<doc id="29930" url="https://nl.wikipedia.org/wiki?curid=29930" title="Kontich">
Kontich

Kontich is een Belgische gemeente en plaats in de provincie Antwerpen en het gelijknamige arrondissement. De gemeente telt ruim 21.000 inwoners.
Kontich is de hoofdplaats van het kieskanton en het gerechtelijk kanton Kontich.
Toponymie.
Waar de naam van de gemeente vandaan komt, is vooralsnog in mysterie gehuld. Er zijn twee verhalen die de naam van Kontich trachten te verklaren.
Zo vertelt een oude volkssage dat Kontich aan zijn naam zou zijn gekomen doordat er een reus met zijn ene voet op de Onze-Lieve-Vrouwekathedraal te Antwerpen zou hebben gestaan en met zijn andere op de Sint-Romboutstoren van Mechelen. Ter hoogte van zijn achterwerk zou Kont-ich hebben gelegen.
Een tweede verhaal gaat terug naar de Gallo-Romeinse naam Condacum, die op zijn beurt is afgeleid van het Keltische Con Blani, dat 'plaats bij de samenvloeiing' zou betekenen. Het betreffende gebied strekte zich uit van de samenvloeiing van Rupel en Schelde en over de grondgebieden van de huidige omliggende gemeenten Lint, Hove, Edegem, Mortsel, Niel, Reet, Schelle, Aartselaar, Hemiksem, Boom en Waarloos. Een bezwaar tegen deze theorie is dat het centrum zich dan wel erg ver van het water zou hebben bevonden.
Ten slotte is er nog de hypothese die vertrekt van de naam Contiacum dat vertaald kan worden als de nederzetting van de roemruchte Contius, een Keltisch stamhoofd.
Geschiedenis.
Neolithicum.
De vroegste sporen van menselijke bewoning gaan terug tot het begin van het Neolithicum. Uit deze periode zijn tijdens de aanleg van de Koningin Astridlaan in 1937, een aantal hutkommen ontdekt waarin stenen gebruiksvoorwerpen werden gevonden. Kontich bestond in die tijd voornamelijk uit wouden met ondoordringbare moerassen.
Bronstijd.
In 1898 werd op het perceel 'Pronkenberg' tijdens de aanplanting van een bos een groot aantal urnes met massa's bijpotjes en overblijfselen van beenderen aangetroffen. Uit dezelfde periode stamt ook de vindplaats Blauwesteenbos. Wetenschappers zijn het echter nog niet eens of ze reeds uit de 11e eeuw of 'slechts' uit de 7e eeuw voor onze tijdrekening stammen.
Gallo-Romeinse tijd.
Vanaf 450 v.Chr. bevolkten Galliërs het gebied en bouwden een dorpje in het huidige Neerveld, tussen de Alfsberg, de Kauwlei en de Ooststatiestraat. Deze Galliërs waren voornamelijk landbouwers die geiten en schapen hoedden en gerst en knolgroenten teelden. Zij bleven aanwezig tot de komst van de Romeinen. Hierna zijn er amper bewoningssporen te Kontich, het is niet duidelijk wat er met de toenmalige inwoners gebeurde. Feit is wel dat het duurt tot het begin van onze jaartelling vooraleer nieuwe volksstammen de vrijgekomen gronden begonnen te bewonen. Het duurde ongeveer een eeuw voor deze nieuwe bewoners 'romaniseerden'.
Dat "Condacum" een belangrijke plek was in deze vroege tijden, mag ook blijken uit de resten van de Mithras-tempel, een van de grootste die er in de omgeving is gevonden. Dit valt af te leiden uit opgravingen die plaatsvonden van 1964 tot 1987 en uitgevoerd werden door de Antwerpse Vereniging voor Romeinse Archeologie (AVRA), op de vroegere woonplek van deze stam. De tempel bleek een stevige constructie te hebben en afgewerkt te zijn met een laag dakpannen. In de omgeving ervan werden tal van votiefbeeldjes van Romeinse goden en offerresten gevonden. Zeer merkwaardig is dat bij de opgravingen tevens een zwaard van Germaanse makelij werd gevonden.
Op basis van sporen in de grond kon men een hele straat reconstrueren (op papier), waarlangs een reeks eenvoudige huisjes van boeren en arbeiders moeten hebben gestaan. De meeste gebouwen uit deze periode waren in hout en vlechtwerk opgetrokken en met leem bestreken. Het dak was veelal van stro. In de bodem werden tal van interessante aardewerkscherven aangetroffen, onder andere ook kostbaar Romeins luxe keukengerei, dat als “terra sigillata” (gestempeld aardewerk) bekendstaat.
Ander fraais dat gevonden werd, zoals bronzen sieraden, glas en muntstukken en een ganse pottenbakkersoven zijn te bezichtigen in het Archeologisch en heemkundig Museum. Dwars door dit oude dorp werd op het einde van de 20e eeuw de Gallo-Romeinenlaan getrokken.
Op de Alfsberg werden tevens fragmenten van een 'hypocaustum' (Romeinse vloer- en muurverwarming) aangetroffen, wat wijst op de aanwezigheid van een Romeinse villa. Deze plek is in de volksmond beter bekend als de IJzermaalberg, genaamd naar de ijzermaal waaruit de bewoners ijzer 'slakken' wonnen om er de Romeinse weg mee te verharden.
Maar ook andere plaatsen waren reeds bewoond. Zo getuigt de gereconstrueerde Romeinse waterput in het gemeentepark, die in 1947 werd gevonden in de velden links van de Groeningenlei. Dergelijke relicten wijzen op het belang van de heirbaan die Condacum met Villariacum verbond en toont aan dat die reeds druk bewoond was. Via het zuiden was Kontich verbonden met Rumst en via Rumst met de vicus van Elewijt en die van Asse.
Middeleeuwen.
Volgens de overlevering zou de heilige Reinildis afkomstig zijn van Kontich, hoewel dit door historische bronnen weerlegd is, staat wel vast dat deze nicht van Pepijn van Landen hier grond bezat die ze omstreeks de 7e eeuw aan de abdij van Lobbes in Henegouwen schonk. Door de plundertochten van de Vikingen, moest de bisschop van Kamerijk echter in 1149 herbevestigen dat de kerk van Kontich eigendom was van Lobbes. Dit hield in dat ze de pastoor mochten benoemen en via hem de tienden innen. Nu was Kontich in die tijd een speciale gemeente omdat er toen twee kerken stonden op amper een boogscheut van elkaar.
De oudste, en ondertussen verdwenen kerk was de Sint-Martinuskerk, die op het huidige Sint-Martinusplein gelegen was met daarrond een uitgestrekt kerkhof. Dit eenvoudige kerkje was grotendeels opgetrokken uit hout en bedekt met een strooien dak. Omstreeks de 17e eeuw raakte het kerkje in onbruik en afgebroken. De naam van de patroonheilige en de eredienst werden overgedragen aan de nieuwe kerk. De brokstukken (waaronder fragmenten van een doopvont) werden gerecycleerd en gebruikt voor de bouw van een nieuwe boerderij (de latere 'Oude Eendracht', het stamcafé van de schuttersgilde).
De tweede kerk, gebouwd tussen 1088 en 1149 op de in onbruik geraakte Frankische biest op het grondgebied van de Mechelse familie Berthouts, werd toegewijd aan Onze-Lieve-Vrouw. Ze was voorzien van een massieve toren in romaanse stijl met muren van meer dan één meter dik, waarachter de parochianen zich konden terugtrekken wanneer de Vikingen (of andere snoodaards) hier op plundertocht voorbijtrokken. Er was onderaan geen deur voorzien, zodat men genoodzaakt was een ladder te gebruiken die, indien nodig, binnengetrokken kon worden.
Dat Sint Maarten (4e eeuw na Christus) hier reeds van oudsher werd vereerd, bewijst ook het bestaan van de Sint-Martinusput in de Nachtegaalwijk. Deze doopput gaat terug naar het vroegste christendom, toen de bevolking hier gekerstend werd. Het water van deze bron werd tot honderd jaar geleden gebruikt om oogkwalen te genezen.
Ancien régime.
Zoals reeds vermeld, behoorde Kontich lange tijd toe aan de familie Berthout, andere delen behoorden echter toe aan de hertogen van Brabant en waren aangesloten bij het Land van Rijen. Deze situatie leidde tot heel wat bestuurlijke en juridische verwikkelingen. De hertog van Brabant wees op zijn beurt de “heerlijkheid” Kontich toe aan de heer van Kontich, Koenraad Pot, omstreeks 1505 als pand of tegen betaling. Vanaf dat moment vertegenwoordigen de 'heren van Kontich' het wereldlijk gezag, met recht op leven en dood van hun onderdanen.
Deze 'heren van Kontich' waren achtereenvolgens Koenraad Pot (1505), Frans de Schot (1558), Kardinaal Granvelle (1572), Lucas van Opmeer (1626) en verschillende leden van het Spaans-Portugese geslacht Franco-y-Feo (1664-1794). Zij resideerden traditioneel in het Kasteel Groeningenhof vanaf Lucas van Opmeer tot op het einde van de 18e eeuw, toen de Fransen korte metten maakten met het "ancien régime". Het wordt trouwens nog altijd Kontich(s)hof genoemd en is sinds 1830 eigendom van de familie della Faille, de vroegere heren van Waarloos.
Moderne tijd.
Op donderdag 21 mei 1908 vindt de 'treinramp van Kontich' plaats met 41 doden en 320 gewonden. Volgens onderzoeksrechter Vermeer, die de zaak leidde was de hoofdoorzaak van de ramp, "een slechte organisatie en een gebrek aan overeenstemming in het bestuur van de uit te voeren werken".
In de tweede helft van 19e eeuw laten vele adellijke en rijke burgers uit Antwerpen "hoven van plaisantie" optrekken in Kontich. De gemeente was immers gunstig gelegen: ver van alle drukte, maar toch goed bereikbaar dankzij de Heerbaan van Antwerpen naar Mechelen. De tand des tijds was echter niet mild voor deze mini-kasteeltjes der notabelen, waarvan enkel het Tanghof en kasteel Altena nog resteren. Sommigen werden afgebroken, anderen werden verlaten zoals het hof van Spruyt dat gelegen was in het bronnengebied Boutersem. De familie nam deze beslissing omdat er tijdens de Eerste Wereldoorlog Duitsers hun hoofdkwartier in hadden gevestigd. Het is tevens de plek waar het Verdrag van Kontich op 9 oktober 1914 getekend werd, dat de capitulatie van Antwerpen inluidt.
In 1870 werd Lint van de gemeente Kontich afgesplitst. Vanaf de Franse overheersing tot 1870 was Lint deel van de gemeente Kontich geweest. De grens tussen beide gemeenten werd bepaald door spoorlijn 25. Op het einde van de 19e eeuw werd de pastorietuin op het Sint-Jansplein openbaar en werden er jaarlijks Kontichse Kermissen gehouden. Tevens ging er een processie uit.
Tijdens de Tweede Wereldoorlog werd in de gemeente een opleiding voor een rexistisch elitekorps ingesteld. Deze militaire opleiding stond onder leiding van de Wehrmacht en moest rexisten in staat stellen zich voor te bereiden op een eventuele revolte van het verzet. Feitelijk ging het over een door de Duitsers geleide opleiding tot Hilfsfeldgendarme. Onder meer Achilles Lassoie, Adolphe Draelants en Marc Stordeur (respectievelijk Rex-burgemeesters van Wasmes, Sautour en Villers-le-Gambon) volgden de opleiding.
Een bijzondere vermelding verdient Margriet Ballegeer, een Kontichse spionne van de geallieerde inlichtingendiensten. In 2013 verscheen over haar het elektronische boek "Spying in World War I, the true story of Margriet Ballegeer" van Janet Dean. Eerst was ze voornamelijk actief als koerier en diende haar winkel in de Magdalenastraat als dekmantel om de informatiestromen te ondersteunen. Ze werd echter gevangengenomen en verbleef een half jaar in de cel, later leerde ze geheim agent Henri Van Bergen kennen met wie ze een relatie begon. Samen smokkelden ze lange tijd belangrijke informatie over de Duitse troepenbewegingen over de Nederlandse grens, maar werden tot eindelijk door een dorpsgenoot verraden. Margriet werd ter dood veroordeeld, maar haar straf werd omgezet in levenslange opsluiting. Henri Van Bergen werd gefusilleerd in Fort 5 te Edegem. In het totaal stierven er 36 Kontichse militairen en 3 burgers tijdens WOI.
In 1977 fuseerde Kontich met de naburige gemeente Waarloos. Opvallend is dat het niet tot een fusie kwam met de gemeente Lint, die tot 1870 nog tot Kontich behoorde. De oostelijk wijk van Kontich (Kontich-Kazerne) was in de jaren 70 immers al vergroeid met buurgemeente Lint.
Geografie.
Kernen.
De gemeente Kontich bestaat uit twee deelgemeenten, zijnde Kontich en Waarloos. Waarloos ligt nog enigszins in landelijk gebied, Kontich zelf daarentegen is opgegaan in de rand van Antwerpen. De deelgemeente Kontich kan daarnaast nog opgedeeld worden in drie wijken. Centraal ligt Kontich-Centrum, ten oosten daarvan ligt de wijk Kontich-Kazerne, dat vergroeid is met buurgemeente Lint. In het westen ten slotte ligt het kleine gehuchtje Sint-Rita.
Hydrografie.
De gemeente heeft zes belangrijke waterlopen, zijnde de Babbelkroonbeek met de Blauwesteenbeek als zijtak, de Lachenebeek (lokaal ook wel de Bautersembeek genoemd), de Hessepoelbeek (Wouwendonkse Loop) en de Benedenvliet (Grote Struisbeek) (in Kontich onterecht ook wel de Mandoersebeek genoemd) met zijn belangrijke zijbeken Pannebosbeek en Edegemse Beek. De drie eerste wateren af in het Netebekken, de drie laatste behoren tot het Benedenscheldebekken.
In de Vlaamse Hydrografische Atlas (VHA) komen de Mandoerse beek (met bron in Reet) en de Grote Struisbeek samen ten oosten van het centrum van Rumst en wordt vanaf dat punt de naam Grote Struisbeek gebruikt. Verder stromen ook nog de Borse Loop en de Dieveldenloop in de Grote Struisbeek. Dat maakt de Grote Struisbeek de grootste waterloop van Kontich qua captatiegebied.
Demografie.
Hoewel er van voor 1766 geen exacte cijfers over de bevolkingsdichtheid bestaan, kunnen we wel beschikken over ruwe schattingen over de bevolkingsaantallen.
Zo wordt er gesteld dat in het vroege Kontich van voor 1374 ongeveer 700 personen op het grondgebied Kontich en zijn voormalige gehucht Lint woonden. Voor de 15e eeuw schommelt het aantal tussen 800 en 1000. In 1526 bereikt de bevolking een tijdelijk hoogtepunt met 1230 zielen. Daarna gaat het weer bergaf tot amper 710 mensen in 1600. Dit was mogelijk een gevolg van de Spaanse troepen en vrijbuiters (zoals de bende van de beruchte Maarten van Rossum) die deze streken teisterden.
Vanaf de 17e eeuw gaan de bevolkingscijfers weer de hoogte in tot 1900 inwoners. Vanaf dan worden de cijfers preciezer, in 1766 worden er 2188 bewoners geteld en in 1789 zelfs 2790 en het bevolkingscijfer blijft in stijgende lijn gaan. In 1840 worden er 3687 genoteerd en in 1900 wordt de kaap van 5000 overschreden.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De Belgische gemeente Kontich wordt bestuurd door het schepencollege en burgemeester Bart Seldeslachts (N-VA), dit is de uitvoerende macht op lokaal niveau. Bestuurlijk valt de gemeente onder het Bestuurlijk arrondissement Antwerpen van de provincie Antwerpen. Aan het hoofd van het arrondissement staat het arrondissementscommissariaat geleid door arrondissementscommissaris Luc Maes, de provincie wordt geleid door een deputatie met aan het hoofd gouverneur Cathy Berx (CD&amp;V).
De wetgevende macht op lokaal niveau is de gemeenteraad met gemeenteraadsvoorzitter Marleen Van den Eynde. De gemeente valt onder het kieskanton Kontich bij verkiezingen voor de verschillende niveaus. Voor de verkiezing van de provincieraad is de gemeente ingedeeld in het provinciedistrict Boom in het kiesarrondissement Antwerpen. Bij de verkiezingen voor de kamer van volksvertegenwoordigers en het Vlaams Parlement is de gemeente ingedeeld in de kieskring Antwerpen. Voor de verkiezingen van de Senaat (tot 2012) en het Europees Parlement behoort de gemeente tot het Nederlands kiescollege.
De derde macht van de trias politica – de rechterlijke macht – wordt uitgevoerd door het vredegerecht van het gerechtelijk kanton Kontich met aan het hoofd vrederechter E. Van den Eeden. Voorts is de gemeente ingedeeld in het gerechtelijk arrondissement Antwerpen met aan het hoofd procureur des Konings Herman Dams en het gerechtelijk gebied Antwerpen met procureur-generaal Yves Liégeois aan het hoofd.
Schepencollege.
Bestuur voor de periode 2013–2018:
Gemeenteraad.
Verder bestaat de gemeenteraad uit:
Geschiedenis.
Legislatuur 1911–1918.
Voor deze verkiezingen had de Liberale Partij een kartel gevormd met de socialisten van de BWP. De Katholieke Partij behaalde echter een ruime meerderheid van 500 stemmen (Kontich telde iets meer dan 6000 inwoners). Burgemeester werd de uit Poperinge afkomstige René Sansen. Schepenen werden Frans Van Roy en Edward De Meulder (van brouwerij De Sleutel). Een van de eerste beslissingen van Sansen in 1912 was de aankoop van een grond aan de Duffelsesteenweg voor de aanleg van een nieuwe begraafplaats. Achter de kerk liet hij een parkje aanleggen met een water spuitende krokodil als fontein.
Tijdens deze legislatuur namen de liberalen afscheid van hun lokaal het "Gulden Hoofd" en verhuisden ze naar "Ons Welzijn", de latere cinema Rio. Tevens nam hun voorzitter – vrederechter Edmond Bouwens – tijdens deze legislatuur ontslag. De socialisten, die in deze periode een gestage opgang maakten, vergaderden in 'Het Wiphuis' in de Drabstraat.
Legislatuur 1977–1982.
Tijdens deze legislatuur fuseerde Kontich met de naburige gemeente Waarloos. De nieuwe naam van de fusiegemeente werd in de volksmond spottend “Kont-loos” genoemd. De toenmalige CVP behaalde een absolute meerderheid met 48,36% van de stemmen, goed voor 14 van de 25 zetels. De Volksunie behaalde 23,94% (6 zetels), de SP 14,58% (3 zetels), de PVV 9,77% (2 zetels) en de lijst O.L.I.J.K. ten slotte wist 3,35% van de kiezers te overtuigen.
Legislatuur 1983–1988.
De CVP verloor bij deze verkiezingen 18,19% van haar stemmen en strandde op 30,17%, goed voor 9 zetels. Eveneens in het kamp van de verliezers bevond zich de Volksunie die een verlies van 7,71 moesten inkasseren en nog 16,23% (oftewel 4 raadsleden) overhielden. Deze stemmen gingen in belangrijke mate naar de nieuwkomers in de Kontichse politieke arena, zo behaalde Agalev 8,72% (2 zetels), Gemeentebelangen volgde op korte afstand met 8,25% (eveneens 2 zetels) en Volksbelangen ten slotte overtuigde 7% van de kiezers en sleepte 1 zetel in de wacht.
Eveneens in het kamp van de verkiezingswinnaars bevonden zich de PVV van Marus Kempenaers met een winst van 3,92% (13,69%, drie zetels) en de SP. Deze laatste partij behaalde een winst van 1,37%, goed voor 15,95% van de stemmen en 4 raadsleden. Er werd een coalitie gesloten tussen de PVV en CVP met Marus Kempenaers als burgemeester.
Legislatuur 1989–1994.
Beide bestuurspartijen slaagden er deze verkiezingen in om vooruitgang te boeken. Zo zag de CVP haar stemmen opnieuw vermeerderen met 5,27% tot 35,44%. Goed voor een extra raadslid. Grote overwinnaar evenwel werd de PVV die haar stemmenaantal meer dan verdubbelde tot 27,27% (+ 13,58%) en 8 zetels behaalde. Eveneens bij de winnaars behoorden Agalev (+0,47%) en het Vlaams Blok. Deze partij kwam voor de eerste maal op in de gemeente en kon 5,68% van de kiezers overtuigen, echter onvoldoende voor een zetel in de gemeenteraad.
In het kamp van de verliezers bevond zich opnieuw de Volksunie (−6,37%), dat zijn kiezersaantal zag dalen tot 9,86% (2 zetels). Ook de SP deelde in de klappen en zag 3,4% van hun stemmen verloren gaan. De partij behaalde 15,95%, goed voor 3 zetels.
De coalitiebesprekingen waren erg chaotisch. Eerst droegen CVP en PVV Jef Plasmans voor als burgemeester, daarna droegen PVV, SP en VU Marus Kempenaers (PVV) voor. Ten slotte droegen CVP, VU en Agalev Edmond Van Den Hauwe (VU) voor als burgemeester. De meeste raadsleden hadden dus twee voordrachten getekend, wat verboden was. Bij de verkiezing van de schepenen vormde CVP, VU en Agalev de meerderheid. De minister weigerde de drie voordrachten en vroeg een nieuwe, waarna een vierde burgemeesterskandidaat, Jef Van Linden werd voorgedragen door CVP, VU en Agalev (zonder Jef Plasmans). Uiteindelijk won Jef Plasmans in 1992 een proces hiertegen bij de Raad van State: zijn voordracht was onterecht geweigerd en de benoeming van Jef Van Linden werd vernietigd. Daarna werd Jef Plasmans alsnog burgemeester.
Legislatuur 1995–2000.
De CVP kwam bij deze verkiezingen in gespreide slagorde aan de start met de scheurlijst KWA (Kontich Waarloos Anders) als gevolg. Dit resulteerde in een stemmenverlies van 10,35% (25,09%, −2 zetels) voor CVP en 15,62% voor KWA (4 zetels). Eveneens tot de verliezers behoorden VLD (−4,04%), SP (−4,35%) en de Volksunie (−4,97%). Ze behaalden respectievelijk 23,23% (7 zetels), 8,2% (1 zetel) en 4,89%. Hierdoor verdween de Volksunie van het politiek toneel in de gemeente. Aan de kant van de winnaars bevonden zich andermaal Agalev en het Vlaams Blok met respectievelijk 11,91% (+2,72%) en 11,08% (+5,4%), voor Agalev leverde dit 3 zitjes in de gemeenteraad op, voor het Vlaams Blok slechts 2.
Het kwam tot een bestuurscoalitie tussen CVP en VLD met als burgemeester Marus Kempenaers. Afspraak was dat deze laatstgenoemde zijn burgemeestersjerp halfweg de legislatuur zou doorgeven aan Jef Van Linden. Deze weigerde dat evenwel, waardoor het tot een crisis kwam in het schepencollege en een breuk binnen de VLD van Marus Kempenaars. Hierin speelde tevens de aanpak van Kempenaers in het dossier Broekbos een rol.
Legislatuur 2001–2006.
Bij deze verkiezingen werd het Kontichse politieke landschap grondig hertekend. Allereerst was er de kartellijst 'APPEL' een gelegenheidssamengaan van SP, VU-ID, enkele dissidente liberalen, ACV'ers en onafhankelijken. Kandidaten op deze lijst waren onder meer de liberale schepen van Financiën in de vorige legislatuur Rony De Cock en gemeenteraadslid Karin Verbaet. Daarnaast was er tevens de scheurlijst K.TICH.
De CVP en KWA langs de andere kant hergroepeerden zich en kwamen bij deze verkiezingen opnieuw op een gezamenlijke lijst op. Deze bundeling van krachten resulteerde in 31,45% van de stemmen (9 zetels), wat evenwel een verlies van 9,26% betekende ten overstaan van het opgetelde resultaat bij de vorige verkiezingen. De VLD van zijn kant voelde het verlies van de dissidente liberalen nauwelijks en boekt een klein verlies van 2,57%. De partij behield 20,66% en zes raadsleden.
Zowel Agalev als het Vlaams Blok bevonden zich opnieuw in het kamp van de winnaars. Agalev zag zijn stemmenaantal vermeerderd tot 14,33% (+3,42%) en het Vlaams Blok overtuigde 16,49% van de kiezers (+5,41%). Goed voor respectievelijk 3 en 4 zetels in de gemeenteraad. APPEL verging het minder goed, zij konden slechts 9,46% kiezers (2 zetels) overtuigen, een verlies van 6,63% ten overstaan van de opgetelde resultaten van de vorige verkiezingen van VU en SP. K.TICH ten slotte behaalde 7,6%, goed voor 1 zetel. De coalitie van CVP en VLD werd verder gezet met Jef Van Linden als burgemeester.
Legislatuur 2006–2012.
De coalitie van CD&amp;V en VLD uit de vorige legislatuur hield nipt haar meerderheid met 14 van de 27 zetels. Het conservatieve kartel CD&amp;V-N-VA behaalde 9 zetels en VLD 5. Het progressief kartel sp.a-Spirit-Groen! behaalde 7 zetels en het Vlaams Belang steeg van 4 naar 6 zetels. Stemmenkampioen bleef zittend burgemeester Jef Van Linden met 1.479 (145 meer dan in 2000) voorkeursstemmen, kort gevolgd door Vlaams Belang-Vlaams Parlementslid Marleen Van den Eynde die haar naamstemmen ten overstaan van 2000 bijna zag verdubbelen van 754 naar 1.365.
CD&amp;V en VLD sloten reeds op de verkiezingsavond een nieuw bestuursakkoord. Burgemeester werd Jef Van Linden (CD&amp;V). Voorts bestond het schepencollege uit Luc Blommaerts, Jef Plasmans, Erna Depauw, Jos Jacobs (allen CD&amp;V), Annemie Kempenaers en Luc Abrams (beide VLD). OCMW-voorzitster was ... (CD&amp;V). Op 1 januari 2009 nam Luc Blommaerts de burgemeestersjerp over van partijgenoot Jef Van Linden. Na de burgemeesterswissel nam Josée Vingerhoets (CD&amp;V) ontslag uit de gemeenteraad om OCMW-voorzitster te worden. Eerder nam schepen Jos Jacobs eind oktober 2007 reeds ontslag, hij werd opgevolgd door Eddy Verbist.
Voorts bestond de gemeenteraad uit Marleen Zeuwts, Eric Van den Eynde, Maria Van Sweevelt &amp; Wouter Daelemans (voor CD&amp;V-N-VA), Eddy Florent, Karel Van Elshocht &amp; Kevin Bal (voor VLD), Joost Fillet, Stefan Vandevorst, Eliane de Boeck, Christel Birchen, Nordin Sebaoui, Jolien Vandenbroele &amp; Erwin Van den Bergh (voor sp.a-Spirit-Groen!) en Marleen Van den Eynde, Benny Mees, Immanuel Crauwels, Fons Francken, Vera Stappaerts &amp; Walter Claes (voor Vlaams Belang).
Legislatuur 2013–2018.
Bij de lokale verkiezingen 2012 werd het Kontichse politieke landschap hertekend, in tegenstelling tot de vorige legislatuur werden er twee kieslijsten meer ingediend. Zo werd zowel het kartel CD&amp;V-N-VA, als het kartel sp.a-spirit-Groen verbroken. De sp.a behaalde op eigen krachten 6,48% van de stemmen, goed voor één raadslid en Dorpslijst Sander met Joost Fillet als lijsttrekker behaalde 18,94%, wat resulteerde in 5 zitjes in de gemeenteraad. Hoewel de voormalige progressieve kartelpartners dus in absolute cijfers een lichte vooruitgang boekten van 0,5% (25,42% ten opzichte van 24,92% in 2006), ging er aan de linkerzijde dus een zitje verloren. Open Vld bevond zich in het kamp van de verliezers en moest 1 zetel prijsgeven bij een verlies van 4% ten overstaan van 2006.
CD&amp;V was de grote verliezer bij deze verkiezingen en zag bijna 10,85% van de stemmen verloren gaan ten overstaan van de vorige verkiezingen toen ze in Valentijnskartel met N-VA 32,97 behaalden. Dit vertaalde zich in een verlies van 3 zetels. Die N-VA met Erik Jacobs als lijsttrekker bleek de winnaar van de lokale stembusgang te Kontich. De partij wist haar aantal raadszetels naar 9 te vermeerderen en behaalde 29,24%. Ten slotte moest ook het Vlaams Belang met toenmalig Vlaams Parlementslid Marleen Van den Eynde als lijsttrekker een mokerslag incasseren, de partij verloor bijna 2/3de van haar kiespubliek ten opzichte van 2006 (van 23,25% naar 8,45%). Dit resulteerde op haar beurt in een zetelverlies van 6 naar 2. De populairste Kontichse politicus in 2012 was zittend burgemeester Luc Blommaerts (CD&amp;V) met 1.200 voorkeurstemmen, vervolgens Erik Jacobs (N-VA) met 791 en derde was Annemie Kempenaers (Open Vld) met 754 naamstemmen. Joost Fillet (Dorpslijst Sander - 746) en Anja Rens (N-VA - 559) – zus van Yasmine – vervolledigden de top 5.
Op de verkiezingsavond 2012 startten er coalitieonderhandelingen tussen N-VA en Dorpslijst Sander, die samen een meerderheid vormen met 14 zetels op 27. Hier kwam na acht weken overleg een bestuursakkoord uit voort, waarbij Erik Jacobs (N-VA) werd aangeduid als toekomstig burgemeester. Voorts zal de bestuursploeg bestaan uit Pieter Defoort, Willem Wevers en Bart Seldeslachts (allen N-VA) en Joost Fillet, Veerle Van Dyck en Wim Annaert (allen Dorpslijst Sander). OCMW-voorzitter werd Mia Wauters (N-VA). Op 1 januari 2016 nam Bart Seldeslachts de burgemeestersjerp over van partijgenoot Erik Jacobs. Anja Rens volgde Seldeslachts op als schepen.
Legislatuur 2019–2024.
Burgemeester is Bart Seldeslachts (N-VA). Hij leidt een coalitie van N-VA en Open-Vld die samen 15 zetels op 27 zetels telt.
Religie en levensbeschouwing.
Katholieke Kerk.
De gemeente Kontich is de hoofdplaats van de federatie Kontich die op haar beurt dan deel uitmaakt van het dekenaat Rupel-Nete in het bisdom Antwerpen. De gemeente wordt onderverdeeld in vijf parochies, met name Sint-Martinus (Kontich-centrum), Onze-Lieve-Vrouw Onbevlekt Ontvangen (Kontich Kazerne), Sint-Michiel (Waarloos) en de parochie Sint-Rita (Wijk Sint-Rita).
De wijk Meylweg maakt deel uit van de parochie Sint-Jozef te Hove in de federatie Boechout-Hove-Vremde.
Islam.
De moskee Masjid Islami verzorgt een islamitische eredienst.
Mobiliteit.
Verleden.
Van 1875 tot 1952 deed spoorlijn 61 (Kontich - Aalst) het station Kontich-Dorp aan en van 1907 tot 1968 stopten er treinen in station Kontich-Molenstraat, station Kontich-Nieuwe Lei en station Waarloos op Spoorlijn 27B (Mechelen - Antwerpen-Zuid).
Heden.
Kontich ligt langs een van de belangrijkste en drukste verkeersaders van België, namelijk de autosnelweg A1/E19. De snelweg heeft een afrit ter hoogte van Kontich, afrit 7, waarnaast een pendelparking ligt. Daarnaast passeren de N1 en de N171 de gemeente. In Kontich-Kazerne bevindt zich op spoorlijn 25 en 27 op de grens met Lint het station Kontich-Lint. Daarnaast verbinden verschillende buslijnen van de vervoersmaatschappij De Lijn de gemeente met Antwerpen, Lier, Hove, Edegem, Mortsel, Wilrijk, Rumst, Boom, Lint, Aartselaar, Schelle, Borsbeek, Broechem en Duffel. In het kader van het Masterplan Mobiliteit Antwerpen zou de tramlijn tussen Antwerpen en Mortsel doorgetrokken worden via de N1 en de N171 tot in het dorp van Kontich.
Economie.
Verleden.
Door de vele kasteelheren waren er twee wijngaardleitjes, maar zoals in elk dorp in die tijd, lag de nadruk toch vooral op het bierbrouwen. Een kleine greep uit het vroegere bierwezen levert ons de namen van brouwerijen "De Roos", de "(Witte) Valk", de "Rode Leeuw", het "Schaakbord", de "Witte Engel", de "Arend" (1631), "Den Hoorn" (later de "Drie Papegaaikens" geheten), "St.-Marten", de "Kroon", het "Wit Kruis" en de "Keulse Kar" op. Na de Belgische onafhankelijk in 1830 is het aantal gereduceerd tot vier. Met name "De Arend", "De Pelikaan" (nabij het station van Kontich-Kazerne), "Den Akker" (in Lint, destijds een deelgemeente van Kontich) en "De Sleutel" (de vroegere "Rode Leeuw") In die laatste brouwerij werd nog tot in 1933 het vermaarde witbier “seef” gebrouwen. In Waarloos werd er van de 16e tot de 18e eeuw bier gebrouwen in "De Hespketel", "De Vos en de Craen" en "De Wildeman", de belangrijkste brouwerijen waren echter "Sint-Michiel" langs de Grote Steenweg en "Het Wit Kruis" tegenover de kerk. Deze laatste brouwerij – met hun huisbier "Maltor" – werd in 1880 overgenomen door Brouwerij Maes met de destijds populaire merken "Prima Maezenbier", "Paterke Maes" en "Export".
Ook op het vlak van brandewijn stoken, had de gemeente een reputatie hoog te houden. Zo waren er in 1709 vijf stokerijen geregistreerd. In Kontich werd er niet enkel alcohol gebrouwen, zo had Kontich zich in het verleden een gedegen reputatie verworven, net als haar buurgemeente Duffel, in het produceren van lakens, wollenstof en linnen. Daarnaast waren de toenmalige bewoners ook erg bedreven in het hoeden maken. Net zoals de buurgemeenten, met Boom in een hoofdrol, werden ook hier bakstenen gebakken. Maar ook edelere stenen passeerden in de gemeente.
In de 19e eeuw gingen de diamanthandelaars uit Antwerpen op zoek naar goedkopere werkkrachten en minder vakbondsdruk. Alzo werd in 1904 de eerste vergunning verleend voor een slijperij in de Drabstraat. Daarna nam deze nijverheid een ware vlucht. Zo waren er in 1910 reeds 30 diamantmolens aangedreven door een elektrisch exemplaar in de Arend. Honderden gezinnen leefden geheel of gedeeltelijk van de diamant. Bezijden deze ambachtelijke activiteiten was en bleef Kontich echter een boerendorp.
Tijdens de Eerste Wereldoorlog had België met een groeiend geldtekort te kampen. Daarom namen verschillende gemeentebesturen (waaronder Kontich), weldadigheidsinstellingen en ondernemingen hun toevlucht tot de uitgifte van noodgeld. De ‘gemeentebons’ hadden enkel binnen de gemeente of in een of ander magazijn betaalkracht. (zie afbeeldingen hiernaast)
Nog enkele uitzonderlijkheden: Kontich had enkele tabaksfabrieken, een stoomwasserij die koninklijk linnen mocht wassen, een cactuskwekerij met wereldfaam en een bloem- en fruitkwekerij die zeldzame sierplanten kweekte.
Heden.
In de 19e eeuw legden Ferdinand en Théophile Maes de basis van de later zo vermaarde Brouwerij Maes aan de Grote Steenweg. Maes Pils groeide uit tot de nummer twee op de Belgische markt. In 2005 was het na 125 jaar gedaan met bier brouwen te Waarloos, in 2010 werd ook het hoofdkantoor van de brouwerij verplaatst. Het hele complex, ook de trotse koperen ketels, verdwenen voor goed uit het dorpsbeeld, om plaats te maken voor een industrieterrein. Daarnaast ontstonden er op de weg van Brussel en Mechelen naar Antwerpen verschillende kleine en grotere herbergen en afspanningen waar ook ruimte was voor het oudste beroep.
Justitie.
De gemeente Kontich is gelegen in het gerechtelijk kanton Kontich in het gerechtelijk arrondissement Antwerpen en het gelijknamige gerechtelijk gebied. Het kanton organiseert een vredegerecht en is gevestigd op de Mechelsesteenweg 83 te Kontich.
De vrederechter is bevoegd bij gezinsconflicten, onderhoudsgeschillen, voogdij, voorlopige bewindvoering, mede-eigendommen, appartementseigendom, burenhinder ...
De vrederechter is Dhr. E. Van den Eeden en de hoofdgriffier is Dhr. G. Van Nuffel.
Sport.
Voetbal.
Kontich had lange tijd met Koninklijke Kontich FC een voetbalploeg in de nationale reeksen van de Koninklijke Belgische Voetbalbond. In het vrouwenvoetbal speelt GBA-Kontich FC.
Daarnaast zijn er nog een aantal voetbalclubs die aangesloten zijn bij de Koninklijke Vlaamse Voetbalbond (KVV). De belangrijkste zijn FC VDP en V.K. Kontich-Scaldis. Tussen 1999 en 2010 won FC VDP viermaal de "Beker der Kampioenen" en zesmaal de "Beker van Vlaanderen".
Basketbal.
Met Insurea Kontich Wolves heeft Kontich een sportploeg die sinds het seizoen 2020-2021 in Top Division 1 (Belgische tweede klasse) vertoeft. 
Volleybal.
In het volleybal worden de gemeentelijke kleuren verdedigd door Kokaz volley vzw dat verschillende kampioenstitels in 3de gewestelijke, 2de gewestelijke en 1ste gewestelijke binnenhaalde. In het seizoen 1999-2000 werd voor de eerste maal doorgestoten naar de landelijke competitie. Anno 2014 was de club actief in 1ste Gewest van de Vlaamse Volleybalbond.
Tennis.
Tennisclub De Meyl werd opgericht in december 1983 en bestaat onder de vorm van een VZW. De club heeft van bij de start gestreefd naar een gemoedelijke, familiale maar sportieve sfeer waar alle categorieën van tennissers (competitie, recreatie, jeugd) evenwaardig aan bod kunnen komen.
Bekende Kontichnaars.
Woonachtig.
Bekende personen die woonachtig zijn of waren in Kontich of een andere significante band met de gemeente hebben:
Nabijgelegen kernen.
Kontich-Kazerne, Waarloos, Aartselaar, Edegem

</doc>
<doc id="29931" url="https://nl.wikipedia.org/wiki?curid=29931" title="Aarschot">
Aarschot

Aarschot is een stad in de Belgische provincie Vlaams-Brabant. De stad ligt in het arrondissement Leuven en telt ruim 31.000 inwoners, die Aarschottenaars of ook "kasseistampers" worden genoemd.
Toponymie.
Volgens een legende zou het toponiem Aarschot komen van "Arendschot". Het verhaal gaat dat Aurelianus een arend neerschoot, en op de plek waar die vogel neergekomen is, zou Aarschot, of Arendschot, gesticht zijn. De plaats waar de bek van de vogel neergekomen zou zijn heet nu Bekaf.
Een andere verklaring vertrekt van de eerste schriftelijke vermelding van Aarschot in 1107 als "Arescod". Deze naam is afgeleid van de Germaanse woorden "arnu" (= arend, dit kan eventueel ook verwijzen naar een persoonsnaam) en "skauta" (= bebost stuk hoger gelegen land, uitspringend in een moerassig terrein). Deze verklaring past ook perfect in de Aarschotse topografie.
Een derde verklaring ten slotte stelt dat de naam afkomstig is van de woorden "Arend" en "schot", een afgebakende ruimte. Aarschot was dan aanvankelijk "een schuilplaats voor vee, waar tevens een arend werd gezien".
Geschiedenis.
Habsburgse Nederlanden.
Zoals vele andere Vlaamse en Brabantse steden kwam Aarschot in 1488 in opstand tegen Maximiliaan van Oostenrijk. In 1488 werd Maximiliaan door de Bruggelingen gedwongen een verdrag te ondertekenen dat de Vlaamse rechten zou vastleggen. Zodra hij buiten het bereik van de Vlamingen was gaf hij echter opdracht om de opstand in de kiem te smoren. In 1489 stond er een leger van Mechelse collaborateurs voor de muren van Aarschot. De kasseistampers kwamen naar buiten en versloegen de Mechelaars verpletterend. Die avond was het kermis in Aarschot en bijna alle weerbare mannen waren dronken. Rond middernacht konden de Bourgondische troepen bijna zonder weerstand de stad veroveren.
Hertog en graaf.
Aan het begin van de Habsburgse periode werd het Land van Aarschot (de stad en de omliggende dorpen) een hertogdom. Deze titel had het van de koning van Spanje gekregen, waardoor Aarschot zo heel wat prestige verwierf. De stad had die titel gekregen omdat zij in die tijd een relatief welvarend handelsstadje was. Daar getuigen de twee jaarmarkten in Aarschot vandaag nog altijd van. Ook de grootte van het hertogdom wees op de belangrijke status die de stad in die tijd had, en zij was bovendien geen onderdeel van het hertogdom Brabant. Naast een hertog kent Aarschot ook nog een graaf. De hertogelijke titel was voornamelijk een eretitel, terwijl de graaf de leiding had in Aarschot. Het hertogelijk kasteel lag mogelijk, er bestaat geen uitsluitsel over, aan de Bonewijk (sommigen beweren dat de Bonewijk zelf het binnenplein van het kasteel was, maar dat is onwaarschijnlijk). Andere gebouwen, zoals de ’s Hertogenmolens, getuigen nog van de hertogelijke aanwezigheid in Aarschot. Het grafelijke kasteel is het kasteel van Schoonhoven.
De huidige hertog van Aarschot (sinds 15 augustus 2011) is Prins Leopold van Arenberg. De huidige graaf van Aarschot, is gravin "Schoonhoven D’Arschot".
Eerste Wereldoorlog.
Als eerste Vlaamse "martelarenstad" maakte Aarschot in augustus 1914 kennis met Duitse represailles tegen de burgerbevolking. De "parel van het Hageland" werd zo goed als volledig in brand gestoken en ruim 170 burgers werden gefusilleerd.
De aanleiding was een schietpartij op de avond van 19 augustus 1914 rond half zeven op de Grote Markt. De Duitse bevelhebber, generaal-majoor Johannes Stenger werd samen met twee officieren op het balkon van de woning van burgemeester Tielemans doodgeschoten. De Duitsers beweerden dat de zoon van de burgemeester Stenger in de rug had geschoten. Later onderzoek bewijst echter dat dit onmogelijk was: Stenger werd vooraan geraakt door een kogel die vermoedelijk was afgeketst op een van de huizen of mogelijk afgevuurd door in paniek geraakte Duitse soldaten. Een andere verklaring is dat hij door zijn kwalijke reputatie bij zijn ondergeschikten met opzet door hen werd doodgeschoten.
Tweede Wereldoorlog.
De gemeente werd rond 20 mei 1940 bezet door het Duitse leger en bevrijd op 7 september 1944. Burgers namen deel aan burgerlijke ongehoorzaamheid en gewapend verzet, zoals weerstander Lucien Meyer.
Geografie.
Aarschot ligt langs de rivier de Demer op de grens van de Kempen en het Hageland. Haar patroonheilige is Sint-Rochus. Het uitzicht van Aarschot wordt gedomineerd door de hoge toren van de Onze-Lieve-Vrouwekerk.
Kernen.
Door een Koninklijk Besluit van 17 september 1975 werd Aarschot gefuseerd met de volgende deelgemeenten: Gelrode, Langdorp, Rillaar en het gehucht Bloemse Hoeve van Begijnendijk.
Petrologie.
In de middeleeuwen en hierna werd de ijzerzandsteen in de omstreken veelvuldig als bouwmateriaal gebruikt. Zijn warmbruine kleur is typisch voor oude Hagelandse gebouwen, zoals de Onze-Lieve-Vrouwekerk van Aarschot. Deze werd in de jaren 70 van de 20e eeuw met steen van de Eikelberg uit Gelrode gerestaureerd.
In de jaren 30 van de 20ste eeuw deed men op de IJzerenberg een poging ijzererts te ontginnen op industriële schaal voor gebruik in hoogovens, maar het ijzergehalte bleek net te laag om rendabel te zijn.
Natuur en landschap.
Aarschot ligt in het Hageland. De hoogte loopt op tot 60 meter in het zuiden. Aarschot ligt aan de Demer. Belangrijke natuurgebieden zijn Meetshoven, Eikelberg, Achter Schoonhoven en 's Hertogenheide. 
In Aarschot liggen het Stadspark en het Kloesebos. Daarnaast zijn er enkele parkachtige landgoederen, zoals "Elzenhof", "Liedeberg" en "Lindenberg".
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Cultuur.
Bijnaam.
De spotnaam van de Aarschottenaars is "de kasseistampers".
Toen keizerin Maria Theresia in de 18e eeuw aan de macht kwam in de stad, heerste er onrust. De stadswacht patrouilleerde tijdens de nacht op de straten om de bewoners te beschermen tegen geweld en diefstal. De nachtwachters hadden vaak andere plannen om hun nachten te vullen: op café zitten drinken. Dit stelde de Aarschottenaars niet tevreden. Zij eisten daarom dat de stadswacht tijdens hun nachtelijke patrouilles met hun klompen op de kasseien stampten. Zo kon iedereen horen dat ze daadwerkelijk hun job aan het doen waren in plaats van op café zitten te drinken. Zo kreeg de Aarschottenaar in de loop der tijd de naam "kasseistamper".
Uitgaan.
In het stadscentrum is een bioscoopcomplex (UGC), een stadsfeestzaal, een cultureel centrum (CC Het Gasthuis) met verscheidene theaterzalen, en een jeugdcentrum (De Klinker), dat onderdak biedt aan de jeugddienst, een concertclub, het jeugdhuis en verscheidene repetitielokalen. In de jaren 80 speelde discotheek Happy House in de Tielemansstraat een belangrijke rol in de ontwikkeling en verspreiding van Belgische new wave en vooral new beat.
Politiek.
Geschiedenis.
2013-2018.
Burgemeester was André Peeters (CD&amp;V). Hij leidde een coalitie bestaande uit CD&amp;V, Open VLD en sp.a. Samen vormden ze de meerderheid met 20 op 29 zetels.
2019-2024.
Burgemeester is Gwendolyn Rutten (Open VLD). Zij leidt een coalitie bestaande uit Open VLD, sp.a en N-VA. Samen vormen ze de meerderheid met 17 op 29 zetels.
Economie.
Aarschot staat in de streek bekend als scholen- en winkelcentrum en er is een vrij uitgebreid industrieterrein. In het centrum zijn er tal van winkels die zich langs de invalstraten naar de Grote Markt vestigden. De stad heeft echter heel wat leegstand in het centrum. Sinds begin 2014 heeft de stad een reglement opgesteld dat het openen van pop-up stores op korte termijn moet promoten. Dit reglement heeft tot doel de leegstand op korte termijn terug te brengen. In het Hageland is Leuven de dominante handelsstad met een ruimer en gevarieerder aanbod. Aarschot is tevens gekend van een aantal grote winkeloppervlaktes. Een aantal tuincentra vestigden zich op de baan naar Rillaar. In de buurt van Aarschot situeert zich ook het Gouden Kruispunt (Tielt-Winge). Dit is een handelsconcentratie met meer dan 60 winkels.In 2015 werd gestart met de bouw van kmo-zone De Witte Molen.
Verkeer en vervoer.
Door het zuiden van de gemeente loopt de autosnelweg A2/E314, die ter hoogte van Aarschot een op- en afrit heeft. De stad ligt op het kruispunt van de gewestwegen N10 en N19. Rond het centrum loopt de ringweg R25.
Het Station Aarschot staat langs spoorlijn 35, de lijn van Hasselt naar Leuven.
Nabijgelegen kernen.
Ourodenberg, Begijnendijk, Betekom, Gelrode, Nieuwrode, Rillaar, Langdorp

</doc>
<doc id="29934" url="https://nl.wikipedia.org/wiki?curid=29934" title="Neerpelt">
Neerpelt

Neerpelt is een voormalige gemeente in het noorden van de Belgische provincie Limburg die als deelgemeente op 1 januari 2019 opging in de nieuwe fusiegemeente Pelt. Inwoners van Neerpelt worden 'Neerpeltenaren' genoemd.
Geschiedenis.
In Neerpelt zijn sporen van prehistorische beschaving teruggevonden. Samen met het hoger gelegen Overpelt werd Neerpelt vanaf de vroege middeleeuwen dichter bevolkt. Het kreeg toen de naam "Paleth(e)" (poel, moerassig gebied). Pas in 1218 kwam het voorvoegsel "neer-" voor. Sommige bronnen geven aan dat de Ierse missionaris Willibrordus (658-739) in de buurtschap Herent een kapel zou gebouwd hebben. Hiervan is echter niets bewaard gebleven en er is evenmin een bevestiging door archeologische vondsten.
In de late middeleeuwen en daarna vormde Neerpelt, samen met Overpelt, Kaulille en Kleine-Brogel het Ambacht Pelt, een bestuurlijk gebied in het graafschap Loon (tot 1366), daarna in het onafhankelijke Prinsbisdom Luik (tot aan de Franse Revolutie). Vanaf 1815 was Neerpelt een gemeente in de provincie Limburg van het Verenigd Koninkrijk der Nederlanden, na de opsplitsing van Limburg (1839) in Belgisch-Limburg. De kantonhoofdplaats kwam in 1910 over van het naburige Achel.
De moderne tijd brak aan met de aanleg van de spoorlijn Antwerpen-Mönchengladbach (1879), die het landelijke Neerpelt en heel de Noorderkempen ontsloot. Neerpelt kreeg een eigen station. De Duitsers noemden de lijn de 'Baumwolle-Bahn' omdat er Amerikaans katoen werd aangevoerd voor de textielindustrie in Mönchengladbach en Krefeld. Met de bouw van de sterk vervuilende zinkfabriek in Overpelt begon in 1888 ook de industrialisatie van de streek. Een groot deel van de grond is hierdoor met cadmium verontreinigd.
Tegen het einde van de Tweede Wereldoorlog, in september 1944, hield het Britse grondleger van veldmaarschalk Montgomery één week pauze aan het Kempens Kanaal; het kerkdorp Grote Heide werd daardoor later bevrijd van de Duitse bezetter (die in die periode de kerktoren van Neerpelt-centrum stukschoot) dan de rest van de gemeente. Op 17 september 1944 startte vanuit Neerpelt en het naburige Lommel de Operatie Market Garden, die geheel Nederland had moeten bevrijden, maar bij Arnhem vast zou lopen.
In 1976 fuseerde de gemeente, de hoofdplaats werd Neerpelt. De fusiegemeente bestond uit 2 deelgemeentes, met name Neerpelt en Sint-Huibrechts-Lille, dat tot 1976 een zelfstandige gemeente was. In Neerpelt zelf liggen nog drie woonkernen die elk een zelfstandige parochie zijn, meer bepaald: Grote Heide, Herent en Boseind.
In 2017 werd bekendgemaakt dat Neerpelt en Overpelt in 2019 fuseren tot een nieuwe gemeente met de naam Pelt. Op zondag 14 oktober 2018 werd de toekomstige gemeenteraad van de nieuwe gemeente Pelt gekozen worden die begin januari 2019 in functie trad.
Geografie.
Neerpelt is de hoofdplaats van het kieskanton en gerechtelijk kanton Neerpelt. De gemeente beschikt dan ook over een vredegerecht en regionale belastingkantoren. Voor wat betreft het landschap behoort het zandige Neerpelt tot de Kempen.
Neerpelt wordt door het Kanaal Bocholt-Herentals (Kempisch kanaal) in tweeën gedeeld. Door Neerpelt stroomt de Dommel. Het riviertje vormt gedeeltelijk de natuurlijke grens met het naburige Overpelt en stroomt dan via het natuurgebied Het Hageven de grens met Nederland over. De bossen in Neerpelt behoren tot het bosgebied Bosland.
Demografie.
De gemeente Neerpelt telt ruim 16.000 inwoners, waarvan er 2440 in 2006 de Nederlandse nationaliteit hadden.
Demografische ontwikkeling.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De zelfstandige gemeente Neerpelt lag in het kieskanton Neerpelt (dat identiek is aan het provinciedistrict Neerpelt) en het kiesarrondissement Hasselt-Tongeren-Maaseik (identiek aan de kieskring Limburg).
Natuur.
Opvallend is de Dommel, die feitelijk door de kern van Neerpelt stroomt en tevens de grens met Overpelt vormt. Het Dommeldal is tegenwoordig voor een belangrijk deel gelegen in het natuurgebied Plateaux-Hageven dat zich ten noordwesten van de plaats uitstrekt. Ten oosten hiervan is een landbouwgebied, waar ook veel intensieve veehouderij voorkomt, en nog verder naar het oosten beginnen naaldbossen. Ten noorden van Neerpelt ligt het landschappelijk fraaie Kanaal Bocholt-Herentals, waar ook fietspaden langs lopen.
Veel routes van het bekende fietsroutenetwerk lopen door Neerpelt, voor een groot deel langs het Kanaal Bocholt-Herentals. Neerpelt heeft bovendien een erkend natuurreservaat: het Hageven. Dit ligt tegen de Nederlandse grens. De meeste natuurgebieden in Neerpelt liggen in het bosgebied Bosland.
Cultuur.
Dialect.
Het Neerpeltse dialect behoort tot het West-Limburgs. Tussen Neerpelt en Lommel loopt de Uerdinger linie, de isoglosse tussen het Brabants (ik, ook) en het Limburgs (ich, ooch). Typisch Limburgs is ook de meervoudsvorming door middel van Umlaut: boek/bük, stoel/stül (in plaats van boek/boeken, stoel/stoelen) en de oude, Algemeen-Germaanse lange -oe- klank in hoes (huis),moes (muis), en de oude -ie-klank in ies (ijs), kieke (kijken); klanken zoals die vandaag nog in bijvoorbeeld het Deens aanwezig zijn.
Evenementen.
Elk jaar in mei wordt in Neerpelt het Europees Muziekfestival voor de Jeugd georganiseerd, waarbij afwisselend koren en orkesten vanuit Europa en tegenwoordig ook andere landen (zoals Japan en Mexico) samenkomen. Het festival benadrukt de strijd tegen racisme en andere discriminatie.
Verenigingen.
In het Sint-Hubertuscollege is de dansgroep Imago Tijl thuis, een choreografisch ensemble dat uit scholieren van het gymnasium bestaat. Ook te vinden in Neerpelt: het Provinciaal Domein Dommelhof, een cultureel centrum in bosrijke omgeving.
Media.
In Neerpelt is de digitale krant 'Internetgazet' begonnen. Deze krant wordt gebruikt in Neerpelt, Overpelt, Lommel, Hamont-Achel, Hechtel-Eksel, Houthalen-Helchteren, Peer, Heusden-Zolder en Tongeren.
Mode.
In februari 2011 is Raf Simons (zie boven) genomineerd voor een Oscar voor de kleren die hij ontwierp in de film Io Sono L'Amore.
Economie.
Door de afwezigheid van industrie is Neerpelt een typische woongemeente. Ook behoort Neerpelt, samen met Hechtel-Eksel, tot de duurste woongemeentes van Limburg.

</doc>
<doc id="29936" url="https://nl.wikipedia.org/wiki?curid=29936" title="Alazani">
Alazani

De Alazani (Georgisch: ) is een rivier in het oosten van Georgië.
Zij ontspringt op de zuidhellingen van de hoofdkam van de Grote Kaukasus bij de berg Borbalo en stroomt in zuidoostelijke richting door de provincie Kacheti, om in haar benedenloop de grens met Azerbeidzjan te vormen. De rivier mondt uit in het meer van Mingəçevir, een stuwmeer in de Koera, die het water van de Alazani meevoert naar de Kaspische Zee.
De Pankisivallei is in de bovenloop van de Alazani gesitueerd. Het is het woongebied van de Kisten, een Tsjetsjeense subetnos in Georgië.

</doc>
<doc id="29937" url="https://nl.wikipedia.org/wiki?curid=29937" title="Landen (België)">
Landen (België)

Landen is een stad in de Belgische provincie Vlaams-Brabant. Ze telt ongeveer 16.000 inwoners. De stad ligt in het uiterste zuidoosten van de provincie, tegen de grens met Limburg, Waals-Brabant en Luik.
Toponymie.
Landen.
Toponymisch is "Landen" verwant met Londen. De oudste vormen van Landen zijn: de genitiefvorm "Landane" (circa 1050), "Landen" (1080), "Landenes" (1116), en "Landinis" (1132).
Landen is te reconstrueren als "Londhiniom", wat zoveel betekent als "de nederzetting van Londhinios". De grondvorm in Landen, net als in Londen, is het adjectief "londo" ("wild").
In de tweede eeuw voor Christus ving de eerste germanisering aan, waarbij van oorsprong "Belgische" toponiemen fonetisch gegermaniseerd werden. Ze namen deel aan de laatste fase van de Germaanse consonantverschuiving en het samenvallen van de Germaanse 'o' en 'a'. "Londhiniom" werd aldus "Landhiniom". Bovendien werd de Indo-Europese 'dh' na een 'n' in het Oud-Germaans 'd'.
Samengevat: Landen(en) ontwikkelde zich uit Londhiniom, een afleiding van de persoonsnaam Londhinios, met als grondvorm londo ("wild"). Landen betekent dus: "nederzetting van de wilde".
Roeferdingen.
In de 5de eeuw na Christus ontstonden in Vlaanderen veel nederzettingsnamen op -ingas, toegevoegd aan een Germaanse persoonsnaam. In Landen is dit type vertegenwoordigd door de gehuchtnaam Roeferdingen. Het eerste lid is de tweestammige Germaanse naam Hrodfried (lees: Chrod-fried). Hij bestaat uit hroti "roem" en frithu "vrede". Beide elementen komen in heel wat persoonsnamen voor. Zo is hrod het eerste element in Robrecht en Rudolf, en fried het tweede element in Godfried en Elfriede. Besluit: Roeferdingen betekent "bij de lieden van Hrodfried".
Geschiedenis.
Middeleeuwen.
De Merovingische tijd (6de-7de eeuw) was voor het vruchtbare Haspengouw een periode van betrekkelijke rust en tevens een periode van kerstening. Pepijn van Landen, of juister Pippijn I van Landen, zoon van Karloman, is waarschijnlijk in 580 in Landen geboren. Hij zou hofmeier worden van de Merovingische koningen en zou in 640 gestorven zijn. Hij werd de stamvader van een geslacht van prinsen en vorsten. Zijn dochter Begga (620-695) huwde Ansegisel. Uit dit huwelijk sproot Pepijn van Herstal (650-714). Dan volgde de verdere stamboom over de Karolingen: Karel Martel (689-741), Pepijn de Korte (714-768) en uiteindelijk Karel de Grote (742-814). Te Landen werd Gertrud geboren (626-659), dochter van Pepijn van Landen, latere abdis van Nijvel, heilig verklaard (patrones van Landen). Zij zou Amandus (patroonheilige van Wezeren) ondersteunen in zijn kersteningswerk. De zoon van Pepijn van Landen - Grimoald I (615-656) - wilde voortijdig de koningskroon grijpen maar werd, samen met zijn zoon, te Parijs in duistere omstandigheden vermoord.
Oorspronkelijk lag de kern van Landen in Sinte-Gitter, waar tekenen van bewoning in de Frankische periode en Merovingische graven zijn teruggevonden. Een primitieve houten Merovingische kerk ontwikkelde er zich tot de Sint-Gertrudiskerk, die de parochiekerk van Landen werd. Op een plaats van vroegere voorname bewoning kwamen er in de 13de eeuw twee motheuvels (kunstmatige heuvels met versterkte woontoren), die nog steeds zichtbaar zijn in Sinte-Gitter.
Na de Karolingische tijd kwam het Landens domein toe aan Lotharingen en nadien, bij afstamming, via Neder-Lotharingen aan de Brabantse hertogen. Wanneer de graven van Leuven hun titel veranderden in deze van hertogen van Brabant, was reeds een verdeling van de gronden ingetreden en behoorde de Sint-Gertrudiskerk toe aan het prinsbisdom Luik. Wegens twisten met de Prinsbisdom Luik stichtte de Hertog van Brabant in de 13de eeuw een nieuwe stad Landen met stedelijke voorrechten en economische vrijheid voor de inwoners. Hendrik I van Brabant streefde ernaar de handelseconomie naar het Rijngebied te bevorderen.
De kern van Landen verschoof naar het nieuwe centrum. De Sint-Gertrudiskerk in Oud-Landen of Ouderstad bleef nog een tijd de parochiekerk van Landen omdat er aanvankelijk geen kerk mocht gebouwd worden in het nieuwe Landen. Eens daar een kerk kwam, geraakte de Sint-Gertrudiskerk in verval en werd 1759 afgebroken. De overblijfselen van die kerk en zijn Merovingische voorganger werden blootgelegd en worden thans tentoongesteld in het museum in Sinte-Gitter.
Elk dorp van het huidige Landen beleefde een eigen geschiedenis gedurende vele eeuwen. Doorheen de middeleeuwen bleven de afzonderlijke dorpen verder bestaan, maar verder gescheiden door twee staten. Enkele behoorden tot de prinsbisschoppelijke Staat van Luik: Walsbets, Walshoutem en Wezeren en enkele behoorden tot het hertogdom Brabant: Eliksem, Ezemaal, Laar, Neerwinden, Overwinden, Wange, Neerlanden, Rumsdorp, Waasmont en de kleine stad Landen. Het dorp Attenhoven kreeg het statuut van vrijheerlijkheid en zou gedurende vele jaren een twistgebied vormen tussen Brabant en Luik.
18e - 19e eeuw.
De tweede inval van de Fransen in België - op 29 juli 1794 verjoeg de Franse generaal Kleber de Oostenrijkers uit het Landense - betekende het einde van het ancien régime en betekende de invoering van de gemeentelijke structuren. Tijdens de week van 20-25 augustus 1795 stelde de Franse overheid de oprichting voor van een 30ste kanton bij het departement Ourthe (de latere provincie Luik): het kanton Landen met de Kleine Gete als afbakening. Ezemaal verhuisde naar het kanton Hoegaarden, maar het Landens kanton kreeg nog twee Nederlandstalige gemeenten erbij (Neerhespen en Overhespen) en de Franstalige gemeenten Avernas-le-Bauduin, Cras-Avernas, Grand-Hallet, Petit-Hallet, Lijsem, Raatshoven (was toen tweetalig), Truielingen en Wansin. Het Comité du Salut Public van 31 augustus 1795 bekrachtigde dit voorstel en het kanton Landen zou tot 31 augustus 1963 blijven bestaan.
Al deze gemeenten zouden tijdens het Directoire (1795-1799) één kantonmunicipaliteit vormen met een voorzitter en een agent en een adjunct-agent in iedere deelgemeente, de voorloper van de huidige fusie. De consulaire staatsgreep van Napoléon op 18 Brumaire jaar VIII (9 november 1799) bood de Fransen een nieuwe grondwet. Na de wet van 28 Pluviôse jaar VIII (17 februari 1800) verwierven de gemeenten opnieuw hun autonomie, legden in 1802 hun grenzen definitief vast, verkozen een eigen bestuur, maar bleven behoren tot het kanton Landen. Reeds in 1803 trachtte Napoléon de Landense gemeenten te fuseren. Hierin slaagde hij niet. Intussen, bij "Besluyt" van 24 Prairial, jaar III van de Franse Republiek (13 juni 1795), had Landen de stadstitel verloren.
De Grondwet van 1815 van het Verenigd Koninkrijk der Nederlanden bepaalde onder artikel 2 dat de nieuwe provincie Luik het territorium van het vroegere departement van de Ourthe omvat. Een voorstel tot provinciale grenswijzigingen van de Landense gemeenten van 23 oktober 1816 kreeg geen uitvoering. Een onderzoek van de gouverneur van 1822 en een voorstel van een bijzondere commissie van 1823 brachten evenmin wijzigingen aan de bestaande toestand. Verscheidene voorziene samenvoegingen van gemeenten in 1821 en 1829 kenden geen succes.
Bij de onafhankelijkheid van België inventariseerde geograaf Philippe Vandermaelen in dit dorp 145 huizen, een molen en een brouwerij. Er waren 688 inwoners. De inventaris omvat verder details over de natuurlijke omgeving, bodems, landbouwproductie en veestapel. Ook het wegennetwerk van toen is beschreven. De omschrijving door Vandermaelen geeft een interessante inkijk in het dagelijkse leven rond 1830.
20e eeuw.
Na de onafhankelijkheid van België poogden de verschillende opeenvolgende regeringen de Landense gemeenten te fuseren of de grenzen van het kanton te wijzigen, echter vruchteloos. Men moest wachten tot 15 december 1917, toen de Duitse bezettende overheid bij besluit van de gouverneur-generaal het hele kanton overplaatste naar Limburg. De "Präsident der deutschen Zivilverwaltung" hernam de uitvoeringsmodaliteiten op 13 maart 1918, maar alles bleef beperkt tot papieren veranderingen. De Commissie Harmel voorzag op 13 december 1951 de overgang van de Landense gemeenten van Luik naar Brabant. Na veel discussie zou dit effectief intreden op 1 september 1963: het kanton Landen verhuisde naar de provincie Brabant. Nadien volgde een eerste samenvoeging van gemeenten en per 1 januari 1977 ontstond het huidige Landen.
Een wetsvoorstel van 1981 van volksvertegenwoordiger Gust Bogaerts voorzag de teruggave van de stadstitel aan Landen. Een wet van 5 juni 1985 zou dit bekrachtigen. Landen is bijgevolg een kanton, een stad met veertien deelgemeenten. Vlag en wapen zijn toegekend door het ministerieel besluit van 10 december 1986.
Sedert 1 januari 1995 maakt deze stad deel uit van de destijds gevormde provincie Vlaams-Brabant.
Geografie.
Deelgemeenten.
De huidige stad Landen kwam tot stand op 1 januari 1977 ingevolge een fusie van 14 dorpen die op hun beurt, voordien reeds, samengevoegd waren: Attenhoven (deelgemeenten Attenhoven en Neerlanden), Landen (deelgemeenten Landen en Rumsdorp), Neerwinden (deelgemeenten Eliksem, Ezemaal, Laar, Neerwinden, Overwinden, Wange) en Walshoutem (deelgemeenten Waasmont, Walsbets, Walshoutem en Wezeren).
Omgeving.
De Vlaams-Brabantse gemeente Landen behoort geografisch tot westelijk Brabants Haspengouw in het zuiden van Vlaanderen. Zijn oppervlakte van 55 km² en zijn 43 km lange grenzen worden afgeboord door de gemeenten Gingelom en Sint-Truiden in het oosten, Zoutleeuw en Linter in het noorden, Tienen en Hélécine in het westen en ten slotte Lijsem en Hannuit in het zuiden. Landen-centrum is een levendige, kleine stad die binnen een straal van 15 km omgeven wordt door de steden Hannuit (Frans: "Hannut"), Geldenaken (Frans: "Jodoigne"), Sint-Truiden, Tienen en Borgworm (Frans: "Waremme").
Natuur en landschap.
Landen ligt in Droog-Haspengouw op een hoogte van 57-108 meter. Landen ligt aan de "Molenbeek".
Politiek.
2019-2024.
Burgemeester is Gino Debroux (L'Anders). De coalitie bestaat uit L'Anders en CD&amp;V. Samen vormen ze de meerderheid met 13 op 25 zetels.
Lithostratigrafie.
De Landen Groep wordt vernoemd naar de stad Landen als een groep van gesteentelagen in de Belgische ondergrond.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Cultuur.
Festivals.
Landen is onder meer bekend van het meerdaagse muziekfestival Rock Landen, een Belgisch alternatief festival. Het festival vindt meestal plaats in de eerste weken van september. Na negen edities kwam er een einde aan dit festival wegens een conflict met stad Landen. Het festival vond plaats van 2010 tot en met 2019.
Mobiliteit.
Landen ligt op de spoorlijn van Brussel naar Luik (aan het gedeelte tussen Tienen en Ans dat geopend werd in 1838) en aan het begin van de spoorlijn Landen-Hasselt-Genk (geopend in 1839). Andere spoorverbindingen langs spoorlijn 147 vanuit Landen naar Statte en Tamines werden rond ca. 1960 afgeschaft en vervangen door busdiensten. Hierdoor is Landen ook bekend omwille van haar station.
Voor het wegverkeer is Landen te bereiken via de afrit nr. 28 (Walshoutem) van de autosnelweg A3-E40.
Nabijgelegen kernen.
Overwinden, Racour, Walsbets, Gingelom, Attenhoven, Rumsdorp

</doc>
<doc id="29938" url="https://nl.wikipedia.org/wiki?curid=29938" title="Genk">
Genk

Genk is een gemeente en centrumstad in de Belgische provincie Limburg. Het is de hoofdplaats van het kieskanton en het gerechtelijk kanton Genk. De stad telt meer dan 67.000 inwoners en is een van de belangrijkste industriële steden van Vlaanderen. In het verleden waren er drie steenkoolmijnen en later werd haar ligging aan autosnelweg E314 en het Albertkanaal economisch belangrijk. Genk verwierf in 1999 de stadstitel. Ze grenst aan Hasselt, Zutendaal, Oudsbergen, Houthalen-Helchteren, Zonhoven, Diepenbeek, Bilzen en As.
Toponymie.
De naam Genk wordt voor het eerst vermeld in een schenkingsakte van 13 december 1108, als "Geneche". De oorsprong van deze naam is onduidelijk. Men vermoedt dat het een samentrekking is van de Germaanse persoonsnaam "Ghan" en het Latijnse achtervoegsel "-acum" "(woonplaats), ofwel het Germaanse "-eck" (eik).
Geschiedenis.
Reeds in het neolithicum was de omgeving van Genk bewoond: in 1812 werden stenen bijlen en pijlpunten uit deze tijd opgegraven. Ongeveer 500 v.Chr. bestond er een Keltische nederzetting. De Romeinen hebben hier vermoedelijk niet veel vertoefd: er zijn geen Romeinse bodemvondsten aangetroffen. Bij de bron van de Stiemerbeek werden vroeg-Frankische resten aangetroffen, zoals brandgraven met urnen. Het dorp werd gekerstend in de Frankische tijd. Dit geschiedde vermoedelijk vanuit de Abdij van Munsterbilzen. Uit deze tijd (omstreeks 800) werd een houten zaalkerkje teruggevonden, vlak bij de plaats waar de huidige Sint-Martinuskerk staat. Genk bleef bijna 800 jaren lang een landelijk gehucht (in het Latijn: "vicus") met 200 à 500 inwoners. De kern Genk bleef het centrum van een aantal andere gehuchten die om Genk heen lagen maar geen eigen centrum van betekenis hadden: Winterslag, Gelieren, Waterschei, het gehucht Langerlo, Camerlo, en Sledderlo.
Vermoedelijk behoorde Genk met omgeving al in de 11e eeuw tot het Graafschap Loon, en vanaf 1366 tot het Prinsbisdom Luik.
Tijdens de 17e eeuw werden diverse schansen aangelegd, een voor Genk zelf (Dorpsschans), en verder schansen in Winterslag, Gelieren, Sledderlo, Langerlo, Terboekt, en Waterschei. Hier kon de bevolking zich terugtrekken als vreemde troepen het land onveilig maakten. Berucht was de Slag van Sint-Nicolaasdag 1648 op de Donderslagse Heide ten noorden van Genk. Hierbij leverden burgersoldaten ("huyslieden") slag tegen rondzwervende Lotharingse troepen, waarbij ook 42 Genkenaren het leven lieten.
Pas in 1753 werd Genk in leen gegeven. De eerste heer was De Grady De Groenendael. In deze tijd waren de bokkenrijders actief, en ook Genk werd hierdoor geteisterd.
Tijdens de beloken tijd, eind 18e eeuw, kreeg Genk de bijnaam "Heilig Genk", omdat de Genkenaren hun priesters lieten onderduiken. Ook wisten ze twee van de vier klokken veilig te stellen. De andere twee werden door de Fransen omgesmolten tot wapentuig.
Genk bleef echter lange tijd een kleine plaats. In 1900 had het, tezamen met zijn gehuchten, slechts 2437 inwoners.
Landschapsschilderskolonie.
De rust en het onaangeroerde landschap zorgden dat rijke burgers uit Brussel en Antwerpen, maar ook kunstenaars, vooral landschapschilders waaronder Willem Roelofs, Edmond Tschaggeny, François Roffiaen, Isidore Verheyden, Joseph Coosemans (zie zijn "Moeras te Genck"), Anna Boch, Emile Van Doren, Armand Maclot, Willy Minders, Ludovic Janssen en anderen naar het hart van de Limburgse Kempen trokken, op zoek naar inspiratie. De eerste schilders arriveerden in de jaren 1840. Hôtel de la Cloche was de geliefde verblijfplaats van de schilders van de eerste twee generaties, later aangevuld met Hôtel des Artistes van schilder Emile Van Doren. Door de grote toestroom van landschapsschilders - enkele honderden op amper een eeuw tijd- spreekt men soms van een Genkse School. Niet alleen schilders zochten Genk op ook schrijvers als Emile Verhaeren, Camille Lemonnier en Prosper Van Langendonck vonden inspiratie in het uitgestrekte, haast eindeloze landschap. De Nederlandse schrijfster Neel Doff vond onderdak in de gemeente in de villa "Chalet des Houx" op een heuvel in de Nieuwstraat, die intussen is afgebroken.
Nieuwe tijd.
In de 20e eeuw zou Genk zeer sterk groeien door massale immigratie van buitenaf en het buitenland.
Op 2 augustus 1901 ontdekte de Luikse professor André Dumont in het buurdorp As een steenkoollaag. In 1902 vond men ook in Genk steenkool. Men begon met de aanleg van drie steenkoolmijnen op Genks grondgebied. Op 3 juni 1914 om half twee 's middags werd de eerste steenkool bovengehaald. Niet lang daarna opende de mijn van Winterslag en even later de mijnen van Waterschei en Zwartberg.
Terwijl Genk in 1920 nog maar 6276 inwoners had, telde de gemeente in 1930 al 24.574 inwoners. De nieuwe inwoners waren voornamelijk ingeweken mijnarbeiders. Genk kende door het mijnverleden drie immigratiegolven: in de jaren 20-30 uit Polen en Oekraïne, daarna uit Italië, Griekenland, Spanje en Portugal en vanaf 1964 uit Turkije en Marokko. Hierdoor is ongeveer 54% van de burgers van allochtone afkomst. De Italiaanse gemeenschap is de grootste en omvat ongeveer 10.000 personen. In Genk zijn zo'n 100 nationaliteiten te vinden.
Het multiculturele karakter komt ook tot uiting in diverse culturele en religieuze instellingen: Genk telt vier Turkse moskeeën, drie Marokkaanse moskeeën, een Italiaanse katholieke kerk (de Sacra Familia), tevens de enige en laatste Italiaanse kerk in Limburg, een Italiaanse protestantse kerk, een Oekraïens-Orthodoxe kerk, een Oekraïens-Katholieke kerk en een Grieks-Orthodoxe kerk (migrantenkerken).
De jaren zestig waren crisisjaren voor de steenkoolnijverheid. In 1966 sloot de mijn van Zwartberg als eerste. In 1987 sloot de mijn van Waterschei en in 1988 volgde die van Winterslag. Dankzij de gunstige ligging, nabij de E314 en langs het Albertkanaal, vestigden zich grote bedrijven in de gemeente, zoals de autoconstructeur Ford. De Fordfabriek sloot in 2014.
Niettemin is Genk uitgegroeid tot de tweede stedelijke agglomeratie van Belgisch-Limburg.
Geografie.
Stadsdelen en wijken.
Genk telt een dertigtal wijken die opgedeeld worden in de volgende acht stadsdelen:
Politiek.
Structuur.
De stad Genk ligt in het kieskanton Genk (dat identiek is aan het provinciedistrict Genk) en het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 2007 - 2012.
In de aanloop naar de verkiezingen sloten sp.a, Groen! en enkele onafhankelijke kandidaten een kartel onder de naam PRO-Genk. De meerderheid van het Valentijnskartel CD&amp;V-N-VA werd echter (nipt) niet gebroken. Het kartel had 180 stemmen op overschot voor een meerderheid.
Legislatuur 2013 - 2018.
Burgemeester is Wim Dries (CD&amp;V). Hij leidt een coalitie bestaande uit CD&amp;V en PRO-Genk. Samen vormen ze de meerderheid met 25 op 39 zetels.
Natuur en landschap.
Genk is een sterk verstedelijkt gebied, waarvan de gehuchten sterk zijn uitgebreid en tot stadswijken zijn gegroeid. Door de mijnactiviteiten en de aanleg van spoorlijnen en autowegen is veel van het oorspronkelijke landschap verdwenen of versnipperd, doch een aantal natuurgebieden binnen het stadsgebied zijn nog aanwezig.
Genk ligt grotendeels op het Kempens Plateau, op een hoogte van ongeveer 80 meter. Hier waren vroeger heidevelden, die eind 19e eeuw werden beplant met voornamelijk naaldhout. De uitgestrekte bossen liggen vooral ten oosten van Genk en maken deel uit van het Nationaal Park Hoge Kempen. Hier vindt men het Domein Kattenvennen, waar zich, bij het Planetarium, één der toegangspoorten tot dit Nationaal Park bevindt. Ook binnen de stadsgrenzen liggen nog een aantal bosgebieden, waarvan de Melberg het meest bekend is. In het zuidoosten, bij de wijk Kolderbos, ligt het Zillebos. Ten oosten van Sledderlo vindt men nog het Hei- en Meibos, een naaldhoutgebied vlak bij de woonwijken, dat zich uitstrekt tot nabij Zutendaal. In het oosten van het stadsgebied bevindt zich het Arboretum van de Bret, in de wijk Bret-Gelieren.
Op het grondgebied van Genk, nabij Waterschei, ontspringt de Stiemerbeek, die in zuidwestelijke richting door het stadsgebied loopt en uiteindelijk uitmondt in de Demer. De Dorpsbeekvallei, een natuurgebied, bevindt zich langs de Dorpsbeek, die via het Molenvijverpark ten noorden van het Genk-Centrum in westelijke richting loopt en op de Stiemerbeek uitmondt.
Een andere belangrijke door mensenhand ontstane waterloop is het Albertkanaal. Aan dit kanaal ligt veel industrie en een haven.
Naar het zuidwesten toe gaat het Kempens Plateau, hier en daar met een steilrand, over in het lager gelegen gebied De Wijers. Dit is ongeveer 50 meter hoog en daalt verder in westelijke richting. Het is een veel vochtiger gebied en het wordt gekenmerkt door de aanwezigheid van veel visvijvers. Hier vindt men het Provinciaal Domein Bokrijk en het natuurgebied Het Wik. Ten noordoosten hiervan liggen de natuurgebieden Schemmersberg en Klotbroek. Naar het noorden toe sluiten deze gebieden aan bij het natuurgebied Teut, op het grondgebied van Zonhoven.
Ten zuidoosten van het Domein Bokrijk ligt het natuurgebied De Maten, evenals Bokrijk en Het Wik een vijvergebied.
Bij Zwartberg vindt men dan de Opglabbekerzavel, een droog heide- en naaldhoutgebied, dat weer aansluit op het gebied Klaverberg op het grondgebied van As.
Mobiliteit.
Genk ligt langs de autosnelweg E314, die Leuven en Aken verbindt. Genk heeft een station met een dagelijkse rechtstreekse treinverbinding met Hasselt, Leuven, Brussel en Gent, Brugge en Blankenberge, in de spits aangevuld met piekuurtreinen naar Hasselt en Brussel. Genk is een knooppunt van buslijnen met verbindingen vanuit Hasselt (Lijn 12, Lijn 36a, Lijn 36b, Lijn 44, Lijn 45 en de Campushopper) en Maastricht (Lijn 45).
Vliegveld Zwartberg (EBZW, voor de kleine luchtvaart) ligt ongeveer 6 km noordoostelijk van het centrum van Genk.
Economie.
Winkelcentra.
Genk is de tweede winkelstad van Limburg. Vooral de drie winkelcentra (Shopping 1, 2 en 3) zorgen voor winkelaars. Shopping 1 werd geopend op 28 augustus 1968 en is het oudste winkelcentrum van België. Omdat het aantal winkeliers geleidelijk daalde, als gevolg van de stadsvernieuwing die de stad uitvoerde in haar centrum (heraanleg Europalaan en Dieplaan, opwaardering van de omgevingen rond de winkelcentra en de grootschalige bouwprojecten), besloot Genk om een nieuw stadsplein met 26 nieuwe winkelruimtes te bouwen.
De verbindingsweg Hasselt-Genk (de Hasseltweg) is de belangrijkste perifere handelsas. Tal van middelgrote detailhandels vestigden zich hier.
Niet alleen het centrum kent een concentratie aan winkels: de Vennestraat in Winterslag, de Stalenstraat in Waterschei en de Hoevenzavellaan in Zwartberg zijn eveneens handelsstraten, die ontstonden rond de vroegere mijnnijverheid. Naast de overal voorkomende winkels, treft men er multiculturele voedingszaken aan.
Industrie.
Inmiddels groeide Genk uit tot de derde industriestad van Vlaanderen en heeft de stad het grootste industriepark van Limburg in Genk-Zuid. Dit park heeft een oppervlakte van 15,87 km² waarvan het grootste deel in Genk ligt met uitlopers in de aangrenzende gemeenten Bilzen, Diepenbeek en Zutendaal. Enkele bekende bedrijven zijn Ford Genk (sloot in 2014), Nitto, Ugine &amp; ALZ (onderdeel van Arcelor-Aperam), DSM en Elektriciteitscentrale Langerlo. Met 25.000 industriële arbeidsplaatsen (op een totaal van 40.000) in meer dan 300 bedrijven is Genk inmiddels de belangrijkste werkverschaffende industriegemeente van Limburg.
In oktober 2012 maakte Ford bekend de autofabriek in Genk te sluiten. Uiteindelijk sloot Ford Genk de deuren op 18 december 2014. De sluiting was een gevolg van overcapaciteit in Europa. De productie van de Ford Mondeo, de S-Max en de Galaxy ging over naar de Spaanse Ford fabriek in Valencia.
De vroegere steenkoolhaven van Genk, nu 'haven Genk', groeit snel. Er is een hoofdkwartier gebouwd en de overslag neemt toe. Na de mijnsluitingen gingen de activiteiten van de haven achteruit, maar door de industriële bedrijvigheid in de omgeving nemen de havenactiviteiten opnieuw toe.
Daarnaast maakt Genk deel uit van het Economisch Netwerk Albertkanaal.
Sport.
In de Eerste Klasse van het Belgisch voetbal speelt KRC Genk. De club speelt zijn thuiswedstrijden in de Cegeka Arena (22.764 plaatsen).
In de jaren 30 van de 20ste eeuw had ook Genk VV vijf seizoenen in de nationale reeksen gespeeld. Die club verdween in 1954 en werd een paar jaar later heropgericht als Genker VV. Ettelijke andere Genkse club spelen of speelden in de provinciale reeksen, zoals K. Zwartberg FC, K. Bokrijk Sport, Cobox 76, CSI Genk, FC Winterslag '88, Bregel Sport, Eendracht Termien, FC Turkse Rangers Waterschei, Euro-Afro Genk, SOS Boxbergheide Genk, Sporting Genk Zuid (voorheen AC Kolderbos) en Inter Sport Winterslag.
Koninklijke Volleybalclub Racing Wara Genk (afgekort: KVCR Genk) is de grootste volleybalclub in Genk. Ze speelt haar thuiswedstrijden in de eurassurhal in Genk. Op de plaats waar voetbalclub Bregel Sport vroeger haar thuiswedstrijden had. In het seizoen 2013-2014 speelt de A-ploeg heren in eerste nationale, de B-ploeg heren in tweede divisie en de C-ploeg heren in tweede provinciale. De vrouwenploegen spelen respectievelijk in derde en vierde provinciale. De club heeft ook een heel aantal jeugdploegen. Volleybal wordt in Genk onder andere ook gespeeld op recreatief niveau bij clubs Hoevoc Genk en Bret VC.
Nabij Genk is er een internationaal kartcircuit genaamd Karting Genk waar in 2011 en 2018 het Wereldkampioenschap karting werd gehouden.
Een andere vaste waarde in de Genkse sportwereld is de Koninklijke Atletiekclub Genk (opgericht in 1949). In 1950 werd de zetel van Waterschei AC gevestigd rond de steenkolenmijnen van Zwartberg en Waterschei (huidig KRC Genk voetbalstadion). Tegenwoordig gaan hun trainingen door op de piste van het Atlas College (T.I. Sint-Lodewijk). De atletiekclub trekt leden aan van binnen Genk maar ook daarbuiten.
Stedenbanden.
Sinds 2004 ging Genk een stedenverband aan met Francistown (Botswana). Op 3 juni 2004 werden beide steden zustersteden. Bij die gelegenheid werd een memorandum ondertekend waarin beide steden afspraken samen te werken aan een vriendschap waarin beide steden elkaar leren kennen, respecteren en ondersteunen.

</doc>
<doc id="29940" url="https://nl.wikipedia.org/wiki?curid=29940" title="Vilvoorde">
Vilvoorde

Vilvoorde (Frans: "Vilvorde") is een stad in de Belgische provincie Vlaams-Brabant. De stad telt ruim 47 000 inwoners en is hiermee de op één na grootste van de provincie. Vilvoorde ligt aan de Zenne en het Zeekanaal Brussel-Schelde en was traditioneel een industriestad. De gemeente wordt gerekend tot de streek Brabantse Kouters. Vilvoorde is vergroeid met de Brusselse agglomeratie en is aldus een typevoorbeeld van een voorstad.
Geschiedenis.
Ontstaan.
Vilvoorde ontstond op de plaats waar de Romeinse heirbaan van Asse naar Elewijt de Zenne kruiste. Hiervoor bestond er waarschijnlijk ook al een Nervische nederzetting op deze plaats, waar de Zenne gemakkelijk doorwaadbaar was.
Middeleeuwen.
Sinds het einde van de twaalfde eeuw begon Vilvoorde zich te ontbolsteren tot een kleine stad. Vilvoorde was de inzet van een langdurige rivaliteit tussen de hertogen van Brabant en de heren van Grimbergen. Om zich te verzekeren van de steun van de bewoners in de conflicten met het machtige graafschap Vlaanderen, verleende hertog Hendrik I van Brabant in 1192 de stad een vrijheidskeure. De vrijheidskeure liet Vilvoorde toe de stad te omwallen en de ambachtelijke producten vrij te exporteren. Deze relatieve onafhankelijkheid en de rechten die men als inwoner kreeg, lokten heel wat mensen naar Vilvoorde. In 1208 liet hertog Hendrik I van Brabant de Woluwe omleiden van Diegem via Machelen naar Vilvoorde om de hertogelijke molens van water te voorzien.
Het hoogtepunt van zijn bloei beleefde Vilvoorde in de 14de eeuw. De stad was een belangrijk centrum dat met Leuven en Brussel wedijverde om de belangrijkste stad van Brabant te worden. Exemplarisch hiervoor is het huwelijk van Lodewijk van Male, de latere graaf van Vlaanderen, met Margaretha van Brabant, dochter van de hertog van Brabant, op 6 juni 1347 in Vilvoorde. Uit deze periode dateren verschillende grote bouwwerken. In 1357 werd de stad helemaal omwald. Deze vesten hadden vijfentwintig wachttorens en vier poorten. De bouw van de Onze-Lieve-Vrouw-van-Goede-Hoopkerk werd gestart in 1342. Het hertogelijk kasteel werd gebouwd in 1375, voornamelijk om te functioneren als staatsgevangenis, maar ook om defensieredenen in de concurrentiestrijd met Brussel en Leuven. De centrale ligging zorgde ervoor dat Vilvoorde militair een sleutelpositie kon innemen. In de 14de eeuw werd Vilvoorde een militair hoofdkwartier en een legerstandplaats, wat het tot in de 21ste eeuw gebleven is.
De handel en de lakennijverheid waren in volle bloei. Tegelijkertijd groeide ook het belang van de Zenne als verkeersader voor het goederenvervoer. De stedelijke nijverheid was voornamelijk gebaseerd op de lakennijverheid en de zandsteengroeves in de buurt. Deze laatsten gebruikten Vilvoorde als binnenhaven op de Zenne.
Vroegmoderne Tijd.
Vanaf de 15de eeuw beleefde Vilvoorde een geleidelijke achteruitgang. Een algemeen verval van de lakennijverheid in Vlaanderen, de ontvolking ten gevolge van epidemieën, godsdienstoorlogen en de sterke concurrentie van de sterk groeiende buur Brussel vormen hiervoor de belangrijkste redenen.
Op 6 oktober 1536 kwam de Engelse protestant William Tyndale die de eerste Engelse Bijbelvertaling verzorgde, te Vilvoorde op beschuldiging van ketterij op de brandstapel terecht. Op 14 september 1568 wordt Jan van Casembroot onthoofd in opdracht van de hertog van Alva. Jan was edelman, dichter en secretaris van graaf van Egmont. Nadat in 1586 het convent van de karmelietessen in Steenvoort (Peutie) werd vernield, hervestigde de kloosterorde zich in het vervallen Sint-Niklaasgasthuis op de Meer (Leuvensestraat).
Ondertussen sluimerde de stad langzaam maar zeker in om te verworden tot een onbelangrijk provincienest. Het kasteel viel tot puin, de kerken konden niet meer onderhouden worden, de statige herenhuizen vervielen. Dit verval zou blijven aanhouden tot in de 19de eeuw, toen de stad onder de impuls van de Industriële Revolutie een snelle opgang kende.
Aan het einde van de achttiende eeuw werd het vervallen kasteel afgebroken en vervangen door wat toen als de tweede 'moderne' gevangenis van de Zuidelijke Nederlanden werd beschouwd: het Tuchthuis.
19e eeuw.
Vilvoorde was een van de eerste Europese steden die genoot van de nieuwe industriële ontwikkeling van de late 19de en vroege 20ste eeuw. Vilvoorde ontwikkelde zich geleidelijk tot een belangrijk industriecentrum.
De ligging op enkele kilometer van de hoofdstad en de gemakkelijke verkeersverbindingen stimuleerden die opbloei. In 1835 werd de eerste spoorweg op het vasteland getrokken tussen Brussel en Mechelen, en werd Vilvoorde een van de eerste stopplaatsen. De Willebroekse vaart, die ca. 1830 verdiept werd, zag weldra meerdere fabrieken aan haar oevers gevestigd.
Het gebied tussen de Zenne, het kanaal en de spoorweg was een uitgelezen vestigingsplaats voor nieuwe industrieën die gebruik konden maken van de unieke combinatie van verbindingswegen.
In het midden van de 19de eeuw werden grote openbare werken tot stand gebracht. Wat overbleef van de middeleeuwse stad moest hiervoor verdwijnen. De resten van de oude wallen en poorten werden gesloopt en geëffend, de Zenne werd buiten de stad gelegd. Het begijnhof, de Pastoorstraat en de Kattestraat verdwenen en in de plaats kwamen brede lanen en pleinen. Het Hanssenspark werd aangelegd en voor de nieuwe rijken werd een nieuwe wijk gebouwd aan het station. Als bekroning werd in 1870 het oude stadhuis van 1489 afgebroken en een nieuw neoclassicistisch stadhuis gebouwd.
In de winter van 1871-1872 moest Vilvoorde afrekenen met een tyfusplaag.
In 1893 werd de watertoren ingehuldigd door koning Leopold II en tussen 1893 en 1896 werd de Zenne overwelfd. Later kreeg deze nog een nieuwe, meer westelijke bedding. De vroegere bedding liep juist ten westen van de Vissersstraat en onder de huidige Zennelaan. In 1898-1899 werd het Hanssenspark aangelegd op de plaats van de voormalige stadsomwalling en vestingvijver.
20e en 21e eeuw.
In de 19de eeuw had Vilvoorde nog overwegend een provinciaal karakter. De industriële expansie in de 20ste eeuw zou de stad een metamorfose doen ondergaan. De Willebroekse vaart voldeed niet meer aan de moderne scheepvaart. Zij werd van 1900 tot 1922 verbreed en verdiept tot een zeekanaal, geschikt voor schepen van 105 meter lengte en 5,80 meter diepgang. Vilvoorde kreeg een binnenhaven langs het kanaal, later nog met een havendok uitgebreid. De kanaalzone werd de geschiktste plaats voor de vestiging van nieuwe fabrieken.
Bedrijven met klinkende namen vestigden zich in Vilvoorde:
Gas- en cokesfabrieken en elektriciteitscentrales zorgden voor de nodige energie:
De verschillende fabrieken in Vilvoorde werden bediend door de Chemin de Fer Industriel, die actief was van 1908 tot 1996.
In het begin van de twintigste eeuw werd de Schaarbeeklei aangelegd, waarop op 26 september 1908 de Brusselse tramlijn 58 verlengd werd van het Liedtsplein in Schaarbeek tot in Vilvoorde. In Vilvoorde maakte de tram een lus door het centrum van Vilvoorde via het Heldenplein, Nowélei, Leuvensestraat, Grote Markt, Bergstraat en Portaelsplein. De Grote Markt fungeerde als eindpunt van de tramlijn.
Tijdens de Tweede Wereldoorlog werd er door het NSKK in de Telegraaf-kazerne een opleidingsschool voor het NSKK gevestigd. Zowel Nederlanders als Vlamingen werden er tot chauffeur of bijrijder opgeleid. Na de oorlog werd de kazerne gebruikt door het Belgische leger. De kazerne, gelegen aan de Kazernestraat, werd in de jaren tachtig afgebroken.
Het industriegebied is intussen nog flink uitgespreid over verscheidene zones o.a. tussen het station en de autosnelweg E19.
Meer dan 100 bedrijven hebben zich in de industriezones gevestigd. De industriële expansie ging gepaard met een snelle bevolkingsaangroei. In het midden van de 19de eeuw telde Vilvoorde een 7.000-tal inwoners, in de 21ste eeuw is dit aangegroeid tot meer dan 40.000 inwoners.
In 1972 werd een nieuwe verhoogde kanaalbrug, de Europabrug, in gebruik genomen.
De economische recessie in de jaren 1970 sloeg in het sterk geïndustrialiseerde Vilvoorde erg hard toe. Verscheidene belangrijke bedrijven sloten hun deuren. Vilvoorde torste het imago van lelijke, verouderde industriestad. De enorme site van Forges de Clabecq werd aan het einde van de jaren 80 gesloopt, maar de nodige sanering werd pas twintig jaar later uitgevoerd. Rond dezelfde tijd werd gestart met de overwelving van de Zenne in Vilvoorde. In 1992 werd de Brusselse stadstram verbannen uit het centrum, vanwege instortingsgevaar van de kerk op het Heldenplein, om in 1993 definitief te verdwijnen uit Vilvoorde. Op de locatie van de hoofdkazerne aan de Mechselsesteenweg, in 1987 afgebroken, werd in de eerste helft van de jaren 90 het Tyndalepark aangelegd.
Na de sluiting van de Renault-fabriek in 1997, werd een kentering ingezet met de start van de renovatie van de O.L.V.-kerk, die tientallen jaren zou duren, en de heraanleg van de Nowélei en het Heldenplein. In de 21ste eeuw werd er op dezelfde weg doorgegaan met onder andere de volledige heraanleg van het cultureel centrum Bolwerk en de eerste uitvoeringen op terrein van het Watersite-project. Dit laatste project werd opgestart in 1998 als antwoord op de sluiting van Renault Vilvoorde en heeft als doel de oude industriegronden langs het kanaal, brownfields, te saneren en er nieuwe stadswijken aan te leggen. Dit deed het inwonersaantal al fel stijgen (tot meer dan 40 duizend), en zal dit nog meer doen wanneer meer delen van het project worden opgevuld. Vooral de nabijheid van Brussel is een sterke aantrekkingsfactor.
Geografie.
Kernen en wijken.
De gemeente telt naast Vilvoorde zelf nog deelgemeente Peutie.
Ondanks zijn beperkte grootte kent Vilvoorde toch verschillende wijken die elk een specifiek karakter hebben. Behalve de wijk Far-West is er nog het Faubourg en de wijk Broek. Aan de westzijde van het kanaal Brussel-Schelde, vindt men het gehucht Drie Fonteinen en de wijk Kassei.
In het noordoosten van Vilvoorde ligt de eerder landelijke wijk Houtem. In het zuidwesten van de gemeente, verder van het centrum, liggen de wijk Koningslo met de stedelijke buurten het Voor en Mutsaard. Deze laatste twee buurten zijn vergroeid met de bebouwing van Strombeek-Bever, Laken en Neder-Over-Heembeek.
Natuur en landschap.
Vilvoorde ligt aan de Zenne en aan de Willebroekse Vaart. Ook de Tangebeek loopt door Vilvoorde. Vilvoorde ligt in Zandlemig Vlaanderen en de hoogte varieert van 9-67 meter. De gemeente is, door de ligging nabij de Brusselse agglomeratie, sterk verstedelijkt en kent
Koesterburen.
Als koesterburen (autochtone soorten flora en fauna, ook wel oorspronkelijk inheems genoemd) kent Vilvoorde de planten Groot springzaad en de Grote pimpernel, aan dieren de huiszwaluw, het heggenranklieveheersbeestje, de in Nederland en België zeldzame iepenpage en de kamsalamander. De kamsalamander of grote watersalamander wordt in Nederland en België beschouwd als kwetsbaar en staat daarom op de Nederlandse Rode Lijst (amfibieën) en op de Vlaamse A-lijst van beschermde dieren.
Demografie.
Vilvoorde kende een sterke groei in de laatste decennia van de negentiende eeuw, wanneer de industrie in de stad zich begon te ontwikkelen. Tussen 1880 en 1890 groeide het inwonersaantal met maar liefst 35% op 10 jaar.
Een tweede groeispurt vond plaats in de jaren 20 van de twintigste eeuw, waarna de bevolking tot 25000 inwoners groeide (+ 6000 inwoners op 10 jaar tijd of +31%).
Rond 1970 piekte de bevolking op bijna 37000 inwoners. Ondanks de grote desindustrialisering in de jaren 70 van de twintigste bleef de ontvolking van de stad relatief beperkt in vergelijking met andere gedeeltes in het Brussels stadsgewest. In de jaren 80 verloor de stad 'slechts' 3000 inwoners. In de jaren 90 begon het bevolkingsaantal al terug te stijgen. Sinds 2000 kent de stad opnieuw een sterke bevolkingsgroei, wat haar in 2014 tot de snelst groeiende gemeente van Vlaanderen maakte. In 2015 was buurgemeente Machelen de sterkste groeier.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Spaanse gemeenschap.
Opvallend is nog de grote Spaanse gemeenschap die oorspronkelijk na de Tweede Wereldoorlog emigreerde. Een op 10 mensen die in het centrum van Vilvoorde wonen hebben de Spaanse nationaliteit en een nog groter aantal zijn tot Belg genaturaliseerde Spanjaarden. 3/4 van de generatie Spanjaarden die nog in hun thuisland geboren zijn, zijn afkomstig van dezelfde gemeente, namelijk Peñarroya-Pueblonuevo in Andalusië. Vilvoorde is ook de enige stad buiten Andalusië waar jaarlijks het Fiesta Rociera wordt georganiseerd. Deze traditionele Spaanse feesten lokken zelfs ieder jaar Spanjaarden uit Nederland, Duitsland en Frankrijk. De Spanjaarden hebben in Vilvoorde ook hun eigen clubs, enkele winkeltjes en cafés en een voetbalclub.
Politiek.
Structuur.
Gemeenteraad.
De gemeenteraad bestaat uit 35 zetels.
Geschiedenis.
Legislatuur 2013-2018.
De CD&amp;V-kieslijst werd getrokken door burgemeester Marc Van Asch. Groen en sp.a trokken, evenals bij de vorige verkiezingen gemeenschappelijk naar de kiezer. Lijsttrekker was Hans Bonte. De liberalen trokken verdeeld naar de stembus, enerzijds was er de Open Vld-lijst met Jo De Ro als lijsttrekker anderzijds was er de kieslijst 'Vilvocraten' van Alain Van Hende. Voor N-VA was Jan Anciaux lijsttrekker, voor Vlaams Belang Filip De Man en voor het UF ten slotte Mbami Monsempo-Ntonga. Burgemeester werd Hans Bonte (sp.a-Groen). Hij leidt een coalitie bestaande uit sp.a-Groen, N-VA en Open Vld. Samen vormen ze de meerderheid met 22 op 35 zetels. Populairste politici waren Hans Bonte (sp.a, 1.876), Fatima Lamarti (sp.a, 1.345), Marc Van Asch (CD&amp;V, 1.035), Jo De Ro (Open Vld, 1.019) en Jan Anciaux (N-VA, 947).
Resultaten gemeenteraadsverkiezingen sinds 1976.
&lt;br&gt;
&lt;br&gt;
Mobiliteit.
Door de nabijheid van de luchthaven Brussels Airport, de ringweg R0 rond Brussel, het zeekanaal en de E19 is Vilvoorde een interessante locatie voor transport en logistiek bedrijven, die zich kwamen vestigen op het nieuwe Cargovil bedrijvenpark. Op dit terrein, gelegen aan het kanaaldok, werd recent ook een containerterminal geopend, zodat gecombineerd weg-watertransport mogelijk werd.
Vilvoorde is ook bekend vanwege zijn bijna 2 kilometer lange viaduct van Vilvoorde op de ringweg rond Brussel. Het viaduct overspant op een hoogte van zowat 30 meter het Zeekanaal Brussel-Schelde.
In het nieuwe Brabantnet zou Vilvoorde rond 2020 opnieuw een tramlijn krijgen. In het plan van De Lijn wordt het UZ Jette via Het Voor, Domein 3 Fonteinen, de Europabrug en het station verbonden met de Brussels Airport.
Economie.
De oude industrieën zijn ondertussen grotendeels verdwenen uit Vilvoorde. Een laatste grote opdoffer kwam er in 1997 met de sluiting van de Renault Vilvoorde. De omschakeling van traditionele industrieën naar modernere bedrijven was toen echter al ingezet: de komst van de Vlaamse Televisie Maatschappij (VTM) in 1989 was de voorbode van een nieuwe impuls voor Vilvoorde. Verschillende mediabedrijven volgden in het kielzog van VTM, waaronder het productiehuis Woestijnvis, de televisiezender Vitaya, de regionale tv-omroep Ring-tv en het weekblad Humo. Het industriële verleden van de stad werd in herinnering gebracht door het installeren van een aantal oude machines als monument op verschillende locaties in de stad. Op woensdag en zaterdag wordt er een markt gehouden.
Nabijgelegen kernen.
Verbrande Brug, Borgt, Eppegem, Houtem, Peutie, Koningslo, Neder-Over-Heembeek, Machelen

</doc>
<doc id="29943" url="https://nl.wikipedia.org/wiki?curid=29943" title="Herentals">
Herentals

Herentals is een stad in de Belgische provincie Antwerpen. De stad telt ruim 28.000 inwoners, die de spotnamen "Klokkenververs" en "Peestekers" dragen. De stad zelf krijgt de bijnaam 'Keizerstede'. Sint-Waldetrudis is de patroonheilige van de stad. De stad is de hoofdplaats van het gerechtelijk kanton en kieskanton Herentals.
Toponymie.
De naam 'Herentals' is afkomstig van de haagbeuk. Deze plant komt veelvuldig voor in het Peertsbos te Herentals. Deze werd vroeg ook wel de Heern genoemd. Zo is Herentals aan zijn naam gekomen. Ook op het wapenschild van Herentals is de haagbeuk nog te zien.
Geschiedenis.
Mioceen (23,03 tot 5,333 miljoen jaar geleden).
Aan de Kerkstraat zijn beenderen gevonden van een walvis die tot de Echte walvissen (Balaenidae) soort behoorde. Omdat het om een nieuwe tak van die soort ging werd deze de "Herentalia nigra" genoemd naar de vindplaats. Het vermoeden van de archeologen was, dat deze walvis geleefd heeft in de Tortonien tijdsnede (7,246 à 11,62 miljoen jaren geleden) van het Mioceen tijdvak. 
Prehistorie (3500 v.C.-800 v.C.).
1000 v.C.: Uit archeologisch onderzoeken in 2015 bleek op de huidige verkaveling Draeybomen, in de deelgemeente Morkhoven, een nederzetting te zijn geweest tussen 1000 v.C en 400 v.C.
Romeinse en vroege Frankische tijd (800 v.C.- 450 n.C.).
Archeologen vonden in 2021 aan de Noorderwijksebaan in een van de kuilen verkoolde zaden. Volgens een radiokoolstofdatering uitgevoerd in 2022, bleken die zaden al uit de 3de of 4de eeuw voor Christus te dateren. Deze granen bleken vooral uit emmer (ook emmertarwe genoemd), spelt en gerst te bestaan. Er werd ook vroeg- tot midden-Romeins aardewerk gevonden en paalsporen van een graanschuur.
Enkele kilometers stroomafwaarts van de Kleine Nete was er een Romeinse vicus in wat nu de gemeente Grobbendonk is. In de dorpen rondom Herentals zijn ook Frankische grafvelden gevonden uit de periode van de Merovingers.
Middeleeuwen (450-1450).
7e eeuw: Buiten Henegouwen zijn er 3 gebieden die naar Sint-Waldetrudis van Bergen in hun ontstaan verwijzen. Van twee van die gebieden is geweten dat het om eigendom gaat van Sint-Waldetrudis die ze in de 7e eeuw overmaakt aan het door haar in 661 gestichte klooster gelegen te Bergen. Er zijn vooralsnog geen documenten bekend die kunnen bevestigen of dit ook het geval was voor Herentals. Opmerkelijk is dat deze gebieden alle gelegen waren aan een woud of bos (of een plaatsnaam die ernaar verwijst): Herentals grenst aan Herenthout; Herne (België) grenst aan het Hernegewoud ; en Halle (Vlaams-Brabant) aan het Hallerbos.
Een boek uit 1769 probeerde ook de link te leggen met de erfenis die Sint-Waldetrudis van Bergen verkreeg van haar vader Sint-Waldebert. Volgens datzelfde boek zou er langs de Kleine Nete de "Hoeg Burght" gestaan hebben van de Frankische prinses Sint-Waldetrudis. Volgens twee bronnen is er later een klooster gebouwd op de ruïne, doch één bron meent dat het om de kerk en klooster van het Kapittel ven Bergen ging, terwijl een andere bron meent dat het om een Minderbroederklooster ging. De straat die ernaartoe liep, zou de "Hoeghburghstraet" geheten hebben.
10e eeuw: De oudst bekende vermelding van de huidige deelgemeente Noorderwijk dateert van 974 ("Nordre wic").
12e eeuw: Het latere Hertogdom Brabant onder leiding van Godfried I van Leuven verwierf in 1106 het markgraafschap Antwerpen met o.m. gebieden in de omgeving van Herentals als hertogelijke ambtslenen van Keizer Hendrik V. Aan de Kleine Nete werd op een nog onbekende datum een Brabantse nederzetting gesticht, naast de bestaande Henegouwse. Deze nederzettingen trekken handelaren aan die er zich komen vestigen. De Brabantse nederzetting wordt later ook "Herenthals, opp. Brabantiæ venerabilis Maria virgo" genoemd, vrij vertaald de Brabantse stad Vereerde-Maagd-Maria-Herentals.
In 1130 werd de Abdij van Tongerlo gesticht die eeuwenlang een sterke invloed zal hebben over de omgeving van Herentals, en ook in de stad belangen had waaronder een watermolen. Deze premonstratenzers (norbertijnen) kwamen zich vestigen op het toenmalige landgoed van heer Giselbert van Castelré (Kasterlee).
De oudst bekende vermelding van de naam Herentals staat in een pauselijke bul van omstreeks 1147-1150 als grondgebied dat behoorde tot het klooster van Sint-Waldetrudis (Sainte Waudru in het Frans) gelegen te Bergen (Henegouwen). In vergelijking met de andere Kempense dorpen en gemeenten komt die eerste vermelding van Herentals dan ook laat. De eerste nederzetting groeide rondom de Sint-Waldetrudiskerk waar al snel handel met West-Europa groeide.
In 1181 werd "Villam de Herentael" vermeld in de bevestiging door Paus Lucius III van de privileges, altaren en bezittingen van het "Collegii XXX Canonicarum Nobilium S. Waldetrudis Montibus Hannoniae". In het bijschrift werd het "Herenthael" genoemd.
Vanaf 1190 promoveerde het landgraafschap Brabant tot hertogdom, als dank van keizer Frederik I Barbarossa voor de verdediging van Jeruzalem in 1183/1184 door de Brabanders (mogelijk ook uit de omgeving van Herentals). Het hertogdom werd ook lang Neder-Lotharingen genoemd.
13e eeuw: In 1209 kwamen er conflicten tussen de twee nederzettingen waarna hertog Hendrik I van Brabant ingreep en mede-eigenaar werd van het ganse grondgebied. Herentals verkreeg dat jaar in oktober ook het stadsrecht. De ontwikkeling van de stad was in het noorden nabij de Nete veel groter dan in het zuiden van de stad. Dit komt door de oprichting van het Gasthuis (gesticht voor 1253) en het oude Begijnhof Herentals (1266) die aan de Kleine Nete gelokaliseerd zijn.
In 1221 beveelt de Hertog de ontbossing van een groot gedeelte van het woud rondom Herentals. Het moet landbouwgebied worden in erfcijns. De heide die zo typisch was voor de Kempen ontstaat pas nadien.
De oudste vermelding van de deelgemeente Morkhoven dateert van 1286 ("Morchhoven")
14e eeuw: In 1303 kreeg Herentals van Hertog Jan II een vrijheidskeur voor stedelijke grondwet zoals administratie, wetgeving en rechtspraak tot het einde van het ancien régime. Herentals werd een burchtstad, omringd met muren en 4 stadspoorten. Twee van deze poorten staan er nog steeds: de Bovenpoort (gebouwd voor 1361) en de Zandpoort (gebouwd voor 1400). Ook groeide de stad snel uit tot een centrum van economische welvaart. De welvaart bloeide door de lakennijverheid aan de Lakenhal waarna Herentalse lakenhandelaars over een groot deel van Europa handelden. In 1393 kreeg Herentals een eerste uitnodiging voor de Frankfurter Messe.
In het begin van de Honderdjarige Oorlog (1337-1453) logeert koning Eduard III van Engeland en zijn gevolg in 1338 te Herentals op weg naar een ontmoeting met Keizer Lodewijk de Beier. Deze lange oorlog zal een behoorlijke invloed hebben op de Herentalse economie.
Markgraafschap / Markiezaat (1356-1406): Tijdens de Brabantse Successieoorlog (1355-1357) (tevens binnen het kader van de Honderdjarige Oorlog) valt Antwerpen in handen van het Graafschap Vlaanderen, en wordt Antwerpen en enkele omliggende gemeenten door het Vrede van Aat in 1357 aan de Graaf van Vlaanderen toegewezen. De Markgraaf van bet Brabantse Markgraafschap Antwerpen (ook Markiezaat Antwerpen genoemd) dient bijgevolg in 1356 uit te wijken naar Herentals. Herentals wordt zo gedurende circa 50 jaar ook de hoofdplaats van het markgraafschap, naast de al bestaande hoofdstad voor de Meierij Herentals. In 1405, bij de dood van Margareta van Male, komt Antwerpen eerst enigszins, later definitief terug bij Brabant, en verhuist de hoofdstad terug naar Antwerpen. Het Markgraafschap Antwerpen werd ook het Land van Rijen genoemd.
15e eeuw (1e helft): In de 15de eeuw kwamen in Herentals nieuwe kloosterstichtingen tot stand. In 1410 liet Abt Jan Geerts van de Abdij van Tongerlo een streng besloten Norbertijnse zustergemeenschap herrijzen die nu bekend staat als het Besloten Hof. In 1414 sticht ridder Arnold van Crayenhem de Priorij Onze-Lieve-Vrouw-Ten-Troon (nu een ruïne) van de Congregatie van Windesheim (Augustijnen (kloosterorde)); op de weg naar Grobbendonk. De omstreeks 1461 opgerichte kruisweg die toen nog van de rivier naar de kluis liep, is mogelijk de oudste nog bestaande kruisweg in België. Omstreeks 1472 kwam er ook een minderbroederklooster bij. De "Scholasterie" (de Kapittelschool) wordt per Pauselijke Bul in 1484 in de Stad geïncorporeerd.
In 1412 werd Jan van Langerstede opgeknoopt vanwege een vermeende diefstal in Poederlee. Vervolgens werd een mirakel vastgesteld in "de Hegge" tussen Herentals en Poederlee, waarna men begon te twijfelen of het vonnis wel terecht was. In 1441 werd het mirakel authentiek verklaard door de magistraat van Herentals. De Heggekapel werd gebouwd en er gaat nog steeds om de 25 jaar de Ommegang van de Hegge uit (de laatste was in 2012, de volgende is in 2037), die zelfs door paus Benedictus XIV in 1749 bezocht werd (waarbij de paus ook te Herentals te gast was).
In 1417 moest de Sint-Waldetrudiskerk herbouwd worden wegens het groeiend aantal geestelijken in de stad.
In 1438 brandde de stad af en gingen 300 huizen verloren.
Nieuwe Tijd (1450-1750).
15e eeuw (2e helft).
Vanwege de slechte staat van de wegen gelegen achter Herentals, wat het vervoer van wol en andere goederen bemoeilijkte, verkreeg Herentals in 1462 het recht een vaart benedenwaarts te trekken naar de Molse Nete te Mol, en opwaarts naar de rivier de Moer te Dessel. Wegens omstandigheden werden de werken na verloop van tijd gestaakt. In 1593 werden de werken voortgezet, doch ook nu werden na verloop van tijd de werken weer gestaakt. Ook te Antwerpen werd in 1489 begonnen met het graven van de Herentalse Vaart, die een verbinding moest vormen tussen Antwerpen en Herentals, doch na 7 km werden de werken gestaakt te Wommelgem.
16e eeuw.
Omstreeks 1515 wordt Nicolaes Francken in Herentals geboren, een vrij onbekende schilder die de basis zal leggen van de Franckendynastie, wier schilderijen in tal van musea te bewonderen zijn waaronder het Louvre in Parijs. Nicolaes verhuist omstreeks 1680 naar Antwerpen, destijds het mekka van de schilderkunst. Zijn 3 zonen, allen geboren te Herentals, worden vermaarde schilders: Hiëronymus Francken (I), Frans Francken (I), en Ambrosius Francken (I). De dynastie zal uiteindelijk 5 generaties tellen van 1520 tot 1717.
In 1566 is er ook een Beeldenstorm in de omgeving van Herentals. Onder meer de Heggekapel moet er aan geloven. Een deel van de Herentalsenaren waren toen nog protestanten. Gedurende de daarop volgende Nederlandse Opstand (1566-1648), ook bekend als de Tachtigjarige Oorlog(1568-1648) zullen nogal wat Herentalsenaren de stad ontvluchten.
In 1567 werd te Utrecht een munthuis gesticht, dat uiteindelijk vanaf 1806 het centrale munthuis werd voor de uitgifte van alle Nederlandse munten. Deze staatsinstelling, de Koninklijke Nederlandse Munt, werd uiteindelijk in 2016 verkocht aan de Groep Heylen, gevestigd te Herentals.
Van 1576 tot 1584 bezetten Staatse troepen de stad. Gezien de evolutie van de artillerie de stenen middeleeuwse muren overbodig maakten, werden er aarden vesten aangelegd die ook nu nog deels bestaan. Om de stad verdedigbaarder te maken werd een deel van de stad afgebroken. Ook het Begijnhof Herentals dient te verhuizen naar de huidige locatie aan de Begijnenvest. Herentals werd een belangrijke garnizoensstad, centraal gelegen in de Kempen, waardoor het wel leed onder talrijke soldatenwoelingen in de 16de, 17de en 18de eeuw en economisch achteruit ging. In 1580 wordt Diest veroverd door cavalerie-eenheden van de garnizoenen van Herentals en Mechelen In de linkerbovenhoek van de ets die hierover is gemaakt staat een tekening van de stad Herentals. Ook in de rechterbovenhoek van een tekening van het Beleg van Eindhoven (1583) staat een zicht op Herentals getekend. De aarden vesten leken er toen nog niet te zijn, en er staat een hogere hoektoren aan de brug over de Kleine Nete, mogelijk was dit de "burcht" naar dewelke de Burchtstraat is genoemd. 
Na de Spaanse herovering van de Stad in 1584, werden de lonen van de buitenlandse huurlingen die gekazerneerd waren te Herentals betaald door steden en dorpen tot in de huidige provincies Zuid-Holland, Noord-Brabant, Antwerpen en Limburg. Wie niet tijdig betaalde, kreeg eerst een dreigbrief. Mocht daar geen gevolg aan gegeven worden, dan volgde er een onaangenaam bezoek van de troepen uit Herentals. Op 23 mei 1584 vielen bijvoorbeeld soldaten uit onder meer Herentals het dorp Gilze (nu Gilze en Rijen) binnen. Ze roofden het vee en andere goederen en staken de kerk, de hoeven en huizen in brand. Ook Loon op Zand (gemeente) kreeg in 1598 bezoek uit Herentals, en koos ervoor om een grote som geld te betalen.
Het Turfschip van Breda was een van de bekendste voorvallen van de Tachtigjarige Oorlog. Met een turfschip gevuld met enkele kleine eenheden (in totaal 70 man), wisten de Staatsen met een list de verdediging van Breda te verrassen, wat leidde tot de inname van Breda in 1590. In de kleine groep van Graaf Filips van Nassau bestaande uit 18 man, die de chaste van Breda innamen, zat ook ene Frans van Herentals.
Net buiten Herentals werd in 1597 de Slag om Tielenheide uitgevochten (ook bekend als de Slag bij Turnhout) toen de Staatse cavalerie de Spaanse troepen aanvielen die onderweg waren naar Herentals. Onder de Spaanse troepen vielen ongeveer tweeduizend doden en werden nog eens vijfhonderd soldaten gevangengenomen.
17e eeuw.
In 1601 valt het Duitse Sleghels Regiment met Albanese paarden, gekazerneerd te Herentals, de Stad Peer aan; na onverwacht hoge verliezen worden de burgers als represaille vermoord en de stad geplunderd.
In 1624 werden er bijkomende magazijnen gebouwd in Herentals om het Beleg van Breda (1624-1625) logistiek te ondersteunen.
In de Tachtigjarige Oorlog vluchtten nogal wat Herentalsenaren naar het Staatse noorden. Een van hun nakomelingen, Johan Bax van Herenthals (1637-1678) is in 1676-1678 de Bestuurder (commandeur) van de Kaapkolonie in Kaapstad (Zuid-Afrika).
Meierij Herentals ("Mayerye Van Herentals")
Op de "Tetrarchiae Antverpiensis pars meridionalis" kaart van Visscher hierboven uit de 17e eeuw staat de "Mayerye Van Herentals", een opdeling van het Hertogdom Brabant bestuurd door een Meier ("Meyer"). De meierij van Herentals strekte zich uit van Nijlen tot ver achter Balen. De toenmalige dorpen die binnen de Herentalse gemeente vielen waren: Nylen (=Nijlen), Aggelpoel (=Echelpoel), Ytegem (=Itegem), Herlaar, Strapen, Hoeven, Herenthout, Morkhoven, Wickevorst (=Wiekevorst), Noorderwyck (=Noorderwijk), Sint Jans Liserye (=Sint Jan-de-doper parochie van Herentals), Thoorn (=De Troon-ruïne aan het kwartier "De Troon" van het Belgische leger), 't Huys, Nieulande (=Nieuwland), Yermoer, Poerle (=Poederlee), Herle, Thielen (=Tielen), Kastel (=Kasterlee), Tongerloo (=Tongerlo, Rethi (=Retie), Deschel (=Dessel), Moll Vrijheid (=Mol), Eynthout (=Eindhout), Olmen, Coursel (=Koersel achter Beringen), Balen, en Spipel. Leopoldsburg dat toen nog niet bestond lag ook in de meyerye. De meest oostelijk grens lag op de westrand van het dorp Axel (=Eksel, deelgemeente van Hechtel-Eksel)
18e eeuw.
Gedurende de Spaanse Successieoorlog (1701-1713) zijn in 1705 de Engelse troepen van John Churchill, de voorvader van Winston Churchill ingekwartierd te Herentals. Van daaruit worden er van 28 september 1705 tot 9 oktober berichten uitgestuurd naar diverse legerleiders.
In 1717 ridderde keizer Karel VI leden van de familie Papeians tot Ridder Papeians de Morchoven (genoemd naar de huidige Herentalse deelgemeente). In 1876 werd ook een lid van de familie als Belgische erfelijke adel erkend. Een van de familieleden verkreeg in 1930 de titel van baron, overdraagbaar bij eerstgeboorte. Deze tak van de familie bestaat ook nu nog.
Moderne tijd (1750-1945).
18e eeuw.
Op de Ferrariskaart van Herentals hiernaast van eind 18e eeuw staat vrij gedetailleerd elk gebouw, inclusief de watermolen in de stad, en enkele verloren gegane kerkgebouwen.
Tijdens de Brabantse Omwenteling (1789-1790) verliest Herentals een deel van haar archieven in een brand.
Op 28 oktober 1798 wordt in de stad zelf slag geleverd, toen een lokaal Boerenleger zich verzette tegen de Franse bezetters. Het Boerenkrijgmonument op de Grote Markt vormt nog steeds een blijvende herinnering aan deze slag.
19e eeuw.
In de 1e helft van de 19e eeuw worden in beslag genomen kloosters omgebouwd tot fabrieken, waaronder de "wolfabriek".
In 1803 beginnen de eerste veldmetingen van het Grand Canal du Nord dat de Schelde, Maas en Rijn moest verbinden. In 1806 kiest men voor het tracé Antwerpen-Venlo-Neuss via Herentals. Het tracé Antwerpen-Herentals liep voorlopig via de rivieren Schelde, Rupel, Nete en Kleine Nete, doch het stuk Rupel-Herentals was quasi onbruikbaar. In 1810 toen de werken voor 2/3 voltooid waren, waaronder het kanaal Herentals-Ten Aard, vroegen de Nederlanders om de werken stil te leggen om hun monopolie op de Rijnhavens te beschermen. Kort na de oprichting van België werden de werken verdergezet. Het Netekanaal tussen de Rupel en Duffel werd in 1839 bevaarbaar, en ook de kanalisering van de Kleine Nete tot aan Herentals werd voltooid in 1839. Tussen 1843-1846 wordt het bestaande stuk Herentals-Ten Aard verder doorgetrokken naar de Zuid-Willemsvaart in Bocholt. Het hele tracé zal de Kempische Vaart gaan heten. Omstreeks 1850 werd de gekanaliseerde Kleine Nete vervangen door het kanaal Viersel-Herentals.
Herentals werd ook een belangrijk spoorknooppunt. In 1855 werd het tracé Herentals-Turnhout geopend van Spoorlijn 29 voor de in aanbouw zijnde spoorlijn van Aarschot naar Tilburg. Ook het tracé Lier-Herentals van Spoorlijn 15 werd dat jaar geopend. In 1878 werd het traject van Herentals naar Mol geopend als onderdeel van de IJzeren Rijn, die Antwerpen met Mönchengladbach in Duitsland moest verbinden. Later fungeerde het station van Herentals ook als rangeerstation voor: (a) het spoor langs het ondertussen gedempte kanaal naar een munitieopslagplaats van de munitiefabriek in de Wuytsbergen, (b) het spoor langs het Albertkanaal naar de BP-fabriek in Geel, (c) diverse vertakkingen naar de voormalige Britse legerbases gelegen rondom Herentals, (d) een vertakking naar de fabriek van Umicore in Olen, en (e) een vertakking naar een fabriek in de Markgravenstraat. Het station fungeerde ook als knooppunt van de tramlijnen in de streek.
Vooral in de 2de helft van de 19de eeuw herstelde Herentals zich economisch. Door grote spoor-, steenweg-, en waterinfrastructuurwerken werd Herentals een belangrijk knooppunt in het noorden van de nieuwe Belgische staat. Heel wat fabrieken vestigden zich daardoor in de stad, waaronder een ijzergieterij, lakennijverheid, en schoenfabrieken. Bij gebrek aan ruimte in de stad zelf werd er een industriezone en arbeiderswoningen aangelegd aan de rand van de stad tussen de spoorweg en het kanaal. In deze industriezone vestigen zich onder meer een munitiefabriek, een ijzergieterij, een oliënfabriek en een luciferfabriek. Deze nijverheid zal ook leiden tot het sterk uitbouwen van het centrum van Herentals als regionaal winkelcentrum en scholencentrum.
Op toenmalige kaarten van Herentals staan nog alle vesten van de Stad, en worden ook de "Koeij Poort" en "Laage Poort" vermeld. Ook de in 1940 gedempte vaart met haar bassins (dokken) liep toen nog door de stad. De stad bevond zich toen nog quasi volledig binnen de poorten en vesten. Het middeleeuws stadje had toen nog een oppervlakte van 2933 ha en begon het gebied buiten de vesten te ontwikkelen, o.m. als woongebied.
20e eeuw.
In de periodes 1914-1918 en 1940-1944 wordt Herentals bezet door Duitsland gedurende de Eerste Wereldoorlog en de Tweede Wereldoorlog. De IJzeren Rijn die door Herentals loopt is een belangrijke ader van de Duitse logistiek en aldus wordt Herentals als infrastructuurknooppunt ook een Duitse garnizoensstad in die periode. Het Duitse 371e infanterieregiment bijvoorbeeld neemt te Herentals de trein naar het Oostfront voor operatie "Blau", het zomeroffensief van 1942. Ook treinwagons met tanks van het befaamde Afrikakorps stonden destijds te rangeren in Herentals. De naast het station aanwezige industrie wordt in 1944 ook even het doelwit van geallieerde luchtaanvallen.
In nogal wat Amerikaanse musea staat slechts één stukje Belgische cultuurerfgoed, namelijk DECAP-orgels met daarop in 't groot "Herentals" vermeld.
Tussen 1930-1939 werd het Albertkanaal gegraven. De daarvoor gebouwde (en nog in aanbouw zijnde) bruggen over dit kanaal werden echter in 1940 quasi allemaal opgeblazen waardoor het kanaal onbruikbaar bleef tot ze hersteld waren in 1946. Ondertussen was in 1934 al begonnen met het "klein sas" en een verbinding met de Kempische Vaart. Het stuk van de Kempische Vaart tussen Viersel werd zodanig overbodig en in 1940 gedempt. Het overblijvende tracé werd tot Kanaal Bocholt-Herentals herdoopt. In de periode 1939-1940 neemt het Belgisch leger stellingen in langsheen het kanaal en worden er betonnen bunkers gebouwd. Bij de opmars vanuit Frankrijk worden in 1944 eveneens stellingen ingenomen langsheen het Albertkanaal en wordt de stad enkele weken beschoten.
Tot 1936 behoorde heel Herentals tot de Sint-Waldetrudisparochie. Buiten de oude stadskern kwamen er drie nieuwe parochies tot stand: de Onze-Lieve-Vrouweparochie in 1936, de Sint-Antoniusparochie in 1965 en de Sint-Jan de Doperparochie in 1966. Sint-Jan-de-Doper was al eeuwenlang een gehucht aan de rand van de Stad. Naar het einde van de 20e eeuw geraken de kerken niet meer gevuld, en komt het in de 21e eeuw terug tot een (geleidelijke) samensmelting. Ook de ordes beginnen hun deuren te sluiten wegens gebrek aan kloosterlingen, o.m. het Begijnhof.
Hedendaagse geschiedenis (1945-nu).
20e en 21e eeuw.
Na het einde van de Tweede Wereldoorlog (1939-1945) werd Herentals terug deels een garnizoensstad. Britse en Amerikaanse militairen werden in kampen rondom Herentals gestationeerd gedurende de Koude Oorlog (1945-1991). In de aanloop naar de 1e Golfoorlog van 1990-1991 werden deze troepen teruggetrokken en werden de meeste kampen voor andere doeleinden ingezet. Het "de Troon" kamp op grondgebied Grobbendonk-Herentals aan de ruïne van het voormalige klooster, werd eind 20e eeuw van het Britse leger overgenomen door de logistieke eenheden van het Belgische leger. Na het vertrek van de Britten uit de "Engelse Wijk" kwamen die huizen vrij voor een deel van de Belgische strijdkrachten in Duitsland die zich op hun beurt hadden teruggetrokken uit Duitsland tussen 1991 en 2004.
Met de verdere uitbreidingen van de Stad na de Tweede Wereldoorlog met o.m. de bouw van de wijk "de Molekens", de "Engelse Wijk", "het Spaans Hof" en "de Kapellenblok" worden ook de middeleeuwse gehuchten Sint-Jan-de-Doper en Nieuwland mee geïntegreerd in de Stadskern.
Met de aanleg van de Koning Boudewijnsnelweg (A13 (België);E313 Antwerpen (stad)-Aken (stad)) ontstond een zeer aanlokkelijke tweede industriezone met een totaal van 341 ha tussen snelweg en Albertkanaal. Bedrijven gelegen in de stad en in de oude industriezone aan de spoorweg verhuizen naar de nieuwe industriezone, waar ze beter bereikbaar zijn voor het zware wegvervoer. Deze snelweg is pas de 2e die in België aangelegd werd. Het allereerste stuk (Wommelgem-Herentals-West) wordt opengesteld in 1958. De volledige E313 snelweg is af in 1964. Ook kwam omstreeks de opening van de snelweg in 1964 een firma van wereldformaat in de voedingssector, De Beukelaer, zich in Herentals vestigen. Ook het elektronicabedrijf ATEA koos in volle expansie voor het bedrijventerrein in Herentals.
Aan de andere kant van Herentals werd later ook de E34 / A21 (België) snelweg richting Eindhoven aangelegd naar het Duitse Ruhrgebied toe. Zo is Herentals nu een van de weinige steden die 4 snelwegafritten heeft waar haar naam op staat (Herentals/Lille; Herentals-West, Herentals-Industrie, Herentals-Oost).
Op 1 januari 1977 werd Herentals gefuseerd met Noorderwijk en Morkhoven. Hierdoor steeg het aantal inwoners en de oppervlakte. Beide dorpen namen het Herentalse stadswapen en stadszegel over. Na een wetsvoorstel van 1982 erkende de Belgische staat bij koninklijk besluit dat de gemeente Herentals een stad was.
Herentals kreeg in de tweede helft van de twintigste eeuw ook naambekendheid dankzij de opmerkelijke successen van wielerlegende Rik Van Looy, bijgenaamd 'de Keizer van Herentals'.
Herentals stuurde ook nogal wat olympische atleten uit. De volgende atleten werden geboren te Herentals:
In 2011 fusioneren in het dekenaat Zuiderkempen van het bisdom Antwerpen de federaties "Grobbendonk-Herenthout-Vorselaar" en "Herentals-Olen", bestaande uit 14 parochies, in de nieuwe federatie "Regio Herentals".
Geografie.
Herentals is gelegen in het centrum van de Kempen en behoort tot het arrondissement van Turnhout. De hoogte bedraagt 17-40 meter. Naast de kerngemeente Herentals telt het huidige grondgebied nog twee deelgemeenten sinds de fusie van 1977: Noorderwijk en Morkhoven die beide bestaan uit een woonkern met vooral omliggend landbouwgebied.
De stad is gelegen ten zuiden van de Kleine Nete en het noorden is vooral een bebost gebied. In het noorden vormt de Aa de grens met Poederlee. In het zuiden ligt de Wimp op de grens met Wiekevorst.
Ten noorden van de Kleine Nete ligt de Kempense Heuvelrug. Ten zuiden van Herentals loopt het Kanaal Bocholt-Herentals, dat hier uitmondt in het Albertkanaal.
Ten noorden van Herentals liggen het Peertsbos en het Koningsbos. Op de grens van Herentals met Lichtaart ligt het natuurgebied Snepkensvijver-Heiberg. Het gebied "Hellekens", direct ten oosten van Herentals, is onderdeel van het grotere natuurgebied Olens Broek en Langendonk
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De stad Herentals maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 2013 - 2018.
Open Vld trok naar de kiezer onder de stadslijst HNM (Herentals, Noorderwijk en Morkhoven). Burgemeester werd Jan Peeters (sp.a), hij leidde een coalitie bestaande uit sp.a en CD&amp;V met een meerderheid met 16 op 29 zetels. In januari 2017 maakte hij zijn ontslag bekend, hij werd opgevolgd door partijgenoot Jan Bertels.
Legislatuur 2019 - 2024.
Burgemeester wordt Mien Van Olmen (CD&amp;V). Zij leidt een coalitie van CD&amp;V en N-VA. Samen vormen ze in de gemeenteraad een meerderheid van 15 op 29 zetels.
Cultuur.
Streekproducten.
Bierbrouwerijen gevestigd te Herentals
Religie en levensbeschouwing.
Voor de Katholieke Kerk vormt de stad Herentals samen met Olen de federatie Herentals-Olen die op haar beurt dan weer deel uitmaakt van het dekenaat Zuiderkempen in het Bisdom Antwerpen.
Mobiliteit.
Er is in Herentals één treinstation: station Herentals in het centrum, maar net over de gemeentegrens in Grobbendonk is er station Wolfstee. Vroeger waren er ook nog de stations Herentals-Kanaal en Noorderwijk-Morkhoven in de huidige deelgemeente. Per auto is Herentals bereikbaar via de A13 (E313). Rond de stad ligt de onvoltooide ringweg R15.
Economie.
Vroeger was Herentals een stad met een bloeiende lakenhandel. Thans is het een kleinstedelijk verzorgingscentrum met gevarieerde industrie. De industrie is gevestigd op verschillende industrieterreinen langsheen de afritten Herentals Industrie / Herenthout en Herentals-West / Grobbendonk van de E313. Daarnaast maakt de stad deel uit van het Economisch Netwerk Albertkanaal. De voornaamste sectoren zijn: voedingsmiddelen-, metaal-, textiel- en schoenindustrie, diamantbewerking) en langs de Boudewijnautosnelweg een KMO-zone van 268 ha. In het centrum zijn vele winkels, in het Hofkwartier, op de Grote Markt, Bovenrij en vooral in de Zandstraat.

</doc>
<doc id="29944" url="https://nl.wikipedia.org/wiki?curid=29944" title="Geomorfologie">
Geomorfologie

Geomorfologie (vaak ook kortweg als morfologie aangeduid) is een tak van de geografie die de vormen van het landschap en de processen die bij het ontstaan daarvan een rol spelen of hebben gespeeld, bestudeert. Deze uitwendige vormen kunnen omschreven worden naar:
Onderverdelingen van de geomorfologie.
Zonale of klimaatsbepaalde geomorfologie.
Bij zonale geomorfologie zijn de factoren en processen zijn sterk beïnvloed door het klimaat (neerslag en temperatuur). Dit is afhankelijk van breedteligging, afstand van de zee, uitgestrektheid van een continent. (glaciair klimaat, periglaciair, woestijn, gematigd, tropisch, …). Het gaat dus om de studie van geomorfologische fenomenen en processen die afhankelijk zijn van het klimaat van een bepaalde zone:
Uiteraard is bij zulke studies de invloed van klimaatsveranderingen doorheen de tijd belangrijk. Geomorfologen zoeken dus naar de chronologie van de gebeurtenissen (en niet enkel de geometrische vormen zoals ze naast elkaar bestaan).
In onze streken krijgt in dit opzicht de geomorfologie van het Quartair bijzondere aandacht. Het gaat om de studie van oppervlakkige afzettingen en morfologieën van Quartaire leeftijd.
Azonale geomorfologie.
Specifieke plaatselijke omstandigheden (geografische, klimatologische, lithologische en structurele) die leiden tot gelijkaardige geomorfologische processen op vele verschillende plaatsen op aarde. Deze processen zijn min of meer onafhankelijk van klimaatsfactoren:
De azonale geomorfologie hangt nauw samen met de dynamische of proces-geomorfologie waarbij een specifiek geomorfologisch proces in detail bestudeerd wordt.
Processen.
In hoofdlijnen zijn er twee groepen van natuurlijke processen die het landschap vormen: endogene processen en exogene processen. De indeling in verschillende processen is vaak beperkt bruikbaar in de zin dat er vaak verschillende invloeden een rol spelen. Zo zullen bijvoorbeeld bij de vorming van bepaalde duinen niet enkel eolische processen een rol spelen, maar zal ook de plantengroei bepalend zijn.
Endogene processen.
"Endogene processen" zijn natuurlijke processen die zich vanuit de aarde (planeet) zelf voordoen. Endogene landschapsvormende processen:
Exogene processen.
"Exogene processen" zijn al of niet natuurlijke processen die zich op of boven het aardoppervlak voordoen. Exogene landschapsvormende processen:
Het verouderd concept van de « normale » geomorfologie.
Het gaat om de interpretatie van de geomorfologie in functie van nog steeds actieve processen. Dit concept werd ontwikkeld door William Morris Davis (eind 19de eeuw). “Normaal” slaat op geomorfologie van gematigde streken.
Landvormen waren voor Davis een functie van de interactie tussen structuur, proces en tijd. Structuur slaat op de geologische structuur van het gebied, het procesbegrip op alle vormen van erosie. Tijd slaat op de ‘erosiecycli’ die werden doorlopen. Het concept van zich herhalende cycli (telkens van oud naar jong reliëf) is achterhaald.
Het sterke punt van het werk van Davis is dat de voornaamste morfogenetische processen (zoals regressieve erosie of structurele geomorfologie) duidelijk werden begrepen. Davis hield echter geen rekening met veranderingen in processen of met de erfenis van eerdere morfologieën (vb. ijstijden of glaciatie).
Gebruik van andere wetenschappen.
Geomorfologen maken gebruik van andere wetenschappen om het ontstaan van het landschap te verklaren:
Geomorfologen maken veel gebruik van remote sensing met behulp van satellieten.

</doc>
<doc id="29946" url="https://nl.wikipedia.org/wiki?curid=29946" title="Zaventem (gemeente)">
Zaventem (gemeente)

Zaventem is een gemeente in de Belgische provincie Vlaams-Brabant. De gemeente ligt in de Brusselse Rand en telt ruim 36.000 inwoners. De gemeente ligt in de landstreek Brabantse Kouters, is sterk verstedelijkt en sluit aan bij de Brusselse agglomeratie.
Geografie.
Kernen.
Naast de gemeente Zaventem zelf telt de gemeente nog drie deelgemeenten, Nossegem, Sint-Stevens-Woluwe en Sterrebeek.
Natuur en landschap.
Zaventem is een zeer sterk verstedelijkte plaats door de nabijheid van de Brusselse agglomeratie en van de internationale luchthaven. Er is daarnaast veel verkeersinfrastructuur zoals een deel van de Brusselse ring, een bijbehorend verkeersknooppunt en een spoorlijn. De hoogte bedraagt 56-72 meter. Het Centrumpark, gevormd uit de parken van twee naast elkaar gelegen kastelen, vormt een groen gebied. Andere parken zijn het "Liekendaalpark" en het "Crowne Plaza park".
Bevolking.
Inwoners met een buitenlandse nationaliteit zijn in Zaventem sterker vertegenwoordigd dan het gemiddelde van de Brusselse rand. Daarbij vormen EU-burgers de grootste groep (ruim 14% van de inwoners in 2011) maar er zijn ook Marokkanen, Turken, Armeniërs en Amerikanen.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Legislatuur 2012-2018.
Na de gemeenteraadsverkiezingen in 2012 ontstond binnen de Open Vld een tweestrijd. Uiteindelijk kwam een coalitie naar voor met opnieuw Francis Vermeiren als burgemeester. De N-VA diende evenwel een klacht in bij de Raad van State vanwege het feit dat een aantal verkozenen twee voordrachtsakten hadden ondertekend. De klacht werd ontvankelijk verklaard en het voorgestelde bestuur werd ongeldig verklaard. Tien verkozenen van Open Vld, sp.a en Leef/Groen werden door de Raad van State veroordeeld, waardoor ze een verbod tot het bekleden van een uitvoerend ambt opgelegd kregen. Een nieuwe coalitie diende gevormd. Het gevolg was een gemeente die gedurende vele maanden nagenoeg onbestuurbaar was. Gemeenteraadszittingen werden geregeld geannuleerd. Na 13 maanden werd uiteindelijk een nieuwe coalitie gevormd, deze keer tussen N-VA, CD&amp;V en Open Vld.
Legislatuur 2018-2024.
De burgemeester van Zaventem is Ingrid Holemans, die in 2016 Francis Vermeiren (Open Vld), die de gemeente 33 jaar had geleid en daarvoor ook schepen was geweest, opvolgde. Vanaf januari 2013 tot december 2018 werd Zaventem bestuurd door een coalitie van Open Vld met CD&amp;V en N-VA, maar na de gemeenteraadsverkiezingen van 2018 werd er een nieuwe coalitie gesloten tussen Open Vld en CD&amp;V waardoor N-VA uit de boot valt.
Resultaten gemeenteraadsverkiezingen sinds 1976.
&lt;br&gt;
Mobiliteit.
Openbaar vervoer.
De gemeente heeft drie treinstations: Zaventem, Nossegem en Brussels Airport-Zaventem.
Luchtverkeer.
De luchthaven Brussels Airport ligt gedeeltelijk in de gemeente.
Nabijgelegen kernen.
Diegem, Diegem-Lo, Sint-Stevens-Woluwe, Nossegem

</doc>
<doc id="29949" url="https://nl.wikipedia.org/wiki?curid=29949" title="BASF (chemieconcern)">
BASF (chemieconcern)

BASF is het grootste multinationale chemieconcern ter wereld. Het is een Duits bedrijf met zijn hoofdvestiging in Ludwigshafen am Rhein. De afkorting BASF staat voor Badische Anilin- &amp; Soda-Fabrik ("Nederlands": Badense Aniline- &amp; Sodafabriek). De firma werd in 1865 opgericht door Friedrich Engelhorn te Mannheim en hield zich voornamelijk bezig met het maken van kleurstoffen. Omdat daar geen geschikte locatie beschikbaar was, werd de nieuwe fabriek in hetzelfde jaar gebouwd op de tegenoverliggende oever van de Rijn in Ludwigshafen, Pfalz.
Historie.
BASF houdt zich bezig met de productie en verkoop van meer dan 9000 chemische grondstoffen en halffabricaten. Met het afstoten van de bedrijfstak voor magneetbanden in 1998 maakt het bedrijf geen producten meer die rechtstreeks aan consumenten verkocht worden. Deze producten worden tegenwoordig door een ander bedrijf geproduceerd onder de naam EMTEC.
Dochteronderneming Wintershall Holding AG handelt, produceert en zoekt wereldwijd naar aardolie en aardgas. Zij heeft een kantoor in Rijswijk (ZH) en verschillende productieplatforms op de Noordzee. Net over de grens bij Schoonebeek, in Emlichheim wordt olie gewonnen.
Nederland.
In Nederland is een verkoopkantoor van BASF gevestigd in Arnhem. Verder staan er productielocaties in Oosterhout, Utrecht-De Meern, Heerenveen (Nijehaske), Boxtel, Emmen en Maastricht.
De productielocatie voor verpakkingslakken in Tiel is in 1998 verkocht aan het Amerikaanse bedrijf PPG Industries. De productielocatie Kleefse Waard in Arnhem waar synthetische latex werd gemaakt is in 2003 gesloten.
België.
In België staat het verkoopkantoor van BASF in Waterloo. Er is daarnaast een grote productielocatie in het noorden van de haven van Antwerpen. De BASF-fabriek in Antwerpen werd opgericht in 1964, telt meer dan 50 productie-installaties en er werken ongeveer 3500 personen. Het is het grootste chemische productiebedrijf van België. De steamcracker is sinds 1990 het kloppend hart van deze site.

</doc>
<doc id="29950" url="https://nl.wikipedia.org/wiki?curid=29950" title="Syd Barrett">
Syd Barrett

Roger Keith (Syd) Barrett (Cambridge, 6 januari 1946 – aldaar, 7 juli 2006) was een Engelse zanger, gitarist, componist en kunstenaar.
Syd Barrett werd vooral bekend als de oprichter van de rockgroep Pink Floyd. Barrett was zeven jaar als rockmuzikant actief, voor hij zich terugtrok uit de openbaarheid. Barrett overleed in 2006 aan de gevolgen van alvleesklierkanker.
Biografie.
Jeugd.
Barrett kwam uit een welgestelde familie. Zijn vader, Arthur Max Barrett, was een prominent patholoog, werkzaam aan de universiteit. Hij stierf toen Barrett 15 was. Een jaar eerder had Roger Barrett de bijnaam "Syd" gekregen, refererend aan een lokale drummer Sid Barrett. In het ouderlijke huis organiseerde Barrett regelmatig blues jamsessies waaraan soms zijn latere bandgenoten David Gilmour en Roger Waters deelnamen. In 1965 trok Barrett naar Londen om kunststudies te volgen.
Pink Floyd (1965–1968).
De Londense rhythm &amp; blues-groep die later Pink Floyd zou heten startte in 1964 en kende heel wat personeel- en naamwisselingen, zoals "The Abdabs", "The Screaming Abdabs", "Sigma 6" en "The Meggadeaths". Op verzoek van Roger Waters kwam Barrett in 1965 bij "The Tea Set", maar toen bleek dat deze naam niet origineel was, doopte Barrett de band "The Pink Floyd Sound", later afgekort tot "Pink Floyd". Barrett gebruikte hiervoor de namen van twee obscure blueszangers: Pink Anderson en Floyd Council die hij had gevonden op de hoesnota's van een Blind Boy Fuller LP (Philips BBL-7512): "Pink Anderson or Floyd Council — these were a few amongst the many blues singers that were to be heard in the rolling hills of the Piedmont, or meandering with the streams through the wooded valleys".
Hoewel Pink Floyd aanvankelijk een doorsnee-Britse R&amp;B-coverband was, zorgde Barrett, nu de de facto leider van de band, voor eigen inbreng. In 1966 was hun stijl geëvolueerd tot geïmproviseerde rock-'n-roll, met invloeden van free-jazz en Britse pop- en rockhelden als The Kinks en The Beatles. Datzelfde jaar startte de muziekclub UFO, die snel het Londense centrum van de Britse psychedelische rockmuziek werd, met Pink Floyd als hun meest populaire act. Zeer snel werd Pink Floyd de belangrijkste band van de zogenaamde "underground"-psychedelische scene.
Wat later kreeg de groep een platencontract bij EMI, de eerste single "Arnold Layne" haalde net de top 20 van de Britse hitsingles en de opvolger, "See Emily Play", steeg tot de zesde plaats.
Deze twee singles werden door Syd Barrett geschreven. Van de elf songs op het debuutalbum "The Piper At The Gates Of Dawn", dat in augustus 1967 verscheen, schreef Barrett er acht eigenhandig en hij werkte mee aan twee andere. Als vernieuwend gitarist onderzocht hij de muzikale mogelijkheden van dissonantie, distortion, feedback, echomachines en diverse geluidseffecten op band. Het typische Pink Floyd-gitaargeluid werd onder meer verkregen, doordat Barrett met een Zippo-aansteker over de snaren van zijn Fender Esquire-gitaar gleed die aangesloten stond op een echobox.
Met het eerste succes kwamen de eerste problemen. Barretts gedrag werd snel onvoorspelbaar, waarschijnlijk door zijn herhaaldelijke experimenten met psychedelische drugs, zoals LSD. Getuigenissen uit 1967 hebben het over Syd die slechts een enkel akkoord aansloeg gedurende een hele show, gesteld dat hij al op het podium wou verschijnen. Net voor een optreden in 1967 smeerde Barrett een mengsel van "Brylcreem" en vergruisde "Mandrax" tabletten door zijn haar. Door de hitte van de lampen op het podium begon de brij te smelten en liep over zijn gelaat uit. Nick Mason zwakt dit verhaal wat af in de biografie "Madcap". De druggebruiker Syd zou nooit goeie Mandies verkwist hebben, aldus Mason.
Na een rampzalige en voortijdig afgesloten tour door de VS werd aan David Gilmour gevraagd om als extra gitarist en zanger in te vallen. Enerzijds was Gilmour een begenadigd muzikant, anderzijds was hij een jeugdvriend van Barrett en hoopte men stilzwijgend dat Gilmour Barrett weer op het rechte pad zou kunnen trekken. Een handvol shows werd gespeeld als vijftal, met David Gilmour die de zang- en gitaarpartijen van Barrett overnam, als Syd er zelf niet aan toekwam. De overige leden van de band waren het irrationele gedrag van hun frontman zo beu dat ze in januari 1968, op weg naar een show in Southampton University, weigerden om Barrett mee te nemen. Er werden pogingen ondernomen om Barrett als liedjesschrijver en studiomuzikant te houden, naar het voorbeeld van Brian Wilson van The Beach Boys, maar tevergeefs.
Na Piper zou Barrett nog slechts vijf Pink Floyd-songs schrijven. Enkel "Jugband Blues" werd goed genoeg bevonden om het tweede album "A Saucerful Of Secrets" (1968) te halen. Een tweede track werd de snel vergeten single "Apples and Oranges". "Scream Thy Last Scream", "Vegetable Man" en het instrumentale "In The Beechwoods" werden pas in 2017, bijna 50 jaar later, officieel uitgebracht. Volgens de legende wachtte Barrett geduldig aan de opnamestudio om te worden uitgenodigd door de andere leden van de band, maar tevergeefs. Toch is Barrett niet helemaal verdwenen op "A Saucerful Of Secrets": volgens David Gilmour is hij ook aanwezig op "Remember a Day" en op "Set the Controls for the Heart of the Sun". "Jugband Blues" wordt vaak aangemerkt als het muzikale testament van Barrett. Reeds in het begin van de song merkt hij op dat hij er eigenlijk niet meer bijhoort: "It's awfully considerate of you to think of me here / And I'm most obliged to you for making it clear / that I'm not here". In maart 1968 wordt officieel verklaard dat Syd Barrett niet langer lid is van Pink Floyd.
Solojaren (1968-1972).
Na de breuk met Pink Floyd start Barrett een al dan niet gewilde solocarrière, waarschijnlijk onder druk van managers en een platenfirma. Over sommige van deze opnames heerst er nog steeds controverse: sommige zijn niet meer dan proefopnames die het pijnlijke falen van een artiest met psychische moeilijkheden aantonen, maar die toch werden gepubliceerd onder het mom van authenticiteit. Andere songs werden dan weer, met weinig tot geen inbreng van Barrett, opgesmukt door studiomuzikanten. Er wordt aangenomen dat het meeste solomateriaal dateert van Barretts meest productieve periode van eind 1966 tot midden 1967.
The Madcap Laughs (1970).
Het eerste album "The Madcap Laughs" werd opgenomen tijdens twee aparte sessieperiodes in de Abbey Road Studios. Het eerste luik vond plaats tussen mei en juni 1968 (met Peter Jenner als producer), maar het merendeel werd opgenomen tussen april en juli 1969. Eerst werd Malcolm Jones aangetrokken als producer, maar die werd snel vervangen door de oud-Pink Floyd-collega's David Gilmour en Roger Waters. Een aantal tracks van het album werden overgedubd door leden van Soft Machine.
Barrett (1970).
Het tweede album, "Barrett", werd zeer gefragmenteerd opgenomen met talrijke sessies die plaatsvonden tussen februari en juli 1970. Nochtans is het resultaat meer gepolijst en coherent dan Barretts eerste. De Barrett begeleidingsband bestond uit twee Pink Floyd leden: David Gilmour op basgitaar en Rick Wright aan de toetsen. Drummer was Jerry Shirley, uit de groep Humble Pie. Het album werd geproduceerd door David Gilmour.
Ondanks de vele sessies vertoonde Barrett weinig muzikale activiteit buiten de studio. Op 24 februari 1970 speelde hij vijf songs tijdens John Peels BBC radioprogramma "Top Gear". Drie ervan zouden later (heropgenomen) op "Barrett" verschijnen, een vierde, "Two Of A Kind", is waarschijnlijk een Rick Wright song.
Een tweede optreden van Syd Barrett vond plaats op 6 juni 1970. Net als bij de Peel-sessies waren David Gilmour en Jerry Shirley de begeleidingsmuzikanten. Aan het einde van de vierde song zette Barrett de gitaar naast zich neer en verliet het podium, al kan dit ook te wijten zijn geweest aan de slechte geluidsmix van het optreden, waardoor Barretts stem onhoorbaar was voor het publiek.
De Londense jaren (1972–1975).
In 1972 vormde Barrett met ex-Pink Fairies lid Twink (drums) en Jack Monck (bas) de band Stars. Toen een optreden in de Corn Exchange (Cambridge) muzikaal de mist inging besloot Barrett om nooit meer met hen op te treden.
In 1974 haalde Peter Jenner Syd Barrett over om enkele sessies te doen in de Abbey Road Studios. Deze legendarische sessies, die slechts drie dagen zouden duren, bestaan uitsluitend uit wat vage ritme-tracks met gitaar en overdubs. Ze bevatten dus zeker niet voldoende materiaal voor een zogenaamd onuitgebracht derde soloalbum.
Ditmaal zou Barrett zich voorgoed terugtrekken uit de muziekindustrie. Hij verkocht de rechten van zijn soloalbums aan het platenlabel en verhuisde voor een tijd naar een Londens hotel. Toen hij zijn geld erdoorheen had gejaagd, vertrok hij te voet naar Cambridge, waar hij introk in zijn moeders huis.
Wish You Were Here.
Syd Barrett ontmoette de leden van Pink Floyd voor de laatste maal op 5 juni 1975 tijdens de opnames voor "Wish You Were Here". Barrett kwam incognito de studio in en hoorde hoe de band "Shine on You crazy Diamond" opnam, toevallig een song over hem. Barrett was aangekomen, had zijn haren zeer kort (dus niet kaal zoals vaak wordt beweerd) en had zijn wenkbrauwen afgeschoren, waardoor zijn ex-bandleden hem aanvankelijk niet herkenden. Toen ze eindelijk beseften wie de man was die hen zwijgend had geobserveerd, was het een zeer emotioneel moment voor allen. Een referentie aan deze ontmoeting is te zien in de film "" uit 1982 waarin het hoofdpersonage "Pink" (Bob Geldof) zijn wenkbrauwen afscheert.
In een BBC documentaire uit 2001 praatten de leden van Pink Floyd over deze ontmoeting:
Compilaties.
In 1988 bracht EMI Records een album uit met alternatieve studio opnamen en eerder onuitgebracht materiaal, uit de periode 1968 tot 1970, getiteld: "Opel".
"Crazy Diamond", een box set met de drie albums, elk voorzien van extra alternatieve versies van bestaande songs, verscheen in 1993. Deze solo sessies bewijzen dat Barrett het moeilijk had om dezelfde song tweemaal te brengen zonder ingrijpende wijzigingen.
In 2001 kwam "The Best of Syd Barrett: Wouldn't You Miss Me?" uit. Deze compilatie bevat "Bob Dylan Blues", een demo die David Gilmour in huis had liggen na een sessie in 1970.
Na de muziek.
Na de dood van zijn moeder bleef Barrett, die opnieuw de naam Roger gebruikte, wonen in het ouderlijk huis. Hij pakte zijn oude passie, het schilderen van grote abstracte doeken, weer op. Daarnaast was hij ook een amateurtuinier en doe-het-zelver. Zijn voornaamste link met de buitenwereld was zijn zus Rosemary Breen die in de buurt woonde.
Op latere leeftijd baarde Syds gezondheid grote zorgen: hij leed aan maagzweren en diabetes type 2.
Hoewel Barrett na 1975 verkoos om niet in de openbaarheid te treden trokken er regelmatig reporters en fans naar zijn huis om hem, meestal vergeefs, commentaren te ontlokken. Tot aan zijn dood werden stiekem genomen foto's en filmpjes gepubliceerd, die op internet verschenen.
Barrett wilde niet herinnerd worden aan zijn verleden als popidool en hij weigerde om de leden van Pink Floyd te ontmoeten. Hij ging in 2002 wel naar zijn zusters huis om er de BBC Omnibus-documentaire die over hem ging te bekijken.
Tot aan zijn dood kreeg Barrett royalty's over zijn oeuvre met Pink Floyd. David Gilmour heeft, naar eigen zeggen, er steeds op toegezien dat het geld zeker bij Barrett terechtkwam.
Roger 'Syd' Barrett stierf op 7 juli 2006 op zestigjarige leeftijd in zijn huis in Cambridge aan pancreaskanker.
In mei 2007, amper een jaar na zijn dood, vond in Londen het concert "The Madcap's Last Laugh" plaats - een muzikaal eerbetoon van Roger Waters en de drie resterende Pink Floydleden aan hun voormalige medebandlid en inspirator. Een stoet muzikanten en collega's uit het vak trad tijdens dit eerbetoon in de Barbican Hall op met eigen versies of 'covers' uit Barrett's werk. Onder hen waren o.a. Kevin Ayers (ex-Soft Machine), Mike Heron (Incredible String Band) en Chrissie Hynde (Pretenders). De manifestatie, met veel nog nooit eerder uitgevoerde Barrett-nummers, was mede georganiseerd door Pink Floyd's eerste producer Joe Boyd. Bij de opvoering van Arnold Layne speelde Andy Bell (Oasis) basgitaar.
Muzikale invloed.
Veel artiesten noemen Barrett als een invloed op hun werk. Kevin Ayers, David Bowie, Brian Eno, Jimmy Page, The Damned en The Sex Pistols deden zelfs pogingen om met hem samen te werken (dat lukte alleen Kevin Ayers). Bowie coverde "See Emily Play" op zijn album "Pin Ups" uit 1973 en zong in 2006 "Arnold Layne" op een Barrett tribuutsingle van David Gilmour met Rick Wright.
Pink Floyd na Barrett.
Barretts teloorgang had een invloed op het songschrijverschap van Roger Waters. Het thema van psychische instabiliteit keert weer op verscheidene Pink Floyd albums, in het bijzonder op "The Dark Side of the Moon" (1973), "Wish You Were Here" (1975) en "The Wall" (1979). Een track van "Dark Side", "Brain Damage", bevat de volgende referentie: "If the band you're in starts playing different tunes, I'll see you on the dark side of the moon". "Wish You Were Here" (1975) was een eerbetoon aan Barrett met de aan hem opgedragen song "Shine on You crazy Diamond". In de filmversie van "The Wall" (1982) zit een aantal visuele referenties aan Barrett.
Nadat de band werd heropgericht door David Gilmour, zonder Roger Waters, bevatte ook het album "The Division Bell" (1994) een aantal aan Syd refererende songs: "Poles Apart", "High Hopes".
Ook andere artiesten hebben door Barrett geïnspireerde songs opgenomen: Kevin Ayers (ex-The Soft Machine) schreef "Oh Wot a Dream" en The Television Personalities hebben een track "I Know Where Syd Barrett Lives" (1978). De single "Start" van The Jam imiteert doelbewust het gitaargeluid van Syd.
Psychische stoornissen.
Er werd veel gespeculeerd over de geestestoestand van Syd Barrett. Velen noemden hem schizofreen, alhoewel hij niet alle symptomen vertoonde voor deze aandoening. De diagnose van bipolaire stoornis werd ook vermeld. Andere bronnen beweren dan weer dat Syd Barrett leed aan het syndroom van Asperger. Barretts familie heeft echter nooit gegevens vrijgegeven over de psychische toestand van hun familielid, dus dit blijft speculatie.
Barretts gebruik van psychedelische drugs, voornamelijk LSD, gedurende de jaren 60 is wel goed gedocumenteerd. Sommigen geloven dat het druggebruik er toe heeft bijgedragen dat Barretts geest werd aangetast of dat het op zijn minst als katalysator fungeerde om een aangeboren stoornis te doen doorbreken.
David Gilmour verklaarde ooit dat de stroboscopische lichtshow gecombineerd met overdadig druggebruik, vooral LSD, Barrett geen goed deden. Dit had gekund als Barrett aan epilepsie leed of hersenschade had opgelopen aan de temporale kwabben. Een (licht) herseninfarct wordt overigens ook gesuggereerd in een van de biografieën over Barrett.
Na de dood van Barrett sprak zijn zus, Rosemary Breen, met Tim Willis voor "The Sunday Times". Zij benadrukte dat Barrett niet aan een psychische aandoening leed, noch dat hij hiervoor ooit een behandeling of medicijnen had ontvangen. Zij bevestigde wel dat haar broer ooit in een privé "home for lost souls" werd opgenomen, maar zonder dat daar therapie aan verbonden was. Later zou Barrett een psychiater bezocht hebben aan het Fulbourn psychiatrische hospitaal te Cambridge, maar zonder dat hem medicijnen of therapie voorgeschreven werden.
Barretts zuster stuurde ook het kluizenaarsbestaan van haar broer bij. "Roger Barrett", zo zei ze, "deed aan fotografie en samen gingen we soms naar zee." Regelmatig nam hij de trein naar Londen om musea te bezoeken. Hij hield van bloemen en ging vaak naar de Botanic Gardens van Cambridge of naar Anglesey Abbey, nabij Lode. Zijn passie was echter schilderen, aldus Rosemary Breen. Het was enkel wanneer opdringerige fans Roger Barrett wilden doen herinneren aan Syd Barrett dat hij zich in stilzwijgen terugtrok of hen de deur voor het gezicht dichtsloeg.

</doc>
<doc id="29951" url="https://nl.wikipedia.org/wiki?curid=29951" title="Rudolf Spielmann">
Rudolf Spielmann

Rudolf Spielmann (Wenen, 5 mei 1883 - Stockholm, 20 augustus 1942) was een Oostenrijkse schaker, hoewel hij het grootste deel van zijn leven in Duitsland woonde.
Spielmann leerde al vroeg schaken en speelde al gauw in allerlei grote toernooien mee. Hij stond bekend als een aanvallend schaker en hij speelde bij voorkeur het Koningsgambiet. Hij was niet zo bekend met andere openingen: de reden waarom hij de ene keer uitstekend speelde en de andere keer slecht. Zijn grootste succes behaalde hij op het schaaktoernooi Semmering 1926 waar hij Aleksandr Aljechin, Milan Vidmar, Aaron Nimzowitsch, Sawielly Tartakower, Akiba Rubinstein en Siegbert Tarrasch versloeg. Hij was een Jood en vluchtte op tijd naar Zweden waar hij in 1942 overleed.
Het Spielmanngambiet is een variant in de Aljechin opening

</doc>
<doc id="29956" url="https://nl.wikipedia.org/wiki?curid=29956" title="Yermak Timofeyevich">
Yermak Timofeyevich



</doc>
<doc id="29957" url="https://nl.wikipedia.org/wiki?curid=29957" title="Vasily Timofeyevich">
Vasily Timofeyevich



</doc>
<doc id="29958" url="https://nl.wikipedia.org/wiki?curid=29958" title="ROOD, Socialistische Jongeren">
ROOD, Socialistische Jongeren

ROOD, Socialistische Jongeren (kortweg ROOD) is een Nederlandse politieke jongerenorganisatie, ontstaan in 2003 als jongerenorganisatie van de Socialistische Partij, waardoor de organisatie tot november 2021 de naam ROOD, jong in de SP droeg. Deze partij verbrak in 2021 de banden met ROOD, onder meer vanwege betrokkenheid van een aantal bepalende leden bij het Communistisch Platform.
Achtergrond.
Historie.
In de jaren 1970 waren er binnen de SP de jongerenorganisaties Marxisties Leninistiese Jongeren (MLJ) en De Vonk actief. Daarna werden jongeren opgenomen in het actieve kader en de afdelingen van de partij. Vanaf ongeveer 1990 waren er binnen de SP werkgroepen actief die zich richtten op jongeren en studenten. De werkgroep "J-team" (jongeren) werd in 1999 hernoemd in "ROOD", aanvankelijk met de ondertitel "jongereninitiatief in de SP". In 2003 werd ROOD een vereniging met als doel "jongeren te betrekken bij het verwezenlijken van een socialistische maatschappij in Nederland" en het ondersteunen van de SP. De naam van de vereniging luidde officieel "ROOD, jongeren in de SP", en werd in 2006 ingekort tot "ROOD, jong in de SP".ROOD was vanaf de start nauw verbonden met de moederpartij. Voor de gemeenteraadsverkiezingen van 2006 was 10 procent van de gekozen gemeenteraadsleden afkomstig van ROOD. Bij de Tweede Kamerverkiezingen 2006 werd voorzitter Renske Leijten verkozen op de SP-lijst. Ook het jongste Tweede Kamerlid, Farshad Bashir, was tijdens zijn ambtstermijn lid van ROOD.
Als jongerenorganisatie gelieerd aan de SP was ROOD georganiseerd in groepen, die onder de politieke en financiële verantwoordelijkheid van een SP-afdeling vielen. Het lidmaatschap stond open voor iedereen tussen de 14 en 28 jaar. ROOD-leden moesten ook lid zijn van de SP, met uitzondering van leden onder de 16 jaar die nog geen SP-lid mogen zijn. Er bestonden criteria voor het vormen van een groep, zoals een minimumaantal (actieve) leden. Het aantal groepen wisselde voortdurend, en was maximaal ongeveer 20 (rond 2016). Stabiele groepen bestonden in onder andere Amsterdam, Breda, Delft, 's-Hertogenbosch, Den Haag, Eindhoven, Groningen, Leeuwarden, Leiden, Nijmegen, Oss, Utrecht, Rotterdam, Weert en Zutphen. In 2007 had ROOD ongeveer 3000 leden, in 2015 ongeveer 2000. In 2020 waren er nog acht ROOD-groepen actief. De organisatie had eind 2020 ruim 1100 leden.
Van 2000 tot 2002 was Gerrie Elfrink (later wethouder in Arnhem) voorzitter van de werkgroep ROOD. Driek van Vugt was de eerste voorzitter na de formele oprichting van de vereniging, van 2003 tot 2005. Daarna volgden opeenvolgend Renske Leijten, Gijsbert Houtbeckers, Eva Gerrebrands, Leon Botter, Lieke Smits, Merel Stoop, Lisa de Leeuw, Arno van der Veen, Olaf Kemerink en Ties van den Bogaard.
Conflict en breuk met de SP.
In juni 2020 ontstond er een conflict tussen ROOD en de moederpartij, toen ROOD op een algemene ledenvergadering een motie tegen regeringsdeelname aannam, terwijl SP-fractievoorzitter Lilian Marijnissen regeringsdeelname met bijvoorbeeld de VVD op dat moment niet uitsloot. Op 22 november 2020 werd Olaf Kemerink met 75 procent van de stemmen van de algemene ledenvergadering als ROOD-voorzitter gekozen. Kemerink was echter door de SP geschorst vanwege zijn betrokkenheid bij het Communistisch Platform, dat door de SP beschouwd wordt als een andere politieke partij. Dit zette de verhouding tussen ROOD en de SP verder op scherp. Kemerink werd net als enkele andere SP-leden met betrokkenheid bij het Communistisch Platform per 1 januari 2021 geroyeerd.
In november 2020 had de SP alle ondersteuning aan ROOD op financieel, administratief, personeel en facilitair gebied opgeschort. Een groep prominente SP'ers, waaronder raadsleden, statenleden en de voormalige landelijke politici Eric Smaling, Fenna Vergeer en Henk Overbeek startten een petitie die opriep om tot een herstelde dialoog te komen tussen ROOD en de SP. Op de partijraad van de SP in december 2020 haalde moties om de relatie met ROOD te herstellen geen meerderheid, al stemde bijna een derde van de vertegenwoordigers voor de betreffende moties. In februari 2021 schrapte ROOD eenzijdig de bepaling dat leden ook lid moesten zijn van de SP en werd Kemerink alsnog als voorzitter geïnstalleerd.
Een commissie onder leiding van Nine Kooiman deed onderzoek naar de verstoorde relatie tussen de SP en ROOD. In een rapport dat in mei 2021 werd uitgebracht, kwam de commissie tot de conclusie dat de breuk niet te lijmen was. In juni 2021 verbrak de SP officieel de banden met ROOD nadat op een partijraad 107 van de 128 afdelingsvoorzitters instemden met de conclusies van de onderzoekscommissie. Als gevolg van de breuk nam ROOD op 21 november 2021 tijdens een ledenvergadering een motie aan voor een naamswijziging, waarna de ondertitel 'jong in de SP' is vervallen voor de ondertitel 'Socialistische Jongeren'.
ROOD is sinds de breuk met de SP een jongerenorganisatie zonder moederpartij. Echter, ROOD is wel nauw betrokken bij de oprichting van een nieuwe socialistische partij, de Socialisten.
Organisatie.
Bestuur.
Landelijk heeft ROOD een (meestal negenkoppig) bestuur. Het bestuur, dat jaarlijks verkozen wordt, coördineert en financiert de groepen en organiseert landelijke actiecampagnes en activiteiten zoals scholingen en excursies. Binnen de landelijke SP was ROOD met zijn voorzitter als waarnemer vertegenwoordigd in het partijbestuur. Ook lokaal werd ernaar gestreefd om binnen het SP-afdelingsbestuur een vertegenwoordiger van ROOD te hebben om activiteiten te coördineren.
ROOD telt 14 lokale groepen die elk vernoemd zijn naar de gemeente waar ze gevestigd zijn. ROOD-leden die niet in een van de gemeentes waar een groep gevestigd is woonachtig zijn, worden doorgaans actief binnen de dichtstbijzijnde groep.
Publicaties.
ROOD gaf een gratis jongerenkrant uit getiteld "Code ROOD" Deze geldt als opvolger van twee eerdere publicaties:
"Code ROOD" bevat politiek commentaar en nieuws over activiteiten van ROOD.
Daarnaast had ROOD een maandelijkse pagina in het SP-partijblad "Tribune" Van 2006 tot 2008 heeft ROOD het ROOD-magazine uitgegeven, speciaal voor haar eigen leden. Code ROOD was het blad van ROOD voor jongeren. Dit blad verscheen twee keer per jaar.
Verschillende lokale ROOD groepen geven De Bode uit. Dit is een krant van een pagina die als posters in de stad wordt opgehangen.
Scholing.
ROOD organiseert ongeveer eens per maand een scholing of excursie voor de eigen leden. Jaarlijks terugkerend zijn de basis- en kaderscholingsweekenden en de zomerschool, die een week duurt en elk jaar een ander, breed onderwerp heeft. ROOD-scholingen werden voor de breuk met de SP vaak met sprekers en docenten ondersteund vanuit die partij. Ook worden hier regelmatig gastsprekers uitgenodigd die van buiten de SP komen.
Sinds 2019 is er ook een scholingsteam dat scholingen organiseert en discussiemateriaal maakt voor lokale groepen.
Actiecampagnes.
In 2003 was ROOD onder meer actief met protest tegen de identificatieplicht en tegen bezuinigingen in het onderwijs. Ook werden er panden bezet om de woningnood aan de kaak te stellen, en op diverse universiteiten voerde men actie voor de mogelijkheid om koffie van een "fair trade"-merk te kunnen kopen. ROOD zond ook een afvaardiging deel naar het Europees Sociaal Forum (ESF) in Parijs.
Sinds 2003 organiseert ROOD jaarlijks de verkiezing van de 'Huisjesmelker van het Jaar', waarbij studenten hun huisbaas kunnen nomineren. Vanaf 2005 wordt deze verkiezing gezamenlijk georganiseerd met de Landelijke Studentenvakbond en lokale lidbonden daarvan.
In 2004 is ROOD begonnen met een campagne tegen dierproeven in de cosmetica-industrie, in 2005 was het L'Oréal die door ROOD met een bezoek en handtekeningen werd opgeroepen tot het stoppen van dierproeven.
Verder richtte ROOD zich steeds meer op internationale thema's en sociale globalisering. In 2005 faciliteerde ROOD een expositie van een groep jonge Palestijnen over hun cultuur in verschillende Nederlandse steden. Na een bezoek van ROOD-leden aan de bezette gebieden is er een vriendschapsverklaring getekend met de voetbalclub Hapoel Bnei Sachnin, door ROOD "FC Bnei Sakhnin" genoemd. In Nederland is er op initiatief van ROOD een supportersvereniging voor deze Arabisch-Israëlische club opgericht. Ook deed ROOD mee in de campagne tegen de Europese Grondwet onder het motto "Zeg je ja of denk je na".
In 2006 voerde ROOD twee eigen verkiezingscampagnes ter ondersteuning van de SP: een gemeenteraadscampagne onder het motto "Een goede raad is rood", en een Tweede Kamercampagne met als leus "ROODnodig, NU SP".
Ook in 2006 lanceerde ROOD de site www.watvooreikelszijnjullie.nl, een persiflage op de overheidswebsite www.watvooreikelbenjij.nl die bedoeld is om jongeren normen en waarden bij te brengen. ROOD noemt als reden voor de protestsite de verspilling van belastinggeld (ca. 1 miljoen euro voor de hele campagne, inclusief tv-spots) en het als respectloos betitelde taalgebruik. Ook hekelde ROOD het feit dat deze overheidssite duidelijk gekoppeld is aan MSN, waardoor er reclame op wordt gemaakt voor Microsoft.
In 2007 werd een Meldpunt Arbeid gestart en er werden, samen met de SP, handtekeningen opgehaald voor een onafhankelijk onderzoek naar de Nederlandse steun aan de Irakoorlog. In de zomer vormde ROOD samen met FNV Jong en DWARS de ‘Flexinspectie’, die in het hele land jonge supermarktmedewerkers ondervroeg. Ook werden verschillende universiteitssteden bezocht om ROOD en de SP te promoten op de introductieweken voor eerstejaarsstudenten. In het najaar onderzocht de jongerenorganisatie de extra studiekosten die studenten maken en haalde ze duizenden handtekeningen op voor de actie.
In 2007 is ROOD, samen met DWARS (GroenLinks) en de Groninger Studentenbond, in Groningen een informatiepunt voor jonge woningzoekenden begonnen genaamd de 'Woonwinkel'. Onder aanvoering van de woonwinkel werd onder andere een groot leegstaand kantoorpand gekraakt. De actie heeft in 2008 navolging gekregen: niet alleen in Groningen maar ook in Amsterdam organiseert ROOD samen met DWARS een woonwinkel in een gekraakt pand.
Sinds 2008 voert ROOD actie voor een OV-kaart voor 16- en 17-jarige mbo-scholieren. In tegenstelling tot hun leeftijdsgenoten op het hbo en wetenschappelijk onderwijs hebben ze hier geen recht op.
Omdat er sinds het aantreden van onderwijsminister Plasterk bezuinigd wordt op het hoger onderwijs, ondersteunt ROOD allerlei initiatieven en acties van studenten. Samen met de Landelijke Studentenvakbond en studenten was ROOD in 2009 aanwezig bij demonstraties tegen bezuinigingen in het hoger onderwijs.
In 2016 voert ROOD actie tegen de bombardementen in Syrië onder het motto "niet in mijn naam". Overigens steunt ROOD de opvang van vluchtelingen in het land, en voert acties om de vluchtelingen te verwelkomen. Verder is de groep actief op Twitter en Facebook.
In 2020 begon ROOD de campagne Pak De Fraudeurs naar aanleiding van de toeslagenaffaire, waarin werd opgeroepen voor betere behandeling van de slachtoffers en het harder aanpakken van de verantwoordelijke politici.
Compenseer Collegegeld Nu! is een landelijke campagne opgezet door ROOD in 2020 om te zorgen dat collegegeld vergoed werd wegens de problemen met het onderwijs tijdens de coronacrisis. Dit eindigde in een protest in Den Haag, waarna een motie voor compensatie is ingediend die niet werd aangenomen.
In Groningen startte ROOD Shelter Our Students in 2021 een couchsurfing initiatief dat meer dan 250 studenten tijdelijke huisvesting gaf. Ook was er een actietraject dat uiteindelijk eindigde in de bezetting van het academiegebouw waar zij bleven tot al hun eisen waren ingewilligd. Dit ging onder andere over meer noodopvang en betere communicatie naar internationals. Met hulp van SOS zijn meer groepen opgericht in andere delen in het land zoals Shelter Our Students Maastricht en No Room For Us in Amsterdam.
In 2023 plakte de Groningse groep dildo's tegen het gebouw van DUO als actie onder de naam "Naai DUO terug". Het was een ludieke actie tegen de verhoging van de rente op studieleningen van 0,46% naar 2,56%, terwijl de overheid in 2015 zei dat studieleningen gunstig zouden zijn. In 2019 grapte dezelfde afdeling ook om het hoofdgebouw van DUO te bestormen als parodie op de 'bestorming' van Area 51. Op facebook schreef de organisatie: “We gaan echt niet DUO bestormen, maar willen hiermee aandacht vragen voor de hoge studieschulden, verdwijning van de basisbeurs en verhoging van rentes”.
Controverse.
Op 22 april 2021 plaatste het ROOD twitter-account een herdenking van Vladimir Lenin op zijn 151ste verjaardag. De uiting veroorzaakte op de website veel ophef, wat ertoe leidde dat de volgende dag een verheldering werd geplaatst.
Op 1 oktober 2021 kondigde ROOD via sociale media aan een digitaal evenement te organiseren in samenwerking met internetpersoonlijkheid Vaush. Dit besluit leidde tot veel weerstand op sociale media en meerdere ingezonden opiniestukken. De ophef kwam vooral voort uit de controversiële status van Vaush; hij werd er met name van beschuldigd transfobe uitspraken gedaan te hebben. Op 13 oktober publiceerde het ROOD-bestuur een statement waarin ze het ontstane debat samenvatte en haar keuze om het evenement door te laten gaan verdedigde.

</doc>
<doc id="29960" url="https://nl.wikipedia.org/wiki?curid=29960" title="Colin Farrell">
Colin Farrell

Colin James Farrell (Castleknock, Dublin, 31 mei 1976) is een Iers acteur, bekend om zijn rollen in zowel grote Hollywoodfilms als arthouseproducties.
Levensloop.
Jeugd.
Farrell werd geboren in Castleknock, een voorstad van Dublin, als jongste van vier kinderen. Hij groeide op in een welgestelde omgeving en volgde onderwijs aan elitaire scholen. Farrell ontwikkelde op jonge leeftijd een interesse in acteren en begon zijn carrière met een rol in de populaire televisieserie "Ballykissangel". Hij had een sterke band met zijn familie, vooral met zijn grootvader James Monaghan, naar wie hij zijn eerste zoon vernoemde.
Carrière.
Farrell brak door in 2000 met zijn hoofdrol in "Tigerland", geregisseerd door Joel Schumacher. Daarna speelde hij in succesvolle films zoals "Minority Report" (2002), "Phone Booth" (2002) en "Alexander" (2004). Hoewel hij aanvankelijk bekendstond om zijn rollen in grote Hollywoodproducties, maakte hij later de overstap naar arthousefilms. Hij werkte samen met regisseurs zoals Yorgos Lanthimos in "The Lobster" (2015) en "The Killing of a Sacred Deer" (2017), en kreeg in 2022 een Oscarnominatie voor zijn rol in "The Banshees of Inisherin".
Privéleven.
Farrell kreeg in 2003 een zoon, James Padraig Farrell, met model Kim Bordenave. In 2007 onthulde Farrell dat zijn zoon het syndroom van Angelman heeft, een zeldzame genetische aandoening. In 2024 richtte hij de Colin Farrell Foundation op, een organisatie die zich inzet voor de ondersteuning van volwassenen met een verstandelijke beperking, geïnspireerd door zijn zoon. 
Hij heeft ook een tweede zoon, Henry Tadeusz Farrell, geboren in 2009, uit zijn relatie met actrice Alicja Bachleda-Curuś.

</doc>
<doc id="29961" url="https://nl.wikipedia.org/wiki?curid=29961" title="Basf">
Basf



</doc>
<doc id="29962" url="https://nl.wikipedia.org/wiki?curid=29962" title="Driek van Vugt">
Driek van Vugt

Dirk (Driek) van Vugt (Tilburg, 22 januari 1980) is een Nederlands politicus voor de SP.
In 1998 en 1999 zat hij in de gemeenteraad van Leiden. In die tijd voerde hij met succes actie met studenten en Leidenaren voor een vervangende voorziening toen de in Leiden populaire en veelgebruikte universitaire mensa 'De Bak' werd gesloten. Van 1999 tot 2003 was hij gekozen als lid van de Eerste Kamer voor de SP. Hij was bij zijn aantreden met 19 jaar Nederlands jongste Kamerlid ooit en moest Kamervergaderingen zo nu en dan verzuimen in verband met tentamens.
Aanvankelijk bestond er scepsis onder de veel oudere andere leden, maar Van Vugt bereidde zijn betogen goed voor, ontwikkelde een eigen spreekstijl met normaal woordgebruik en dwong op die manier toch een zeker respect af. Naar eigen zeggen hoopten de andere leden dat hij onderdeel van het instituut zou worden en daardoor minder kritisch, maar lukte dat niet. Integendeel, andere sprekers begonnen door zijn aanwezigheid vaker over jongeren omdat ze niet wilden dat hij het alleenrecht op dat onderwerp kreeg.
Van Vugt werd in 1999 aangehouden door de politie bij een poging om een bouwlocatie van de Betuweroute te bezetten. In 2000 werd hij opgepakt bij een demonstratie tegen de nucleaire politiek van de Franse president Jacques Chirac. Hij werd veroordeeld tot een boete van vijftienhonderd gulden, waarvan vijfhonderd voorwaardelijk. Middels de actie 'Een piek voor Driek' betaalden SP-leden en sympathisanten gezamenlijk deze boete in losse guldens.
Van 2003 tot 2007 was Van Vugt bestuurslid van de SP. Ook was hij vanaf 2003 de eerste voorzitter van de vereniging ROOD, jongeren in de SP, tot hij in 2005 deze functie overdroeg aan Renske Leijten.
In 2005 keerde Van Vugt terug in de Leidse gemeenteraad, waar hij samen met Hans Hendriks de twee opgestapte SP'ers Paul Day en Birgitta Dolfing verving. Twee maanden later stelde hij wegens persoonlijke redenen zijn zetel ter beschikking aan de SP.
Van januari 2009 tot de zomer van 2010 maakte Van Vugt weer deel uit van het partijbestuur van de SP, als regiovertegenwoordiger van de regio Zeeland. Later werd hij docent maatschappijleer op Het Goese Lyceum.Pontes Oranjeweg

</doc>
<doc id="29963" url="https://nl.wikipedia.org/wiki?curid=29963" title="The World Factbook">
The World Factbook

The World Factbook (Engels, vertaling: "Het Wereldfeitenboek") is een informatief werk dat elk jaar opnieuw wordt uitgebracht door de Amerikaanse buitenlandse geheime dienst CIA.
In dit boek staan recente statistieken en korte analyses van alle landen, koloniën en andere territoria in de wereld. Omdat de informatie door een overheidsorgaan is genoteerd en geanalyseerd, kan ze aangepast zijn aan Amerikaanse staatsbelangen. Als ongeclassificeerde overheidsinformatie is de inhoud van het boek vrijgegeven voor gebruik. Veel geografische kaarten en gegevens op het internet zijn afkomstig uit het "Factbook".

</doc>
<doc id="29965" url="https://nl.wikipedia.org/wiki?curid=29965" title="Skopje">
Skopje

Skopje (Macedonisch: Скопје; Albanees: "Shkup", bepaalde vorm: "Shkupi") is de hoofdstad van Noord-Macedonië. De stad is gelegen in het noorden van het land, aan de rivier de Vardar. Het gehele stedelijke gebied, dat aan Kosovo grenst, heeft ongeveer 595.000 inwoners (2020) en is daarmee de grootste stad van Noord-Macedonië.
Geschiedenis.
Klassieke oudheid.
Het huidige gebied Skopje werd reeds bewoond vanaf 3500 voor Christus. Er zijn overblijfselen van neolithische nederzettingen gevonden, alsook van de oude vestiging die nu uitkijkt over het stadscentrum. De nederzetting werd waarschijnlijk bewoond door de Paionianen, een volk dat de regio bewoonde. In de 3e eeuw v.Chr. werden Skopje en de omringende gebieden bezet door de Dardani.
Skopje kwam onder Romeins gezag te staan nadat generaal Quintus Caecilius Metellus Macedonicus in 148 v.Chr. Andriscus van Macedonië had verslagen. Skopje (Latijn : "Scupi") werd zo het eerste deel van de provincie Macedonia, die sinds 146 v.Chr. onder Romeins bevel stond. De noordwaartse expansie van het Romeinse Rijk tijdens de 1e eeuw v.Chr., in de tijd van keizer Augustus, leidde tot het creëren van de provincie Moesia, waarin Scupi werd ingelijfd. Na de splitsing van deze provincie door keizer Domitianus in 86 n.Chr., werd Scupi een kolonie, en werd het de zetel van de plaatselijke macht in de nieuwe provincie Moesia superior. Vanaf 395 kwam het in handen van het Byzantijnse Rijk.
De eerste bekende bisschop van de stad was Perigorius, die een van de aanwezigen was op de Raad van Sardica in 343. Scupi was hoogstwaarschijnlijk tot het midden van de 5e eeuw een wereldstad (Latijn : "Archidioecesis Scopiensis")
Middeleeuwen.
De Byzantijnse keizer Justinianus I werd geboren nabij Scupi, in Tauresium, in 482 of 483. In 518 werd Scupi vrijwel geheel verwoest door een aardbeving. Justinianus kwam de inwoners te hulp door een nieuwe nederzetting te stichten net ten noorden van het toenmalige Scupi. De nieuwe stad werd Justiniana Prima genoemd. Toch werden Justiniana Prima en de restanten van Scupi verwoest door invallen van Slavische volkeren aan het eind van de 7e eeuw &amp; begin 8e eeuw. De Slaven herbenoemden het gebied als Skopje, maar ze werden toch nog verdreven door de Byzantijnen. De naam van de stad bleef ongewijzigd.
Gedurende een hele periode van de vroege middeleeuwen, vormde de stad een twistpunt tussen het Byzantijnse en het Bulgaarse Rijk. Van 972 tot 992 was het de hoofdstad van het Eerste Bulgaarse Rijk. Na de val van het Eerste Bulgaarse Rijk in 1018 werd het de hoofdstad van de Byzantijnse bestuurlijke regio (katepanat geheten) Bulgarije. Skopje werd een bloeiende handelsstad, maar dit daalde snel door een vernietigende aardbeving aan het einde van de 11e eeuw. In het midden van de 13e eeuw werd het de hoofdplaats van het landgoed van de Bulgaarse feodale heer, de latere keizer Konstantin Asen. De stad werd in 1282 ingenomen door de Serviërs en in 1346 werd het de hoofdstad van het Servische Rijk van Stefan Uroš Dušan genoemd.
De Ottomaanse stad.
In 1392, drie jaar nadat de Serviërs waren verslagen in de Slag van Kosovo in 1389, werd Skopje ingenomen door het Ottomaanse Rijk. Voor de komende 500 jaar stond de stad bekend als "Üsküb" of "Üsküp", de Turkse benaming. Üsküb werd de hoofdstad van het Vilayet van Kosovo (een district van Kosovo), dat een groter gebied innam dan het huidige Kosovo.
Het karakter van de stad veranderde opmerkelijk tijdens deze periode. De Ottomanen brachten een nieuwe godsdienst binnen, de islam, en bouwden vele religieuze en andere typisch Ottomaanse gebouwen, zoals moskeeën en hamams, waarvan er sommigen nu nog bestaan. Vele sefardische joden kwamen uit Spanje en vestigden zich in het gebied, wat zorgde voor een etnische variatie. De middeleeuwse stad werd echter voor de derde keer verwoest door een aardbeving in 1555, maar de stad werd snel weer opgebouwd en bloeide op tot een rijke handelsstad. In de 17e eeuw bedroeg de bevolking in Skopje tussen 30.000 en 60.000 inwoners. De Turkse schrijver Dulgar Dede bezocht de stad Üsküb tijdens deze periode en schreef het volgende :
In 1689 werd Skopje echter platgebrand door de Oostenrijkse generaal Engelberto d'Ugo Piccolomini, schijnbaar om een cholera-epidemie uit te roeien, maar eigenlijk om de Ottomaanse aanval op Wenen in 1683 te wreken.
De rijkdommen van de stad namen de volgende 200 jaar zienderogen af en haar bevolking slonk tot zo'n 10.000 inwoners bij het midden van de 19e eeuw. De stad herleefde pas na 1873 met de aanleg van de spoorweg van Belgrado (Servië) naar Thessaloniki (Griekenland), die ook de stad Skopje aandeed.
20e eeuw.
Moeizame start.
In 1905 bedroeg het inwonersaantal in Skopje 32.000. De bevolking was samengesteld uit een mengeling van etnische en religieuze groepen. In 1910 werd de rooms-katholieke non, Agnes Gonxha Bojaxhiu, later bekend als Moeder Teresa, geboren in Skopje.
De stad werd echter een groot centrum van rebellie tegen het verzwakkende Ottomaanse Rijk en in 1903 werd het een sleutelfiguur in de onsuccesvolle Ilinden-Preobrazhenie Opstand tegen het Ottomaanse bewind. Vanaf 12 augustus 1912 werden de Ottomanen korte tijd verdreven door de lokale Servische bevolking. Enkele maanden later, bij het begin van de Eerste Balkanoorlog.
Oorlogen.
In 1913 raakten de geallieerden tijdens de Eerste Balkanoorlog met elkaar in conflict en dat vormde de aanleiding tot de Tweede Balkanoorlog (29 juni 1913 - 10 augustus 1913). Servië behield de controle over Skopje, mede door de Vardarvallei, die werd opgenomen in het Servische Rijk. Dit duurde tot oktober 1915, wanneer Bulgarije de centrale mogendheden steunde en een groot deel van het door Servië gecontroleerde Macedonië innam. De stad werd op het einde van de Eerste Wereldoorlog in 1918 bezet. Het werd vanaf dan een deel van het Koninkrijk der Serviërs, Kroaten en Slovenen (vanaf 1929 beter bekend als het Koninkrijk Joegoslavië)
Tussen 1941 en 1944 werd de stad bezet door de Bulgaren. Een maand nadat de communisten in Sofia de macht hadden gegrepen en het Bulgaarse leger naar het westfront werd gezonden om te vechten tegen de Duitsers, werd Skopje ingenomen door Joegoslavische troepen. Skopje werd vanaf 1944 deel van Joegoslavië en het werd de hoofdstad van een nieuw land: de Volksrepubliek Macedonië. Na de oorlogen werden Skopje en de rest van Macedonië ingelijfd bij Tito's Socialistische Federale Republiek Joegoslavië.
Aardbeving van 1963.
Op 26 juli 1963 werd Skopje vroeg in de morgen getroffen door een zware aardbeving van 6,1 op de schaal van Richter. Hierbij kwamen 1.000 mensen om het leven en raakten nog eens 120.000 mensen dakloos. 80% van de stad werd verwoest door de beving en talrijke monumenten werden zwaar beschadigd. Hierdoor is de Ottomaanse invloed op de stad nu een stuk minder zichtbaar. De totale schade wordt geschat op 150% van het toenmalige bruto nationaal product van Macedonië en 15% van het Joegoslavische bruto nationaal product. Dankzij de internationale hulp werd de stad snel weer herbouwd. Ook het oude treinstation in Skopje werd verwoest bij de aardbeving. De klok op het oude station is door de aardbeving stil komen staan en wijst nog steeds 5.17 uur aan, het tijdstip van de beving. De overblijfselen van het gebouw zijn nu een herdenkingsplek voor de slachtoffers en een museum.
Met financiële hulp van de internationale gemeenschap werd Skopje voor een groot stuk herontworpen onder leiding van de Japanse architect Kenzo Tange. Dit plan heeft Skopje serieus veranderd, mede doordat Tange een hele generatie Macedonische architecten inspireerde die het stadsbeeld van Skopje tot eind jaren tachtig zullen bepalen.
Groei.
Skopje groeide zeer snel tijdens het begin van de Joegoslavische periode en werd een grote industriestad in de zuid-centrale Balkan. In 1991 viel Joegoslavië uiteen en Skopje werd de hoofdstad van de onafhankelijke republiek Macedonië.
In december 2006 werd de internationale luchthaven van Skopje "Luchthaven Skopje Alexander de Grote" herdoopt, wat opnieuw een diplomatiek conflict met Griekenland tot gevolg had. Skopje is ook de thuisbasis voor de Sint-Cyrillus en Sint-Methodius Universiteit, die werd gesticht in 1949.
Bestuurlijke indeling.
Sinds augustus 2004 is het stedelijk gebied van Skopje onderverdeeld in tien gemeenten, hiervoor waren dat er acht. Deze gemeenten hebben samen een speciale bestuurlijke status binnen de republiek. Het oude centrum van de stad heet Stara Čaršia en is onderdeel van de gemeente Centar.
De gemeenten zijn, met tussen haakjes het aantal inwoners in 2002:
Geografie.
Algemeen.
Skopje is gelegen in het noordelijke deel van de Republiek Noord-Macedonië, in het Grad Skopje. De rivier de Vardar vloeit dwars door de stad naar de Egeïsche Zee. Skopje ligt op 255 meter boven de zeespiegel. De oppervlakte bedraagt 1.854 km²
Klimaat.
Het klimaat in de stad is een continentaal klimaat, met warme zomers en frisse winters.
Sport.
FK Vardar Skopje is van oudsher de meest succesvolle voetbalclub van Skopje. Door twee keer de Joegoslavische voetbalbeker te winnen, is het de enige Macedonische voetbalclub die een rol van betekenis speelde in het Joegoslavische clubvoetbal. Sinds de onafhankelijkheid groeide FK Vardar Skopje uit tot de recordkampioen van Macedonië. FK Rabotnički Skopje, FK Makedonija Ğorče Petrov Skopje en het inmiddels verdwenen FK Sloga Jugomagnat Skopje werden eveneens landskampioen van Macedonië. FK Skopje en KF Shkupi zijn andere voetbalclubs uit Skopje.
De Philip II Arena is het belangrijkste voetbalstadion van Noord-Macedonië. Het fungeert als thuisbasis voor FK Vardar Skopje, FK Rabotnički Skopje en het Macedonisch voetbalelftal. Ook is er in 2017 voor de UEFA Super Cup gevoetbald.
Partnersteden.
Skopje onderhoudt vriendschapsbanden met de volgende partnersteden:

</doc>
<doc id="29966" url="https://nl.wikipedia.org/wiki?curid=29966" title="Politieke jongerenorganisatie">
Politieke jongerenorganisatie

Een politieke jongerenorganisatie (PJO) is een vereniging van jongeren die zich verwant voelen met een politieke partij.
Nederland.
Als de moederpartij van een Nederlandse PJO vertegenwoordigd is in de Tweede Kamer kan een PJO op grond van de Wet subsidiëring politieke partijen subsidie bij het ministerie van Binnenlandse Zaken en Koninkrijksrelaties aanvragen. Zij krijgen dan subsidie per lid. Voor het ministerie zijn alleen jongeren subsidiabel, het legt de grens voor 'jonge' leden bij 28 jaar. PJO's gaan hier wisselend mee om: van de JS kan je lid worden tot je 27ste, terwijl veel leden van de JOVD ouder dan 28 zijn. Daarnaast eist het ministerie dat PJO's onafhankelijk georganiseerd zijn van hun moederpartijen, maar hier wel formele banden mee onderhouden. Deze eis heeft er enerzijds voor gezorgd dat de JOVD zich in 2000 niet meer als onafhankelijk profileerde, maar als gelieerd aan de VVD, anderzijds heeft dit ervoor gezorgd dat ROOD onafhankelijk van SP moest worden. De onafhankelijkheid van PJO's varieert sterk. Zo speelde er rond 1996 serieuze plannen om de banden tussen GroenLinks en DWARS te verbreken, terwijl de onafhankelijkheid van ROOD tot kort voor het afstoten door de moederpartij puur formeel-juridisch was.
PJO's trekken regelmatig met elkaar op. Daarnaast werken sommige PJO's inhoudelijk samen. In 2001 schreven het CDJA, de JS en DWARS bijvoorbeeld samen het "Paprikamanifest", waarin de drie jongerenorganisaties de contouren vastlegden voor een mogelijke coalitie tussen het CDA, de PvdA en GroenLinks. In 2004 werd dit gevolgd door het Pepermanifest van ROOD, de JS en DWARS.
België.
Politieke jongerenorganisaties in België hebben geen aparte legale status, maar worden door de gemeenschappen net zo gefinancierd en behandeld als andere jongerenorganisaties.

</doc>
<doc id="29971" url="https://nl.wikipedia.org/wiki?curid=29971" title="Nachitsjevan">
Nachitsjevan

Nachitsjevan, lokale naam: Naxçıvan of Nachtsjevan (Azerbeidzjaans: Naxçıvan Muxtar Respublikası) is een exclave en autonome republiek van Azerbeidzjan, ingeklemd tussen Armenië en Iran en in het noordwesten grenzend aan Turkije. De hoofdstad heet eveneens Nachitsjevan. Het gebied ligt tussen de rivier de Aras en de zuidelijke uitlopers van de Kleine Kaukasus. Het gebied heeft de status van autonome republiek.
Het tussenliggende gebied Sjoenik (Azerbeidzjaans: Zəngəzur), een provincie van Armenië, scheidt de exclave van de Azerbeidzjaanse republiek. Sinds 1932 grenst het aan Turkije: de korte grens met dat land vormt de levensader van het geïsoleerde gebied.
In het Sovjet-tijdperk werd Nachitsjevan met het verdrag van Moskou, op 16 maart 1921 getekend tussen Turkije en de Sovjet-Unie, een Azerbeidzjaanse exclave met de status van autonome sovjetrepubliek. Als deel van Sovjet-Azerbeidzjan maakte het deel uit van de Transkaukasische Federatie (USSR). 
Na het uiteenvallen van de Sovjet-Unie werd Karki, een kleine exclave ten noorden van Nachitsjevan, door Armenië bezet.
Geschiedenis.
In Afsharidisch Perzië maakte het gebied van 1747 tot 1828 deel uit van het kanaat Nachitsjevan. Nachitsjevan maakte in het Russische rijk eerst deel uit van de oblast Armenië en daarna van het gouvernement Jerevan. In de periode 1918-1920 werd Nachitsjevan evenals Zangezoer (provincie Sjoenik in Armenië) en Nagorno-Karabach betwist door Azerbeidzjan en Armenië. 
In december 1918 werd met steun van Azerbeidzjan in Nachitsjevan de Republiek van de Aras uitgeroepen, waarop Armeense troepen het gebied binnenvielen en het in midden juni 1919 veroverden. Daarop viel het Azerbeidzjaanse leger het gebied binnen en heroverde het, waarop vele Armenen naar Armenië vluchtten, enkele tienduizenden werden gedood en 45 dorpen werden verwoest. De Britten, die vanaf december 1918 in de Zuidelijke Kaukasus gestationeerd waren, intervenieerden in het conflict en beëindigden de Republiek Aras. De Britse Hoge Commissaris in de Kaukasus Oliver Wardrop deed een poging het conflict over Nachitsjevan en Nagorno-Karabach op te lossen. Hij stelde voor om het voormalige gouvernement Jerevan, waar Nachitsjevan en Zangezoer onder vielen, aan Armenië toe te kennen. De voormalige gouvernementen Bakoe en Jelizavetpol, waar Nagorno-Karabach onder viel, werd aan Azerbeidzjan toegewezen. Dit werd door beide partijen afgewezen. Na een door de Britten ingestelde wapenstilstand, brak begin 1920 opnieuw geweld uit tussen beide landen. Midden maart van dat jaar werd Nachitsjevan opnieuw binnengevallen door het Armeense leger. 
In juli 1920 viel het Rode Leger ook Nachitsjevan binnen en stelde de Nachitsjevanse ASSR in, die "sterke banden" had met de Azerbeidzjaanse SSR. Bij het binnenvallen van Armenië werd dit land ook Nachitsjevan beloofd en verklaarde de Azerbeidzjaanse revolutionair Nariman Narimanov dat Nachitsjevan en Zangezoer aan Armenië zouden moeten toekomen vanwege hun strijd tegen de regering van de nationalistische Dasjnak. Lenin ging hier echter niet mee akkoord en liet in plaats daarvan de bevolking van Nachitsjevan via een referendum bepalen waar zij bij wilden horen. De formele uitkomsten van het referendum, dat begin 1921 werd gehouden, gaven aan dat 90% van de bevolking zich bij de Azerbeidzjaanse SSR wilde aansluiten met de status van autonome republiek. Dit hoge aantal doet twijfelen aan de geldigheid , hetgeen werd vastgelegd in het Verdrag van Moskou van 1921 tussen de Sovjet-Unie en Turkije. Onderdeel van dit verdrag vormde dat de voormalige oejezd Sjaroer-Daralagez bij deze autonome republiek werd gevoegd, zodat Turkije een lange grens kreeg met Azerbeidzjan. Bij het Verdrag van Kars op 23 oktober 1921 werd dit bevestigd door Turkije, de Armeense SSR en de Azerbeidzjaanse SSR. Op 9 februari 1924 werd de Nachitsjevaanse ASSR formeel ingesteld als onderdeel van de Sovjet-Unie.
Voor de Sovjetperiode vormden de Armenen een grote minderheid, naast Koerden en Azerbeidzjanen die eveneens minderheden waren. Tijdens de Sovjetperiode leefden Armenen en Azerbeidzjanen relatief vreedzaam naast elkaar, hoewel het op spanningen wijst dat het aantal Armenen in die periode sterk daalde door emigratie naar de Armeense SSR; van 15% in 1926 naar 1,4% in 1979, terwijl het percentage Azerbeidzjanen in dezelfde periode door geboorte en immigratie steeg van 85% naar 96%, waarbij bedacht moet worden dat steeds de Koerden opgeteld worden bij de Azerbeidzjanen. Eind jaren 1980 namen onder invloed van de spanningen in Nagorno-Karabach ook de spanningen in Nachitsjevan toe, hetgeen leidde tot het sluiten van de grenzen voor treinverkeer tussen de Nachitsjevaanse ASSR en de Armeense SSR, waardoor beide economieën schade opliepen. In december 1989 probeerden radicale nationale Azerbeidzjanen de grens met Iran open te breken, hetgeen tot boze reacties vanuit Moskou leidde dat hen beschuldigde van het "omarmen van islamitisch fundamentalisme". In januari dreigde de Nachitsjevaanse ASSR zich af te scheiden van de Sovjet-Unie in reactie op de zwarte januari in Bakoe, waarmee het de eerste afscheidingsbeweging in de Sovjet-Unie was. (Litouwen volgde een paar weken later).
In 1990 keerde de Azerbeidzjaanse machthebber Hejdar Alijev terug naar zijn geboorteplaats in Nachitsjevan, nadat hij in 1987 door Gorbatsjov uit zijn functie van Politbureaulid was gezet. Kort daarop werd hij alsnog tot lid van de Opperste Sovjet van de Nachitsjevaanse ASSR gekozen met een overweldigende meerderheid. In 1991 trad hij echter terug uit de Communistische Partij van de Sovjet-Unie, maar steunde wel Gorbatsjov tijdens de staatsgreep die tegen hem werd gepleegd, waarbij hij Ayaz Mütallibov veroordeelde om zijn steun voor de staatsgreep. Eind 1991 verstevigde hij zijn positie binnen de Opperste Sovjet en verkreeg bijna volledige onafhankelijkheid van de Azerbeidzjaanse SSR. Tijdens het Karabach-conflict raakte ook Nachitsjevan betrokken in de gevechten. Op 18 mei 1992 werd de exclave Karki (Armeens:Տիգրանաշէն / Tigranashen) veroverd door Armeense troepen, nadat eerder al een aantal schermutselingen hadden plaatsgevonden. Tot op heden is deze in handen van het Armeense leger. Na de verovering van Sjoesja door het Armeense leger beschuldigde Azerbeidzjan Armenië ervan heel Nachitsjevan te willen veroveren, hetgeen het ontkende. Hejdar Alijev verklaarde echter een eenzijdig staakt-het-vuren op 23 mei 1992 en probeerde op eigen houtje een vredesverdrag te sluiten met Armenië. Een staakt-het-vuren werd door hem overeengekomen met de Armeense president Levon Ter-Petrosjan.
Turkije en Rusland, de opstellers van het Verdrag van Kars, begonnen zich daarop met het conflict te bemoeien: Turkije dreigde Armenië binnen te vallen als ze een stap over de grens van Nachitsjevan zou doen. Russische militaire leiders voorspelden echter dat interventie door een derde partij een "Derde Wereldoorlog" zou kunnen ontketenen. Turkije begon troepen samen te trekken langs de grens met Nachitsjevan, hetgeen werd gevolgd door Russische troepen in Armenië. Hierdoor bleef het conflict verder uit tot het einde van de oorlog in 1994. In 1993 werd Hejdar Alijev uitgenodigd om terug te keren naar Bakoe als president. Nachitsjevan bleef haar autonome status houden, maar is sterk geïsoleerd van de rest van het land, daar Armenië in reactie op de blokkade van haar grenzen door Azerbeidzjan en Turkije, de grens met Nachitsjevan dicht houdt. De regio heeft meer recentelijk de banden met Iran versterkt door het aangaan van gascontracten en de bouw van een brug tussen beide landen over de rivier de Aras.
Eind 2022 werd het Staats Douane Comité van de autonome republiek ontbonden door de centrale regering.
Bevolking.
Bevolkingsontwikkeling.
Volgens de Sovjetvolkstelling van 1959 leefden er 141.361 mensen in Nachitsjevan. Dit aantal is de afgelopen jaren flink gegroeid door de vestiging van vluchtelingen uit door Armenië bezette delen van Azerbeidzjan en bedraagt inmiddels al 398.323 inwoners (volkstelling van 2009).
In 2014 telde Nachitsjevan naar schatting zo'n 435.300 inwoners.

</doc>
<doc id="29973" url="https://nl.wikipedia.org/wiki?curid=29973" title="Aras (rivier)">
Aras (rivier)

De Aras (Turks: "Aras", Armeens: Արաքս, "Araks", Azerbeidzjaans: "Araz", Perzisch: ارس, "Aras") is de rivier die de zuidelijkste begrenzing vormt van de Kaukasus. Zij ontspringt in Turkije en mondt in Azerbeidzjan uit in de Koera, waarvan het de grootste zijrivier is. De lengte is ca 1072 km. In de oudheid heette de rivier de "Araxes". De rivier is ook bekend onder zijn Russische (en Armeense) naam: Araks.
De rivier ontspringt in het Bingölgebergte ("Bingöl Dağları") ten zuidwesten van Erzurum in Oost-Turkije en fungeert voor een groot deel van zijn loop als grensrivier: achtereenvolgens tussen Turkije en Armenië, Turkije en Azerbeidzjan (exclave Nachitsjevan), Iran en Nachitsjevan, Iran en Armenië en Iran en Azerbeidzjan. Het laatste traject verloopt geheel op Azerbeidzjaans grondgebied. De monding in de Koera bevindt zich bij Sabirabad in de Moeganvlakte.
Soms werd de vallei van de rivier aangegeven als plaats van het Hof van Eden.
De Aras is sinds 1813 de noordwestelijke grensrivier van Perzië (Iran). Dat was de uitkomst van de Russisch-Perzische Oorlog (1804-1813), waarbij het Verdrag van Gulistan bepaalde dat Perzië zijn gebieden ten noorden van de rivier verloor.

</doc>
<doc id="29976" url="https://nl.wikipedia.org/wiki?curid=29976" title="Prins Alexander (stadsdeel)">
Prins Alexander (stadsdeel)

Prins Alexander is het meest oostelijke bestuurscommissiegebied, tot 2014 deelgemeente, van de gemeente Rotterdam. Ten onrechte wordt het ook wel aangeduid als (Prins) Alexanderpolder, naar de polder waarin een groot gedeelte ervan zich bevindt.
Het gebied wordt omsloten door de gemeenten Lansingerland, Zuidplas en Capelle aan den IJssel, en de Rotterdamse stadsdelen Kralingen-Crooswijk en Hillegersberg-Schiebroek.
Geschiedenis.
Het begin.
Rotterdam wilde graag uitbreiden, omdat er behoefte was aan meer woon- en werkvoorzieningen. De locatie voor de bouw van het nieuwe stedelijke gebied viel op de Prins Alexanderpolder. Een groot stuk veengebied ten oosten van Rotterdam. In de jaren vijftig moesten boeren om die reden het gebied verlaten. In het gebied zijn een aantal restanten hiervan nog terug te vinden. Zo is in Alexandrium III in een van de winkels een woning uit die tijd terug te vinden en is in het noordoosten van de wijk Ommoord een uitgaansgelegenheid gevestigd in een voormalige boerderij.
Bouw van de wijken.
Op 24 november 1961 werd begonnen met de bouw van het eerste wijk van het gebied: Het Lage Land, vernoemd naar de gelijknamige droogmakerij. Kort hierop werd begonnen met de bouw van de wijk Prinsenland, waarvan een deel pas werd gerealiseerd in de jaren negentig. Wethouder mr. H. Bavinck sloeg op 29 december 1965 de eerste paal voor de nieuwe woonwijk Ommoord de grond in. Deze wijk werd vernoemd naar de voormalige Ommoordse Polder. Voor de wijk Zevenkamp werd op 20 maart 1979 de eerste paal in de grond geslagen om een woonwijk van 220 hectare te realiseren.
Infrastructuur.
Aangezien het nieuwe stadsgebied slecht met het openbaar vervoer van de rest van de stad was verbonden, werden er plannen gemaakt om het beter bereikbaar te maken. De eerste optie was het verlengen van verschillende tramlijnen. De metro doortrekken vanaf station Capelsebrug was geen optie, omdat dit te lang en te duur zou worden. Er werd daarom voor gekozen om vanaf Capelsebrug een sneltram aan te leggen. Op 27 mei 1983 werd dan ook het sneltramtraject "Capelsebrug - Binnenhof" in de wijk Ommoord geopend. Een jaar op 19 april 1984 werd het traject "Graskruid - De tochten" in de wijk Zevenkamp geopend. Hierdoor konden bewoners binnen twintig minuten in het centrum van Rotterdam aanwezig zijn.
Zevende wijk.
Vanwege de groei van Rotterdam werd in 2000 gestart met de bouw van een compleet nieuw wijk binnen het gebied, met als definitieve naam: "Nesselande". Qua oppervlakte en inwonersaantal staat deze wijk in top vijf van grootste wijken in Rotterdam. In de wijk werden verschillende voorzieningen aangelegd zoals: een winkelcentrum met daarboven drie woontorens van 65 meter hoog onder de naam Newport Nesselande, aan de Zevenhuizerplas werd een 800 meter lange boulevard gerealiseerd en werd de sneltram als metro doorgetrokken naar de wijk. Op 29 augustus 2005 werd metrostation Nesselande geopend.
Wijken.
Het stadsdeel bestaat uit acht wijken:
Demografie.
Het stadsdeel telde in inwoners. Prins Alexander heeft de meeste inwoners van alle stadsdelen van Rotterdam. Van de inwoners wonen de meeste in de wijk Ommoord en de minste in Kralingseveer.
Bekende inwoners.
Voorbeelden van bekende (oud-)bewoners van Prins Alexander zijn:
Voorzieningen.
Prins Alexander telt een aantal recreatievoorzieningen zoals twee zwembaden, een strand, meerdere speeltuinen en een discotheek, Er zijn meerdere winkelcentra waaronder Winkelcentrum Alexandrium met bijbehorende Woonmall. Het stadsdeel is rijk aan groenvoorziengen zoals het Ommoordse veld, Albert Schweitzerplantsoen, Zevenhuizerplas en het Wollefoppenpark. Er bevinden zich binnen Prins Alexander meerdere sportvoorzieningen.
Openbaar vervoer.
Het treinstation Rotterdam Alexander ligt aan de spoorlijn Rotterdam – Gouda – Utrecht en is een halte voor alle intercitytreinen. Door het gebied lopen de Rotterdamse metrolijnen A en B met in totaal dertien stations. Het gebied is ontsloten met diverse busverbindingen.
Bestuur.
Zetelverdeling deelraad resp. bestuurscommissie.
De uitslagen van de deelraadsverkiezingen resp. de bestuurscommissieverkiezingen in Rotterdam-Prins Alexander waren als volgt:
De onderstreepte getallen vormen de hieruit onderhandelde bestuursmeerderheid.
In 2014 is de deelgemeente opgeheven en vervangen door een gebiedscommissie.

</doc>
<doc id="29977" url="https://nl.wikipedia.org/wiki?curid=29977" title="Abchazisch-Adygese talen">
Abchazisch-Adygese talen

De Abchazisch-Adygese talen of Noordwest-Kaukasische talen vormen een kleine groep autochtone talen uit de Kaukasus, die waarschijnlijk verwant zijn aan de Noordoost-Kaukasische of Nach-Dagestaanse talen (Noord-Kaukasische talen), maar niet aan de Zuid-Kaukasische talen.
De familie valt uiteen in twee (of drie) groepen:
Het Adygees, het Kabardijns en het Abazijns worden in Rusland gesproken, het Abchazisch in Georgië (autonome republiek Abchazië). Bovendien zijn er omvangrijke emigrantengemeenschappen, vooral in Turkije.
Karakteristiek voor deze talen is het zeer grote aantal (tot circa 80) consonantfonemen, waar een extreem klein (tot twee) aantal vocalen tegenover staat. Zoals gebruikelijk bij de Kaukasische talen zijn de Abchazisch-Adygese talen ergatieftalen: ze hebben een systeem waarbij het onderwerp van een transitief werkwoord in de "ergatief" staat, terwijl het lijdend voorwerp van een transitief werkwoord evenals het onderwerp van een intransitief werkwoord in de "absolutief" staan. Voor het overige zijn de Abchazisch-Adygese talen arm aan naamvallen.

</doc>
<doc id="29978" url="https://nl.wikipedia.org/wiki?curid=29978" title="Han Solo">
Han Solo

Han Solo is een personage uit de Star Wars Saga. Solo komt voor in Episodes IV, V, VI, VII, IX en zijn eigen film. Hij is een smokkelaar voordat hij zich bij de Rebellenalliantie aansluit. In de filmreeks wordt hij vertolkt door Harrison Ford. Later werd een jongere versie van Han Solo in zijn eigen film gespeeld door Alden Ehrenreich.
Biografie.
Hans leven van voor de films wordt behandeld in het Expanded Universe van Star Wars. Voor hij smokkelaar werd, diende Han Solo in het keizerlijk leger. Op een dag moest hij een schip onderzoeken dat Wookieekinderen vervoerde, maar waarvan de bemanning door een volwassen Wookiee was verslagen. Deze Wookiee was Chewbacca. Han spaarde het leven van Chewbacca, wat hem zijn baan kostte maar hem de eeuwige vriendschap en trouw van Chewbacca opleverde. Hierna werden hij en Chewbacca smokkelaars. Dit ging goed, totdat hun schip, Millennium Falcon, op een dag, terwijl ze een vracht vervoerden voor Jabba the Hutt, werd onderschept door een keizerlijk schip. Om te voorkomen dat hij door de mand zou vallen, was Han gedwongen om de hele lading snel overboord te gooien. Jabba eiste vanaf dat moment dat Han hem de volledige lading zou vergoeden.
Episode IV: A New Hope.
Han Solo is voor het eerst te zien in waar hij door Obi-Wan Kenobi en Luke Skywalker wordt ingehuurd in de tijd waarin het dictatoriale Galactische Keizerrijk regeert. Samen met zijn copiloot Chewbacca gaan ze op weg naar de planeet Alderaan. Han accepteert de klus in de hoop eindelijk het geld te krijgen om Jabba te kunnen betalen. Als ze daar aankomen is Alderaan vernietigd door het ruimtestation van het Keizerrijk, de Death Star. De Millennium Falcon wordt door trekstraal naar de Death Star getrokken, maar omdat Han Solo er geheime compartimenten in heeft gebouwd (voor smokkelwaar), weten ze in eerste instantie aan de Keizerlijke troepen te ontkomen. Als ze eenmaal prinses Leia hebben bevrijd vertrekken ze naar de planeet Yavin IV waar zich een rebellenbasis bevindt. De Death Star komt ook die kant op en de rebellen zetten de aanval in. Als Luke Skywalker op de hielen wordt gezeten door de TIE Fighter van de Sith Lord Darth Vader en twee TIE Fighters van TIE-piloten, komt Han Solo Luke toch nog te hulp en weet Luke te redden.
Episode V: The Empire Strikes Back.
In is Han Solo een lid geworden van de Rebellen Alliantie. Omdat hij echter nog altijd zijn schuld aan Jabba niet betaald heeft, heeft deze een grote prijs op Hans hoofd gezet en is menig premiejager naar hem op zoek.
Op de planeet Hoth gaat hij op zoek naar Luke als deze niet van patrouille terugkomt naar de rebellenbasis. Als het Keizerrijk de basis heeft ontdekt, vlucht Han Solo samen met Chewbacca, Prinses Leia en C-3PO met de Millennium Falcon weg van Hoth. Door in een asteroïdengordel onder te duiken weet Han tijdelijk uit handen van Darth Vader te blijven. Helaas voor hem wordt hij op de planeet Bespin toch door Darth Vader ingerekend, ingevroren in carbonite en uitgeleverd aan Jabba de Hutt door de premiejager Boba Fett, vanwege het verraad van een oude vriend die Lando Calrissian heet. Maar Calrissian krijgt spijt van zijn daad en staat niet veel later bij de Rebellen in het krijt.
Episode VI: Return of the Jedi.
In wordt hij bevrijd uit carbonite door Luke, Leia, Chewie, de droids en Lando Calrissian en wordt hij gepromoveerd tot Generaal bij de rebellen. Solo krijgt de opdracht het energieschild op de bosmaan van Endor te vernietigen. De bewoners van Endor zijn de Ewoks, die Han en Luke eerst niet vertrouwen en hen willen verbranden om later op te eten. Maar C-3PO weet hen van een dergelijk lot af te helpen en even later worden ze bevrijd. De Ewoks worden zelfs bondgenoten van de Rebellen. Met hulp van de Ewoks en de Rebellentroepen weten Han Solo en Prinses Leia de opdracht om het energieschild op te blazen te vervullen, terwijl Luke het duel aangaat met zijn vader en Calrissian de tweede Death Star opblaast in de ruimte met de Millennium Falcon. Deze Slag om Endor eindigt in een overwinning op het Galactische Keizerrijk.
Expanded Universe.
In de boeken die zich afspelen na Episode VI trouwt Han met Leia en krijgen ze drie kinderen: een tweeling, Jaina Solo en Jacen Solo, en Anakin Solo, vernoemd naar zijn grootvader Anakin Skywalker. Jacen Solo krijgt met Tenel Ka een kind genaamd Allana Solo.
Episode VII: The Force Awakens.
In blijkt dat Han Solo getrouwd was met Leia, maar haar verliet om weer smokkelaar te worden nadat hun zoon Ben Solo zich bekeerde tot de Duistere Kant. Hij stuit op zijn oude schip, de Millennium Falcon, wanneer Finn en Rey deze gebruiken om naar de basis van het Verzet te gaan. Han was al jaren op zoek naar het schip, maar had niet gezocht op Jakku, waar het schip al die jaren stond. Hij besluit Finn en Rey te helpen als ze zeggen dat hun droïde, BB-8, een kaart heeft naar de verdwenen Luke. Han herenigt met Leia, en zij hoopt dat Han Ben weer naar de Lichte Zijde kan halen. Wanneer Han op Starkiller Base Ben confronteert, wordt hij echter gedood door zijn zoon. Het lichaam van Han valt daarna naar beneden richting de kern van Starkiller Base, en is waarschijnlijk tot as gereduceerd tijdens de ontploffing van Starkiller Base. Zijn dood wordt gerouwd door zijn goede vriend Chewbacca, die wraak neemt door Ben in zijn zij te schieten en veel Stormtroopers te raken. 
Episode IX: The Rise of Skywalker.
In komt Han Solo terug als een geest/herinnering terug van Ben Solo.
Tijdens een lichtzwaardgevecht tussen Ben en Rey op het wrak van de tweede Death Star voelt Ben via 'The Force' dat zijn moeder gestorven is. Rey steekt Ben dan hem met zijn eigen lichtzwaard neer. Nadat Rey Ben heeft genezen van zijn wonden verlaat Rey Ben met zijn eigen schip. Ben wordt dus achtergelaten. Ben kan het niet goed geloven dat zijn moeder dood is, en blijft een tijdje op het wrak om na te denken. Tijdens dat hij dit doet krijgt hij bezoek van Han Solo die nu maar slechts een herinnering is. De twee Solo's praten tegen elkaar, en voor een tweede keer probeert Han Solo zijn zoon over te halen naar de lichte kant van 'The Force'. Dit lukt hem door te zeggen dat Kylo Ren dood is en dat zijn zoon leeft. Hij antwoordt met: "Dad", en Han met: "I know". Hierna gooit Ben zijn rood lichtzwaard in de oceaan waarin het wrak zich bevindt, dit markeert de terugkeer van Ben Solo en de dood van Kylo Ren.

</doc>
<doc id="29979" url="https://nl.wikipedia.org/wiki?curid=29979" title="Kwaliteitsoffer">
Kwaliteitsoffer

In het schaakspel is een kwaliteitsoffer het opgeven van een toren voor een paard of een loper. 
Een kwaliteitsoffer wordt als groter beschouwd dan een pionoffer, maar kleiner dan het offeren van een stuk, dus een paard of loper. Het woord kwaliteit in de naam verwijst naar het kwaliteits- of waardeverschil tussen een toren en een loper of paard, dat gemiddeld op anderhalve pion wordt gewaardeerd.
De motivatie voor een dergelijk offer is vaak subtieler en meer gericht op voordelen op de lange termijn dan andere offers; de meeste kwaliteitsoffers beogen bijvoorbeeld niet het snel matzetten van de tegenstander, maar simpelweg het verbeteren van de positie door een relatief inactieve toren te ruilen tegen een sterk licht stuk (paard of loper) van de tegenstander.
In bepaalde varianten van de Siciliaanse opening is het een gebruikelijke strategie met zwart om een kwaliteitsoffer op c3 uit te voeren. Als compensatie daarvoor krijgt zwart dan vaak actief stukkenspel.

</doc>
<doc id="29981" url="https://nl.wikipedia.org/wiki?curid=29981" title="Expedities">
Expedities



</doc>
<doc id="29982" url="https://nl.wikipedia.org/wiki?curid=29982" title="Bart Wellens">
Bart Wellens

Bart Wellens (Herentals, 10 augustus 1978) is een Belgisch voormalig veldrijder, die zijn gehele carrière reed voor Telenet-Fidea, en voorganger Spaarselect. Wellens was prof van 2000 tot 2015. Op zijn hoogtepunt (2000–2007) gold Wellens als een van de beste veldrijders van de wereld, waarna hij door blessures tot de subtop behoorde.
Wellens werd tweemaal wereldkampioen; te Monopoli in 2003 en te Pontchâteau in 2004. Hij werd ook Belgisch kampioen te Lille (2004) en te Hamme (2007). Daarnaast won Wellens het eindklassement van de wereldbeker in het seizoen 2002-2003 en de eindklassementen van de superprestige en de GvA Trofee in het seizoen 2003-2004. Bart Wellens woont samen met zijn vriendin Nicky Alen in Vorselaar. Hij heeft een dochter, zoon en pluszoon. De laatste cross die Wellens won in zijn carrière was op 6 februari 2013 in Maldegem.
Carrière.
Bij de jeugd maakte Bart Wellens samen met Sven Nys furore en werd hij tot tweemaal toe wereldkampioen. Toen beide na hun carrière manager werden van een veldritploeg, bekoelde hun relatie danig.
In het seizoen 2000-2001 werd Bart Wellens prof bij Spaarselect, in zijn eerste seizoen haalde hij 10 zeges en werd hij 2e in zowel de Wereldbeker als in de Super Prestige.
In zijn tweede profjaar bevestigde Wellens en haalde het net als in het vorige seizoen weer 10 zeges.
Het jaar daarop begon zijn absolute topperiode. In het seizoen 2002-2003 won Bart Wellens de Wereldbeker en werd hij wereldkampioen in het Italiaanse Monopoli.
Het seizoen 2003-2004 wordt gezien als het beste seizoen in de carrière van Bart Wellens, met een overweldigend aantal van 21 zeges. Hij overklaste de tegenstand door onder meer het klassement van de Superprestige en Gazet Van Antwerpen binnen te halen en hij werd voor de tweede opeenvolgende keer Wereldkampioen, Wellens werd ook Belgisch kampioen in dat seizoen. Hij verloor wel het wereldbeker klassement door een opgave in Tábor wegens onderkoeling. Wellens heeft daarna nooit zoveel zeges behaald als in dat seizoen.
Het seizoen 2004-2005 werd het pechseizoen voor Bart Wellens, met niet meer dan 1 zege. Dat kwakkeljaar werd onder meer veroorzaakt door het verliezen van hoofdsponsor Spaarselect, de dood van ploegmaat Tim Pauwels en een mislukte voorbereiding. Zijn eeuwige rivaal Sven Nys won bijna alle wedstrijden. Wellens reed vanaf dat seizoen voor de ploeg Fidea, die ontstond als een doorstart van de wielerploeg Spaarselect, en bleef er tot het einde van zijn loopbaan in 2015.
In het daaropvolgende veldritseizoen begon de wederopstanding van Wellens en leek hij Nys weer het vuur aan de schenen te kunnen leggen. Uiteindelijk oogst Wellens in dat seizoen 6 zeges. Na een karatetrap in de richting van een toeschouwer tijdens de Druivencross van Overijse van 18 december 2005 mocht Bart Wellens als straf geen wedstrijden rijden in de maand september van 2006 (hoewel hij die veldrit won voor de jonge Nederlander Lars Boom terwijl Nys opgaf na een val).
Het seizoen 2006-2007 startte slecht voor Bart Wellens omwille van zijn schorsing in de eerste maand van het veldritseizoen. Na een mislukte start werd het al met al nog een redelijk seizoen voor Wellens met als hoogtepunt het Belgisch Kampioenschap in Hamme-Zogge, waarin hij 1e werd.
Het seizoen 2007-2008 werd vooral gekenmerkt door vele tweede plaatsen en slechts 3 zeges.
Het seizoen is 2009-2010 is niet goed gestart voor Bart hij is namelijk getroffen door cytomegalovirus wat Ziekte van Pfeiffer veroorzaakt, hierdoor heeft hij aan vele belangrijke wedstrijden niet kunnen deelnemen. De allerlaatste cross van het seizoen in Oostmalle heeft hij nog kunnen winnen na een mooie solo.
Het seizoen 2010-2011 was ook geen succes voor Wellens. Door een val had hij veel last en kon hij niet voluit rijden. Wellens mocht wel een zege in Valkenburg op zijn palmares bijschrijven.. Het seizoen 2011-2012 bereidde Wellens voor in de USA. De resultaten bleven echter uit, tot Wellens onverwacht won in Essen na een man-tegen-man solo tegen Niels Albert en materiaalpech voor Sven Nys. De ochtend voor de Belgische kampioenschappen 2012, waar hij als een schaduwfavoriet werd beschouwd, werd bekendgemaakt dat Wellens de nacht voordien met hartproblemen was opgenomen op de afdeling intensieve zorg van het Universitair Ziekenhuis Antwerpen. Hierdoor moest hij verstek geven voor het BK. Het betrof een virusinfectie waarvan hij volledig herstelde. Op 10 januari 2012 mocht Wellens de intensieve afdeling verlaten. Hij liep het virus op door een ontstoken tandwortel en kreeg van zijn dokters te horen dat hij aan de dood was ontsnapt.
Op 3 maart 2015 besliste Bart Wellens om zijn fiets aan de haak te hangen omwille van tegenvallende resultaten en aanhoudende rugproblemen. "Fysiek en mentaal was het helemaal op", aldus Wellens.
Wegwielrennen.
Palmares.
2002 - 2 zeges
2005 - 1 zeges
2008 - 1 zeges
Totaal: 4 zeges
Wellens en Wee.
Wellens' leven werd van 2004 tot en met 2005 op de voet gevolgd door "Wellens en wee", een programma op VT4. Naast Bart Wellens zijn ook Hans van Kasteren, Geert Wellens, Danny De Bie, zijn toenmalige vriendin Veerle Ingels, Erwin Vervecken en Peter Van Santvliet in de docusoap te zien. Het programma haalde hoge kijkcijfers, maar stopte na drie seizoenen.
Publicaties.
Jan-Pieter De Vlieger, "Open Boek Bart Wellens", Uitg. Borgerhoff&amp;Lamberigts, 2008.

</doc>
<doc id="29983" url="https://nl.wikipedia.org/wiki?curid=29983" title="Jennifer Aniston">
Jennifer Aniston

Jennifer Joanna Linn Aniston (Sherman Oaks, 11 februari 1969) is een Amerikaans actrice, producent en zakenvrouw. Ze won onder meer een Golden Globe en een Emmy Award voor haar rol in de televisieserie "Friends", waarin ze van 1994 tot en met 2004 Rachel Green speelde. Daarnaast kreeg Aniston meer dan 25 andere acteerprijzen toegekend, waaronder een People's Choice Award in zowel 2001, 2002, 2003, 2004, 2007 als 2013. Ze kreeg in 2012 een ster op de Hollywood Walk of Fame.
Biografie.
Jennifer Aniston is de dochter van acteur John Aniston, die als kind met zijn ouders van Kreta in Griekenland naar de Verenigde Staten is verhuisd, waar ze hun oorspronkelijke naam, Anastassakis, veranderden in Aniston. John Aniston speelde in de jaren tachtig in de soapserie "Days of our Lives". Haar moeder, Nancy Dow, is een Amerikaanse actrice van Italiaanse en Schotse afkomst. Dow scheidde in 1980 van John Aniston, na een huwelijk van vijftien jaar.
Jennifer Aniston is opgegroeid in Sherman Oaks (Californië) en trouwde op 29 juli 2000 met acteur Brad Pitt. Het paar scheidde op 2 oktober 2005.
In augustus 2012 verloofde ze zich met Justin Theroux en ze trouwde drie jaar later. Ze besloten eind 2017 om uit elkaar te gaan.
Carrière.
Aniston speelde in "Friends" Rachel Green, een van de zes hoofdpersonages die in elke aflevering terugkomen.
Ze richt zich sinds het einde van "Friends" op Hollywoodfilms, en dan met name romantische komedies. Een van deze komedies, "Marley &amp; Me" ging de boeken in als meest succesvolle opening van een film tijdens het kerstweekend. Ze werd voor haar rol in het drama "The Good Girl" onder meer genomineerd voor een Independent Spirit Award, een OFCS Award en een Golden Satellite Award. Ze speelde in de film een getrouwde vrouw die een affaire begint met haar jongere collega.
In september 2007 werd ze door het Guinness Book of World Records uitgeroepen tot de meest invloedrijke actrice ter wereld, samen met de vrouw van haar ex-man, Angelina Jolie. Aniston verdiende 35 miljoen dollar in 2003 en werd daarmee nr. 1 in de "Forbes 2003 Celebrity 100 List". In 2010 werd ze achtste op deze lijst, met een inkomen van 25 miljoen dollar. Het vermogen van Aniston wordt geschat op 240 miljoen dollar. Haar films hebben in de Verenigde Staten meer dan een miljard dollar opgeleverd en wereldwijd anderhalf miljard dollar. Haar film uit 2019 "Murder Mystery", gemaakt in samenwerking met Netflix, kende de beste opening ooit voor een film op de streamingdienst met in de eerste drie dagen meer dan 31 miljoen kijkers wereldwijd.
Naast filmcarrière.
Aniston is een graag geziene gast bij praatprogramma's. Ze verscheen vijfmaal bij Jay Leno, zeven keer bij Oprah Winfrey, vier keer bij Ellen DeGeneres en driemaal bij "Saturday Night Live". Daar solliciteerde ze, voordat ze bekend werd met "Friends", voor een vaste rol in het programma. Aniston klaagde een aantal keren tijdschriften aan vanwege het plaatsen van naaktfoto's die gemaakt werden toen ze topless lag te zonnen in haar tuin. Ze is de peetmoeder van de dochter van beste vriendin en "Friends"-collega Courteney Cox en David Arquette, Coco Riley.
In december 2008 maakte de actrice bekend dat zij in het blad "GQ Magazine" naakt zou poseren. Deze reportage verscheen in de uitgave van januari 2009 van "GQ".
Naast haar werk als actrice en uitvoerend producent (alsook zeer sporadisch regiewerk) doet Aniston ook veel voor verschillende goede doelen. Zo steunt ze onder andere het St. Jude's Children's Research Hospital, Stand up for Cancer, Friends of El Faro en bindt ze de strijd aan tegen het doden van dolfijnen.
Sinds 2010 heeft ze ook haar eigen parfum, dat haar naam draagt: "Jennifer Aniston".

</doc>
<doc id="29985" url="https://nl.wikipedia.org/wiki?curid=29985" title="Boeing 737-800">
Boeing 737-800



</doc>
<doc id="29986" url="https://nl.wikipedia.org/wiki?curid=29986" title="Matt LeBlanc">
Matt LeBlanc

Matthew Steven LeBlanc (Newton (Massachusetts), 25 juli 1967) is een Amerikaans acteur. Hij speelde onder meer tien jaar Joey Tribbiani in de televisieseries "Friends" en "Joey".
LeBlanc speelde ook in een aantal films, waaronder "Lost in Space", "Charlie's Angels", en "". Hij kwam in enkele opeenvolgende afleveringen voor in de Amerikaanse serie "Married... with Children" en de spin-offs van deze serie, "Top of the Heap" in 1991 en "Vinnie and Bobby" in 1992, beide als Vinnie Verducci.
In 2003 tekende hij een contract voor zijn eigen spin-off "Joey", gebaseerd op zijn rol in "Friends". Deze serie werd na twee seizoenen stopgezet. In 2011 speelde hij een fictieve versie van zichzelf in "Episodes". Voor deze rol won hij in 2012 een Golden Globe.
De "Friends"-acteur maakte op 4 februari 2016 bekend dat hij een van de nieuwe presentatoren werd van het nieuwe seizoen van "Top Gear". Op 26 september 2016 werd bekend dat hij voor twee seizoenen bijtekende als hoofdpresentator, nadat Chris Evans eerder al bekend maakte dat hij niet zou terugkeren naar "Top Gear".
Privé.
LeBlanc huwde op 3 mei 2003 zijn vriendin Melissa McKnight. Samen hebben zij een dochter, Marina Pearl LeBlanc. Na de geboorte bleek dat zij lijdt aan een hersenafwijking waarvoor nog geen behandeling is gevonden. McKnight had al twee kinderen uit een vorig huwelijk: Jacquelyn en Tyler. In 2006 is het paar gescheiden. Aanleiding hiertoe was de affaire die LeBlanc had met collega-actrice Andrea Anders uit de serie "Joey". Eind 2014 gingen LeBlanc en Anders na acht jaar uit elkaar.

</doc>
<doc id="29988" url="https://nl.wikipedia.org/wiki?curid=29988" title="Courteney Cox">
Courteney Cox

Courteney Bass Cox (Birmingham (Alabama), 15 juni 1964) is een Amerikaanse actrice die onder meer tien jaar "Monica Geller" speelde in de Amerikaanse televisieserie "Friends".
Levensloop.
Cox begon haar acteercarrière met een korte rol in de soapserie "As the World Turns" en in "The Misfits of Science" (rond 1984), een kortlopende sf-serie over een groep wetenschappers. Hierin speelde ze naast Max Wright ("Willy Tanner" uit "Alf"). Door Brian De Palma werd ze uitgekozen om de fan te spelen die door Bruce Springsteen uit het publiek wordt getrokken in de videoclip van "Dancing in the Dark". Na een aantal kleine rollen in televisieseries werkte ze mee aan "Family Ties" als vriendin van Michael J. Fox.
Na het einde van "Family Ties" raakte haar carrière in een dip tot ze naast Jim Carrey in de film "" speelde. Een jaar later deed Cox auditie voor de rol als Rachel Green in de nieuwe sitcom "Friends". Uiteindelijk kreeg ze de rol van Monica Geller.
Nadat de serie "Friends" in 2004 afliep, duurde het 2,5 jaar voordat ze met een nieuwe serie op televisie kwam. Ditmaal als "Lucy Spiller", de redactrice van magazine "DirtNow", in de serie "Dirt". Van deze serie was ze, samen met haar man, executive producer. Van 2009 tot 2015 speelde ze Jules in de serie "Cougar Town".
Cox is tevens actief met regisseren en produceren. In 2014 maakte ze haar debuut met de film "Just Before I Go", met in de hoofdrol Seann William Scott.
In 2023 kreeg Cox een ster op de Hollywood Walk of Fame. Bij de onthulling hielden haar Friends-collega's Jennifer Aniston en Lisa Kudrow een korte toespraak.
Privé.
Ze trouwde met acteur David Arquette op 12 juni 1999. Cox leerde hem kennen tijdens de opnames van "Scream". Ze beviel op 13 juni 2004 van dochtertje Coco. In oktober 2010 werd bekend dat Cox en Arquette na elf jaar gingen scheiden. Op 28 mei 2013 was de scheiding definitief. Cox maakte eind juni 2014 bekend verloofd te zijn met Snow Patrol-bandlid Johnny McDaid.

</doc>
<doc id="29989" url="https://nl.wikipedia.org/wiki?curid=29989" title="Bruce Willis">
Bruce Willis

Walter Bruce Willis (Idar-Oberstein, 19 maart 1955) is een voormalig Amerikaans acteur, producent en zanger.
Biografie.
Willis werd geboren in een kelder op het adres Keltenstrasse 41, Idar-Oberstein in West-Duitsland.
Zijn vader was een Amerikaan en zijn moeder een Duitse. Zijn jeugd bracht hij door in New Jersey en nadat hij de middelbare school had afgerond, trok hij naar New York om acteur te worden. In eerste instantie waren dat rollen in toneelstukken.
Carrière.
Hij werd beroemd door zijn rol in de televisieserie "Moonlighting" (1985-1989), waarin hij samen met Cybill Shepherd speelde. Hij begon ook met een filmcarrière en brak met de eerste "Die Hard"-film in 1988 definitief door als filmacteur.
Als zanger had Willis in Nederland in 1987 een top 10-hit met het nummer "Under the Boardwalk (een cover van The Drifters)". Even daarvoor reikte hij niet verder dan de tipparade met "Respect Yourself", dat in de Verenigde Staten juist een grote hit was (5 in de Billboard Hot 100). In 1989 verscheen zijn laatste lp, "If It Don't Kill You, It Just Makes You Stronger". De plaat bevat blues- en rhythm-and-blues-nummers. Verder was Bruce Willis nog te zien in de muziekvideo "Stylo" van de band Gorillaz in 2010.
Op 16 oktober 2006 kreeg Willis een ster op de Hollywood Walk of Fame. In maart 2022 stopte hij met acteren, toen afasie bij hem werd vastgesteld.
Persoonlijk leven.
Willis was van 1987 tot 2000 getrouwd met actrice Demi Moore. Een van hun drie dochters is actrice Rumer Glenn Willis (1988). In 2009 hertrouwde Willis met de 23 jaar jongere actrice annex model Emma Heming (1978). Samen hebben ze twee dochters.
In februari 2023 meldde zijn familie dat Willis frontotemporale dementie heeft.

</doc>
<doc id="29993" url="https://nl.wikipedia.org/wiki?curid=29993" title="Blankenberge">
Blankenberge

Blankenberge is een plaats en stad in de Belgische provincie West-Vlaanderen. De gemeente telt ruim 20.000 inwoners, die Blankenbergenaars worden genoemd. Blankenberge is een van de belangrijkste badplaatsen aan de Belgische kust wat het aantal toeristen en hotelreserveringen betreft.
Geschiedenis.
Vissersdorp.
Blankenberge was eerst een vissersgemeenschap tussen de Oostdijk en de Westdijk. Deze nederzetting was gelegen tussen de huidige Hoogstraat (Oostdijk) en Weststraat (Westdijk). Deze dijken zijn aangelegd omstreeks 1100 AD. In 1270 scheidde Blankenberge zich af van de parochie Uitkerke en verkreeg stadsrechten van gravin Margareta van Constantinopel. De vloot telde in de 13de eeuw meer dan 60 vaartuigen. Er was al sprake in 1337 van een vuurtoren die ten Oosten van het dorp stond. Vanaf 1418 vond jaarlijks de "zeezegening" door een priester plaats.
In de 15de eeuw bouwde men nabij de vuurtoren een aanlegsteiger voor de grote haringschepen. Deze raakte reeds begin 16de eeuw in onbruik. In 1526 werd een nieuwe vuurtoren gebouwd uit steen en dit naar model van de vierboeten van Oostende en Nieuwpoort. De Blankenbergse vissers schakelden over op platboomde schuiten die op het strand aanlegden. Reeds eind 16de eeuw werd er vanuit de vissers als vanuit het stadsbestuur naar een schuilhaven gevraagd. Getuige daarvan is een verzoekschrift van voor 1789 aan "Maria-Theresia Keyserinne en Koninginne door de Visscherye van Blankenberge om een bassin, schuylplaetse ofte mouille te accorderen voor de schuyten". Het duurde echter tot in 1871 vooraleer er een havengeul gegraven werd waarlangs een houten staketsel kwam. Eind 19de eeuw werden de platte schuiten vervangen door kielschepen, die meer diepgang hadden. Ondanks de verbeteringen die men aanbracht voldeed de haven niet meer aan de toenmalige eisen. Na de Eerste Wereldoorlog dacht men aan een nieuwe haven maar dit project werd door geldgebrek niet onmiddellijk doorgevoerd. Bovendien liep de vissersactiviteit in Blankenberge tijdens het interbellum gestaag achteruit. In 1925 telde de vissersvloot nog 51 vaartuigen, in 1939 slechts 19. In 1944 werd de volledige haveninfrastructuur vernield door de Duitsers. Na de Tweede Wereldoorlog was de Blankenbergse vissersactiviteit verdwenen. In 1950 werd de huidige vuurtoren geopend. In 1953-1954 kwam het voorstel om terug een haven te bouwen voor de pleziervaart. De havengeul werd uitgebaggerd en op 9 juli 1955 werd de Blankenbergse jachthaven ingehuldigd. De jachthaven kende nog 2 uitbreidingen (1980 en 2004) en groeide uit tot een haven met 1000 ligplaatsen.
Badplaats.
Reeds in de eerste helft van de 18e eeuw kwamen er toeristen naar Blankenberghe (door het Frans beïnvloede spelling). De Brugse steenweg werd in 1723 aangelegd. Deze zorgde niet alleen voor een groeiende export van vis maar eveneens voor een gemakkelijke verbinding voor de Bruggelingen die even aan zee kwamen voor een dagje ontspanning. Van badtoerisme was toen nog geen sprake. Het badtoerisme ontwikkelde zich onder impuls van het Engelse toerisme in de 19de eeuw. De eerste badcabines verschenen in 1838 op het strand. Kort daarna werd een houten zeedijk aangelegd en verschenen de eerste hotels. In 1859 werd het indrukwekkende Casino Kursaal gebouwd. Op 16 augustus 1863 is de spoorlijn Heist - Brugge, met een halte in Blankenberge geopend. Hierdoor werd Blankenberge veel beter bereikbaar voor de (gefortuneerde) toeristen, die voorheen alleen met koetsen langs kasseiwegen of met boten Blankenberge konden bereiken (zie toeristische informatie in 1905 reisgids en ).
In 1886 kwam de stoomtram uit Oostende naar Blankenberge. Die reed eerst via de Leopoldstraat en de krappe Weststraat. Vanaf 1894 wordt ongeveer de huidige route van de moderne Kusttram gevolgd. In 1908 volgde verlenging naar Heist. Daar kwam al sinds 1890 een andere stoomtram, naar Knokke en Brugge.
Tegen het einde van de 19e eeuw was de zeedijk volgebouwd met luxehotels en vakantievilla's. Er werd ook een gietijzeren pier (1893 - 1894) aangelegd, het eerste bouwwerk van 350 meter in zee op het Europese vasteland. Tijdens de Belle époque was het mondaine Blankenberge de favoriete vakantiebestemming van de Belgische beau monde; enkel de gekroonde hoofden, de adel, vooraanstaande politici, kunstenaars en de rijke bourgeoisie konden het zich veroorloven hun zomervakantie door te brengen in hun tweede verblijf aan zee. Zo bracht onder meer aartshertog Franz Ferdinand, troonopvolger van het Habsburgse rijk, met een speciale trein regelmatig bezoek aan het toenmalige 'Monaco van België'. Het groeiend toerisme zorgde voor werkgelegenheid en welvaart voor de stad. Het inwonersaantal groeide sterk. De gietijzeren pier werd in 1933 vervangen door een betonnen pier en op de plaats van het oude casino kwam een nieuw casino in art-decostijl (1932-1934). De villa's en hotels langs de zeedijk werden in de Tweede Wereldoorlog nagenoeg volledig vernield. Bij de heropbouw waren kwaliteit en degelijkheid belangrijker dan esthetiek. Zo maakten elitaire hotels zoals Hôtel des Bains et des Familles halfweg de jaren vijftig plaats voor goedkopere, minder luxueuze appartementsgebouwen en populaire campings. De toeristen vonden al vrij snel de weg terug naar Blankenberge maar het publiek was veranderd. Met de stijgende welvaart in de jaren '60 en '70 deed ook in Blankenberge het massatoerisme zijn intrede en trok het voortaan hoofdzakelijk de arbeiders- en middenklasse uit het Belgische binnenland aan. Het elitaire publiek bezocht toen vooral Knokke en De Haan, die sinds 1908 respectievelijk 1886 al goed bereikbaar waren met de Kusttram. Het inwonersaantal neemt in de zomermaanden nog steeds exponentieel toe. De infrastructuur om deze toeristen op te vangen breidt nog steeds uit.
Tweede Wereldoorlog.
In Blankenberge werd een deel van de Atlantikwall aangelegd door de Duitse bezetter. Daarbij werd een deel van de kustbebouwing ontmanteld. De pier bleef wonderwel intact omdat de Duitse sergeant Keseberg het bevel tot opblazen negeerde. Er vonden geallieerde bombardementen plaats, onder meer op de Zeedijk en de Grote Markt.
Blankenberge werd op 9 september 1944 bevrijd door de Manitoba Dragoons onder leiding van Eric James. Jaarlijks wordt dit gebeuren herdacht op de eerstvolgende zaterdagnamiddag met een plechtigheid en een optreden door een harmonieorkest op het Manitobaplein.
Natuur en landschap.
Blankenberge ligt aan de Belgische Noordzeekust. Er is een breed strand met zeedijk en boulevard. Ten oosten van Blankenberge liggen de natuurgebieden Zeebos en De Fonteintjes. In het zuiden ligt het natuurgebied Uitkerkse Polder.
Kernen.
Blankenberge bestaat uit twee deelgemeentes, Blankenberge zelf en Uitkerke. De bebouwing van Blankenberge-centrum beslaat echter bijna de volledige oppervlakte van de deelgemeente, en is ook één geheel gaan vormen met de dorpskern van Uitkerke.
Blankenberge grenst aan de volgende gemeenten en dorpen:
Demografie.
Demografische ontwikkeling na de fusie.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Geschiedenis.
Legislatuur 2013 - 2018.
Burgemeester werd Patrick De Klerck (Open Vld), die een coalitie sloot met de sp.a. Door het ontslag van eerste schepen Johan Van Eeghem werd aan deze samenwerking een einde gemaakt en vond Open Vld een nieuwe coalitiepartner bij de N-VA. In maart 2015 werd de coalitie tussen Groen en Dwars van Piet Wittevrongel opgezegd. Op 1 juli 2017 vond een aangekondigde burgemeesterswissel plaats en werd De Klerck opgevolgd door partijgenoot Ivan De Clerck. Patrick De Klerck is sindsdien schepen.
Legislatuur 2019-2024.
Na de verkiezingen van oktober 2018 werd er een nieuwe coalitie gesloten tussen N-VA, CD&amp;V en sp.a met een meerderheid van 16 zetels op 27. De nieuwe burgemeester werd Daphné Dumery (N-VA). Op 24 augustus 2021 werd de coalitie vervangen door een nieuwe coalitie van Open Vld en Vooruit met een meerderheid van 15 zetels op 27. N-VA verloor een zetel, omdat na twee ontslagen bij hun raadsleden, opvolger Nick Verwimp besloot als onafhankelijke te zetelen. De nieuwe burgemeester werd Björn Prasse (Open Vld). Blankenberge is daarmee de eerste gemeente in Vlaanderen die gebruik maakte van het nieuw decreet waarbij het met een vereenvoudigde procedure en via een constructieve motie van wantrouwen een nieuw bestuur kon laten aantreden.
Scholen.
Openbaar vervoer.
De Kusttram is het belangrijkste vervoermiddel langsheen de ganse Vlaamse Kust. Er is een halte recht tegenover het station.
In juli en augustus worden er dagelijks een 5-tal zogenaamde toeristentreinen (Kust-Express) ingezet richting Blankenberge. Deze treinen keren ‘s avonds ook terug. Deze rijden als extra treinen omdat het dus erg druk is op de reguliere Intercityverbindingen, die station Blankenberge rechtstreeks met Brussel verbinden via Brugge. Samen met Oostende is het tijdens deze periode de populairste kustbestemming.
Buslijn 40 verbind de stad met Brugge. Tot minstens 2003 was dit lijn 51A. Ook is er centrumbus 38, en belbus 36 bediend de ruime omgeving. (Blankenberge, Zeebrugge, Houtave, Nieuwmunster, Zuienkerke, Zwankendamme, en ook de noordkant van Brugge)
Nabijgelegen kernen.
Wenduine, Uitkerke, Zeebrugge

</doc>
<doc id="29994" url="https://nl.wikipedia.org/wiki?curid=29994" title="Woord">
Woord

Een woord is het kleinste zelfstandig gebruikte taalelement, dat in de spreektaal is opgebouwd uit klanken en in de geschreven taal uit letters. Sinds Ferdinand de Saussure weet men dat het 'woord' gescheiden is van het concept. Het is zodoende niet correct te stellen dat een woord de kleinste eenheid van betekenis zou zijn: de relatie tussen ideeën en woorden is namelijk willekeurig.
Een andere definitie van "woord" is de kleinste psychologisch-taalkundige eenheid in de taal die op zichzelf kan staan, in tegenstelling tot het gebonden morfeem. Een woord bestaat uit minimaal één vrij morfeem en nul of meer gebonden morfemen. In de praktijk is het een opeenvolging van aan elkaar geschreven letters, waaraan een door conventie overeengekomen betekenis verbonden is. Dit betekent niet dat een woord per definitie een 'betekenisdragende' (semantische) eenheid is, want de delen waaruit het is samengesteld bezitten op zichzelf ook een betekenis: de affixen "be-", "ver-", "-en" enz. hebben alle een eigen betekenis.
De betekenis van lexeem komt vrijwel overeen met die van woord. De term lexeem wordt echter specifiek gebruikt om het woord te onderscheiden van de betekenisvolle eenheden op lager niveau, ofwel de gebonden morfemen.
Complexe woorden.
Een woord dat bestaat uit twee of meer morfemen wordt een complex woord of geleed woord genoemd. Een complex woord dat uit twee of meer vrije morfemen is opgebouwd heet een samenstelling. Bestaat een complex woord uit een gebonden morfeem en een of meer vrije morfemen, dan is het een afleiding.
De betekenis van een woord is opgebouwd uit de deelbetekenissen der morfemen, maar de manier waarop dat gebeurt is vaak redelijk arbitrair. Zo is de semantische relatie tussen de morfemen "gas" en "productie" heel anders dan tussen de morfemen "dag" en "productie:" bij gasproductie wordt gas geproduceerd, maar dagproductie produceert geen dagen.
De vorming van woorden uit morfemen volgt bepaalde taalspecifieke regels. De wetenschap die deze regels probeert te formuleren is de morfologie. Woorden kunnen zelf worden gegroepeerd tot woordgroepen, op een hoger niveau tot zinnen en op een nog hoger niveau tot tekst. Dat gaat ook volgens bepaalde regels, die worden bestudeerd in de syntaxis.
Regels.
Het is niet in alle gevallen duidelijk uit te maken of een bepaalde klankreeks wel of niet een woord vormt. Zo kan "plastic tas" worden geanalyseerd als een woordgroep bestaande uit een onverbogen stoffelijk bijvoeglijk naamwoord en een zelfstandig naamwoord (zoals "gouden ring"), maar ook als een enkel woord (zoals "schooltas"). Evenmin is duidelijk of clitica (zoals "ie" in "dattie komt") zelfstandige woorden zijn of samen met het woord waaraan zij worden gehecht een woord vormen.
In talen als het Nederlands, waarin klemtoon een belangrijke rol speelt, kan een woord soms ook fonologisch worden gedefinieerd, namelijk als een groep lettergrepen waarvan er een de hoofdklemtoon heeft. Op basis van woorden die gegroepeerd zijn in een zin is deze analyse vaak niet mogelijk, aangezien veel functiewoorden (bijvoorbeeld voegwoorden zoals 'en' of lidwoorden zoals 'de') in het Nederlands geen of nauwelijks merkbaar klemtoon dragen. Volgens de klemtoonanalyse zou 'de' in de woordgroep 'de boom' geen woord zijn, aangezien het geen hoofdklemtoon heeft, terwijl in fonetisch opzicht de geluidsstroom ononderbroken is.
Een woord kan worden opgesplitst in lettergrepen en morfemen.
Orthografische betekenis.
Naast het hierboven beschreven taalkundige of psychologische begrip woord, is er ook het orthografische begrip "woord", dat verwijst naar een rij schrifttekens die door spaties of leestekens worden afgegrensd. Daarbij moet echter wel worden opgemerkt dat de spelling idealiter zo veel mogelijk de morfologische, syntactische en fonologische analyse volgt. Er zijn echter ook uitzonderingen op. Zo worden volgens het Groene Boekje veel samengestelde verba aaneengeschreven, terwijl ze in de syntaxis scheidbaar zijn: 'opeten' (spelling), maar op.ge-g.eten (syntaxis/morfologie).
Woordsoorten.
Naargelang van de grammaticale functie in de zin worden de (voor het Nederlands) volgende woordsoorten onderscheiden:
Vormen.
De belangrijkste bijzondere woordvormen binnen een taal zijn:
Leenwoorden (waaronder bastaardwoorden, zwerfwoorden en tatsamwoorden) zijn woorden die aan een andere taal zijn ontleend.
Trivia.
Het langste gebruikte woord in de literatuur is een fictief Grieks gerecht met de Latijnse benaming: Lopado­temacho­selacho­galeo­kranio­leipsano­drim­hypo­trimmato­silphio­parao­melito­katakechy­meno­kichl­epi­kossypho­phatto­perister­alektryon­opte­kephallio­kigklo­peleio­lagoio­siraio­baphe­tragano­pterygon.

</doc>
<doc id="29995" url="https://nl.wikipedia.org/wiki?curid=29995" title="The Sixth Sense">
The Sixth Sense

The Sixth Sense is een bovennatuurlijke Amerikaanse thriller uit 1999 geschreven en geregisseerd door M. Night Shyamalan. De film werd genomineerd voor onder meer zes Oscars, in de categorieën beste film, beste regisseur, beste scenario, beste montage, beste bijrolspeelster (Toni Collette) en beste bijrolspeler (Haley Joel Osment).
Meer dan dertig internationale filmprijzen werden "The Sixth Sense" daadwerkelijk toegekend, waaronder drie BAFTA Awards, twee Saturn Awards, zowel een Bram Stoker Award als een Nebula Award voor het beste scenario, twee Golden Satellite Awards, twee People's Choice Awards, een Golden Screen en een gouden Bogey Award.
Verhaal.
Psycholoog Malcolm Crowe wordt gevraagd de zorg op zich te nemen voor het stille introverte jongetje Cole Sear. Hij lijdt vermoedelijk aan psychoses want hij zegt dode mensen te zien. Coles alleenstaande moeder Lynn houdt zielsveel van hem, maar weet zich totaal geen raad meer met de constante angstaanvallen van haar zoontje en de totale sociale isolatie van zijn leeftijdsgenootjes die zijn gedrag met zich meebrengt.
Crowe probeert bevriend te raken met Cole zodat die hem wellicht op den duur in vertrouwen durft te nemen over wat hem bezighoudt. Wanneer hij voor het eerst diens angstaanvallen van dichtbij meemaakt en Cole hem zijn geheim vertelt ("I see dead people") gelooft Crowe dit niet. Naarmate hij meer inzicht krijgt in de psyche van de jongen en verschillende van zijn getuigenissen erg goed blijken te rijmen met het feitelijke verleden van de plaatsen waar hij deze doet, begint hij te twijfelen.

</doc>
<doc id="29996" url="https://nl.wikipedia.org/wiki?curid=29996" title="Eeklo">
Eeklo

Eeklo is een stad in de Belgische provincie Oost-Vlaanderen. Deze stad in het centrum van de regio Meetjesland telt ruim 22.000 inwoners, die Eeklonaars of Eeklonaren worden genoemd.
Eeklo is de hoofdstad van bestuurlijk arrondissement Eeklo en wordt gezien als centrum van de toeristische regio Meetjesland. Het kreeg stadsrechten in 1240, onder Johanna van Constantinopel.
Het provinciaal domein Het Leen bevindt zich ook voor een deel op Eekloos grondgebied.
Naam.
De naam kan gesplitst worden in twee delen: "eke" en "lo". Het eerste deel verwijst naar de eik, terwijl "lo" een bosje dat op zandgrond gelegen is aanduidt. Oude spellingswijzen waren ‘Ekeloo’ en later ‘Eeckloo’.
De naam "Eeklo" verwijst dus naar een op zandgrond gelegen eikenbos, of dat gekenmerkt werd door een opvallende eik. Gelegen langs de weg boven op de zandrug die de streek doorkruist van west naar oost, vormde dit een duidelijk herkenningspunt voor de reizigers. Zo werd de benaming "eke-lo" een plaatsaanduiding. 
Het Engelstalige toponiem "Oakley", zoals de plaats Oakley in Buckinghamshire, heeft eenzelfde oorsprong en is een afleiding van "Oak-lea", een open plek tussen eiken.
Geschiedenis.
In 1240 ontvangt Eeklo stadsrechten. De stad behoort dan toe aan de graven van Vlaanderen, die in Eeklo een jachtdomein hebben. Binnen het Graafschap Vlaanderen maakt Eeklo deel uit van het Brugse Vrije. Er zijn eveneens handelsbetrekkingen met Gent. Het is de lakenweverij die het nieuwe stadje in die tijd aanzien geeft. De stadskeure geeft Eeklo een eigen rechtspraak en legt het grondgebied vast. Tot 1626 hoort daar ook Lembeke bij, dan wordt Eeklo in leenpand gegeven aan adellijke families, en dat blijft zo tot einde van het ancien régime (1789).
Tijdens de godsdienstoorlogen van de 16de eeuw belandt Eeklo in de frontlijn tussen het protestantse noorden en het katholieke zuiden en er worden zware verwoestingen aangericht. De bevolking vlucht en een tijdlang ligt Eeklo er zelfs zo goed als verlaten bij. Dit is een van de redenen waarom de stad nog weinig middeleeuwse gebouwen telt.
Na de pacificatie herleeft Eeklo stilaan en wordt de draad van de textielmanufactuur heropgenomen. In de 19de eeuw vormt dit de basis voor een industrialisatieproces, dat gelijkloopt met de promotie van Eeklo tot administratieve en kerkelijke hoofdstad van het Meetjesland, na de scheiding der Nederlanden. Uit deze periode stammen de neogotische gebouwen, en rijen van werkmanshuisjes die nog steeds het straatbeeld mee bepalen. Naast de textielindustrie kende Eeklo tussen 1900 en 1970 eveneens een bloeiende meubelindustrie. Het cultuurleven bloeit in dezelfde periode op.
Door de delokalisering van de Vlaamse textielsector naar Azië en de teloorgang van de Eeklose meubelindustrie (maar ook Brouwerij Krüger) is de grote industrie weggetrokken en pas in de jaren 90 deels vervangen door agro-industrie. Eeklo heeft momenteel een functie als subregionaal centrum van tewerkstelling, handel en diensten, met een uitgebreid zorg- en onderwijsaanbod.
Geografie.
Kernen.
Eeklo bestaat uit slechts één deelgemeente (aangeduid met I op de kaart). Hoewel Balgerhoeke een vrij grote kern is, kan het niet als deelgemeente worden gezien omdat het nooit een zelfstandige gemeente geweest is. De kern Balgerhoeke is aangeduid met II op de kaart.
Door de beperkte grootte van het grondgebied telt Eeklo maar weinig verspreide gehuchten. Bus en Pokmoere zijn nog afzonderlijke gehuchten. In het meer landelijke noorden liggen nog een paar kleinere groeperingen van huizen. Naast het centrum van Eeklo hebben ook de wijken Sint-Jozef in het westen en Oostveld in het oosten een eigen parochie. In het westen van Eeklo ligt op de grens met Adegem de oude wijk Raverschoot.
In 1977 werd een deel van de toenmalige gemeente Adegem aangehecht zodat de westgrens nu helemaal het Schipdonkkanaal volgt.
Buurgemeenten.
De stad Eeklo grenst aan volgende (deel)gemeenten:
Bereikbaarheid.
Eeklo is bereikbaar met het openbaar vervoer. Het station Eeklo van de NMBS ligt op de lijn Gent-Eeklo. Richting Maldegem wordt de oude spoorlijn nog gebruikt door historische treinen in het kader van het museum Stoomtrein Maldegem-Eeklo. Busverbindingen worden verzorgd door De Lijn.
De stad ligt ten zuiden van de expresweg E34 Antwerpen-Knokke, en wordt momenteel doorkruist door de N9 Brussel-Oostende, al is de ringweg R43 in aanleg.
Politiek.
Bestuur 2013-2018.
Burgemeester bleef Koen Loete (CD&amp;V). Hij leidde een coalitie bestaande uit CD&amp;V, sp.a-Groen en Open Vld. Samen vormden ze de meerderheid met 16 op 27 zetels. Het college van burgemeester en schepenen van Eeklo bestond uit de burgemeester, 6 schepenen en de voorzitter van het OCMW als toegevoegde schepen.
Bestuur 2019-2024.
Burgemeester werd Luc Vandevelde (SMS Eeklo). Hij geeft sinds september 2021 leiding aan een coalitie bestaande uit SMS Eeklo, CD&amp;V en N-VA.
Resultaten gemeenteraadsverkiezingen sinds 1976.
&lt;br&gt;
&lt;br&gt;
&lt;br&gt;
Cultureel.
Gebouwen.
De bekendste monumenten op het grondgebied van de stad Eeklo zijn:
Overige beschermde monumenten
Overige historische gebouwen:
Natuur en landschap.
Eeklo ligt in het Meetjesland op een hoogte van ongeveer 6 meter in zandig Vlaanderen, gedeeltelijk op een dekzandrug. Ten noorden van Eeklo gaat het landschap over in een poldergebied. Hier vindt men waterlopen als de "Sleepdammewatergang" en de "Watergang van de Vlotte". Ten westen van Eeklo loopt het Schipdonkkanaal. Eeklo is sterk verstedelijkt en wordt doorsneden door de drukke N9, terwijl ten noorden van Eeklo de expresweg N49 loopt.
Het provinciaal domein "Het Leen" is een provinciaal domein van 225 hectare groot. Het is een voormalige militair domein en dat is merkbaar aan de typische gebouwen, omwalde munitiedepots en paden. Doorheen het domein zijn educatieve wandelingen uitgezet. Daarnaast kan men in het "bosinfocentrum" meer informatie vinden over Het Leen en zijn fauna en flora. Het domein bevat ook een arboretum waar op 6 hectare een 4600-tal plantensoorten aanwezig zijn.
Evenementen.
De bakker van Eeklo.
In de eetkamer van het Muiderslot in het Noord-Hollandse Muiden hangt een schilderijtje met een wat merkwaardige voorstelling. Het is getiteld: "De bakker van Eeklo". Van dit schilderijtje bestaat een (slechte) kopie. Op deze kopie stond de naam vermeld van Hieronymus Franken. Later is dat veranderd in "onbekende schilder". Op het schilderijtje in het Muiderslot staat: "Vlaamse school, 2e helft 16e eeuw".
Achter op de hiervoor genoemde kopie vond men een vodje papier met het volgende opschrift: "De legende van de bakker van Eelco. Deze bakker was in het bezit van een vocht, waarmee hij de menselijke hoofden kon insmeren en daarna in den oven doen. Ze werden veranderd naar den wensch van degenen die de koppen aanbrachten. Tegelijkertijd veranderden dan ook de karaktereigenschappen, eveneens volgens wensch. Het bloeden ging hij tegen door een groenen kool op den romp te plaatsen. De legende dateert van plusminus 1540".
In de volkstaal van Vlaanderen treffen we af en toe uitdrukkingen aan die in verband zijn te brengen met bovenstaand verhaal. Men kent bijvoorbeeld de uitdrukking: " Naar Eeklo moet men gaan om zich te laten herbakken".
Er is ook een rijmpje dat zegt: "Ik vond daer eenen Eeckloonaer staen, stookt den oven, stookt den oven, zei de Eecklonaer". De originele schimpnaam van de bewoners van Eeklo is "ovenstokers". Eeklo was vroeger bekend om zijn pottenbakkersindustrie. Het rijmpje en de schimpnaam verwijzen daarnaar. Maar het "herbakken" heeft ergens anders mee te maken.
Vlak bij Eeklo ligt de plaats Maldegem. Sinds lange tijd is er grote rivaliteit tussen beide plaatsen. Deze rivaliteit bereikte in 1458 een vroege climax. In dat jaar doodde een man van Eeklo een man van Maldegem. Er kwam een groot en langdurig proces waarbij beide steden waren betrokken. Maldegem won het proces. Enkele burgers van Eeklo werden opgesloten boven in het kasteel van Maldegem. Men was het in Eeklo niet eens met de uitspraak, want volgens oud gebruik moest een inwoner van Eeklo in Eeklo zelf berecht worden. De Eeklonaren drongen het kasteel van Maldegem binnen en bevrijdden de gevangenen. Hertog Filips de Goede greep daarop in. Hij veroordeelde Eeklo tot een zware geldboete en bovendien bepaalde hij dat de inwoners van Eeklo vergiffenis moesten vragen aan die van Maldegem. Dit geschiedde. Een dubbele nederlaag voor Eeklo dus. Daarom zeiden de mensen van Maldegem "dat de Eeclonaers dubbel gebakken waren", een opmerking die men ontleende aan het beroep van vele Eeklonaars: pottenbakker.
Onder invloed van de nog steeds voortdurende rivaliteit zijn de uitdrukkingen blijven bestaan, maar het proces is vergeten. Een schilder met veel fantasie heeft misschien van de uitdrukking gehoord en daar een fraaie fantasie van geschilderd. Het is waarschijnlijk geschilderd rond 1570, juist in een tijd dat er een sfeer van verzet (de hervorming) en sarcasme groeide. Men heeft daarom wel gedacht dat de schilder bepaalde toestanden wilde hekelen, maar daartoe ontbreekt elke nadere aanduiding.
Onderwijs.
Eeklo telt 3 secundaire scholen:
Trivia.
Naast "herbakkers" zijn andere bijnamen van de inwoners: "dobbelgebakkenen, grebbeschijters, ovenstokers, varkens".
Nabijgelegen kernen.
Balgerhoeke, Kruipuit, Waarschoot, Bentille, Kaprijke

</doc>
<doc id="29997" url="https://nl.wikipedia.org/wiki?curid=29997" title="Jette">
Jette

Jette (vroeger ook "Sint-Pieters-Jette") is een plaats en gemeente in het Brussels Hoofdstedelijk Gewest. De gemeente telt ruim 54.000 inwoners.
Jette heeft in de eerste plaats een woonfunctie; er wonen voornamelijk gezinnen. Het noordwestelijke stuk van de gemeente (tussen het UZ Brussel op de Campus Jette van de VUB en het Koning Boudewijnstadion in Laken) is duidelijk minder verstedelijkt en groener dan het centrum met het Koningin Astridplein, ook wel 'Het Spiegelplein' genoemd. De folkloristische bijnaam voor de inwoners van Jette is dan ook "spiegelmannen".
Jette grenst in het noorden aan Laken (deelgemeente van Brussel-stad) en in het zuiden aan Ganshoren. Niet ver van de basiliek van Koekelberg is er een klein grensgebied met Koekelberg en Sint-Jans-Molenbeek; aan de rand van het Brussels Hoofdstedelijk Gewest grenst Jette aan de Vlaamse faciliteitengemeente Wemmel en een klein stukje Asse (deelgemeente Zellik).
Kernen.
Jette heeft geen deelgemeenten. Wel zijn enkele wijken te onderscheiden zoals Essegem en Dielegem.
Geschiedenis.
In de Romeinse tijd was de omgeving van Jette reeds bewoond, getuige de Romeinse villa van Jette die er opgegraven is.
Op het eind van het ancien régime ontstond de gemeente Jette-Ganshoren met het dorp Jette en het gehucht Ganshoren. Het historische centrum bevindt zich ter hoogte van het Kardinaal Mercierplein. Ten noordwesten van het dorp werd de Abdij van Dieleghem opgericht. In 1841 werd de gemeente opgesplitst en werden Jette en Ganshoren afzonderlijke gemeenten.
Natuur en landschap.
Jette telt enkele parken en drie bossen: het Laarbeekbos, het Poelbos en het Dielegembos.
Mobiliteit.
Jette wordt door de NMBS bediend met het station Jette.
De gemeente heeft meerdere bus- (MIVB, De Lijn) en tramlijnen, waarvan de recentste (tramlijn 9) op nieuw aangelegde sporen volledig in eigen bedding rijdt en sinds 1 september 2018 dienst doet.
De Tentoonstellingslaan (N290) doorkruist Jette en verbindt de grote ring met Koekelberg.
Politiek.
Representativiteit.
Voor Jette, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Jette scoort beter met een verhouding van 52,67% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Burgemeesters.
Burgemeester waren:
Bestuur 2019-2024.
Het bestuur van Jette bestaat uit een coalitie van de LBJette (cdH, CD&amp;V en onafhankelijken), Ecolo-Groen en MR.
Bestuur 2013-2018
Bestuur 2007-2012
Het bestuur van Jette bestaat uit een coalitie van LBJ, de lijst van de burgemeester met cdH, CD&amp;V en onafhankelijken met PS, Ecolo en FDF-RJ. Na aanhoudende problemen met PS-schepen Hermanus volgde eind 2009 een coalitiewissel, waarbij de PS ingeruild werd voor MR en Open VLD. Schepen Hermanus zijn bevoegdheden werden afgenomen, maar hij bleef in functie.
De volgende personen maken deel uit van het bestuur:
Sport.
De gemeente huisvest twee voetbalclubs, namelijk Royal Scup Dieleghem Jette en Ritterklub VSV Jette.
Nabijgelegen kernen.
Ganshoren, Wemmel, Laken, Sint-Jans-Molenbeek, Koekelberg

</doc>
<doc id="29999" url="https://nl.wikipedia.org/wiki?curid=29999" title="Vorst (Brussel)">
Vorst (Brussel)

Vorst (Frans: "Forest") is een plaats en gemeente in het zuidwesten van het Brussels Hoofdstedelijk Gewest. De gemeente ligt op de oostelijke helling van de Zennevallei, is tegelijk woon- en industriegemeente en telt ruim 58.000 inwoners .
Vorst heeft twee spoorwegstations. Station Vorst-Zuid ligt aan spoorlijn 96 en Station Vorst-Oost ligt aan spoorlijn 124.
Geschiedenis.
Etymologie.
De naam Vorst gaat terug naar de Latijnse termen foris en forestum die een terrein aanduidden dat uitsluitend door de adel mocht worden gebruikt en niet voor het publiek toegankelijk was. Deze benaming werd overgenomen in de Nederlandse taal van de eerste bewoners van de gemeente: "Vorstbosch" betekent immers bos ("bosch") van de prins ("vorst").
Ontstaan.
Vorst ontstond in de 7e eeuw, rond het Sint-Denijsplein, aan de oevers van de – nu ondergrondse – Geleytsbeek. Het oude dorp bevindt aan de oostelijke zijde van de drassige Zenne-vallei. Een eerste kerk, op de plaats van de huidige Sint-Denijskerk, werd gewijd aan Sint Dionysios de Areopagiet, die door Sint Paulus bekeerd werd en de eerste bisschop van Athene werd.
Vorst groeide uit dankzij de voormalige benedictinessenabdij rond het huidige Sint-Denijsplein. In de middeleeuwen was Vorst door een weg verbonden met Brussel via Sint-Gillis. Ten zuidoosten van het dorp was er een brug waar de Zenne overgestoken kon worden richting de naburige gemeente Ruisbroek.
Sociaal-economische ontwikkeling.
Door de vestiging van industrie en daarmee gepaard gaande de komst van arbeiders, ambtenaren en gegoede burgerij, evolueerde het centrum van Vorst tussen 1830 en 1870 van landelijk dorp tot verstedelijkte gemeente. Tussen 1875 en 1900 werden nieuwe, grote lanen aangelegd (onder meer de Fonsny-, Van Volxem-, Brugmann-, en Albertlaan), alsook verschillende nieuwe woonwijken, waardoor de industrialisering en verstedelijking nog toenam. Tussen de beide wereldoorlogen raakte het volledige centrum bebouwd. In 1926 vestigde Citroën in de Sint-Denijsstraat haar eerste autofabriek buiten Frankrijk. Op een naburig terrein opende Volkswagen in 1948 een nog grotere fabriek. Citroën sloot in 1980 en de gebouwen werden zeven jaar later ingenomen door Volkswagen. Tegenwoordig (2024) wordt daar de elektrische Audi Q8 e-tron gebouwd.
Natuur en landschap.
Het sterk verstedelijkte Vorst ligt aan de Zenne. De hoogte varieert van 21 meter in het westen tot 106 meter in het oosten, zie Hoogte Honderd.
Parken en natuurgebieden in Vorst zijn:
Politiek.
Representativiteit.
Voor Vorst, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Vorst scoort nauwelijks beter met een verhouding van 45,07% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Nabijgelegen kernen.
Vorst grenst met de klok mee aan de Brusselse gemeenten Anderlecht, Sint-Gillis, Elsene, Ukkel en de Vlaamse faciliteitengemeente Drogenbos en de plaatsen Ruisbroek, Zuun en Negenmanneke.

</doc>
<doc id="30002" url="https://nl.wikipedia.org/wiki?curid=30002" title="Schaarbeek">
Schaarbeek

Schaarbeek (Frans: "Schaerbeek") is een Belgische plaats en gemeente in het noordoosten van het Brussels Hoofdstedelijk Gewest. De gemeente telt ruim 130.000 inwoners, het hoogste aantal in het gewest na dat van Brussel-stad.
Enkele bekende plaatsen in Schaarbeek zijn het Josaphatpark, de Hallen, de Koninklijke Sint-Mariakerk en de gebouwen van de VRT. Schaarbeek grenst met de klok mee aan Brussel, Evere, Sint-Lambrechts-Woluwe, een klein stukje Etterbeek en Sint-Joost-ten-Node.
Het is een gemeente met veel diversiteit. Het westen en noorden van Schaarbeek heeft een grotendeels allochtone bevolking. Dit is zo in de Brabantwijk (omgeving van het Noordstation en het hele grensgebied met Sint-Joost-ten-Node) en het gebied tussen het Noordstation en het station Schaarbeek zelf. Deze wijken vormen een opvallend contrast met de meer welgestelde wijken en straten van Schaarbeek, zoals de omgeving van het Josaphatpark (Louis Betrandlaan en Paul Deschanellaan) en de villa's langs de Lambermontlaan.
Geschiedenis.
De eerste menselijke activiteiten die zich in Schaarbeek werden geïdentificeerd zijn van in de Steentijd door de ontdekking van gereedschappen in vuursteen in het dal van Josafat. Daarnaast werden Romeinse overblijfselen ontdekt tijdens graafwerkzaamheden in de 19e eeuw. Zo ontdekte men vazen en pottenbakkers uit het bewind van Hadrianus onder de Haachtsesteenweg op de plaats van de huidige middelbare school Emile Max, evenals "funderingen en gewelven" bij de huidige plaats van de Koninklijke Sint-Mariakerk op het "Koninginneplein". Schaarbeek zat aan een splitsing in de Romeinse wegen van Boulogne-sur-Mer via Bavay en ging naar Keulen en Elewijt.
De eerste schriftelijke vermelding van Schaarbeek is "Scarenbeca" in 1120 door de bisschop van Cambrai (Frankrijk) in een document waarin hij ook "Everna", de naburige gemeente Evere, citeert voor administratie en een deel van de inkomsten van de kerken in het kapittel van Zinnik.
In de Middeleeuwen maakte het grondgebied van de stad deel uit van het Hertogdom Brabant. Schaarbeek maakte deel uit van het "vat", dat wil zeggen de buitenwijken van de stad Brussel: het dorp werd in 1301 aan de stad geannexeerd . Deze situatie duurde tot 1795, toen de Franse administratie van Schaarbeek een gemeente maakte. De Hertog van Bourgondië Filips de Goede en zijn zoon bezaten land in 1425 tussen de Leuvensesteenweg en de huidige Trooststraat.
Tot het begin van de 19e eeuw, blijft Schaarbeek een klein dorp waar de bevolking is gestegen van 600 in 1526, tot 1.131 inwoners in 1800 en tot 8.630 inwoners in 1850.
Vanaf 1819, met de vernietiging van de stadsomwalling aan de Botanische zijde en de uitbreiding van de Koningsstraat richting de Koninginneplein, werd de stad geleidelijk verstedelijkt. In 1835, met de oprichting van de eerste spoorlijn uit de groene steeg, de aanleg van de Noord-Station (Rogierplein van 1841 tot 1846) en de uitbreiding van de spoorwegen naar Antwerpen lancereert dit de verstedelijking in Laag-Schaarbeek. De combinatie van betaalbare grondprijzen, diensten en openbaar vervoer zal de ontwikkeling van de stad ook bevorderen. In 1887 werd het gemeentehuis gebouwd op het Colignonplein en de bevolking groeide in 1900 tot 64.000 inwoners.
Het begin van de 20e eeuw werd er gebouwd aan woningen voor de burgerij: de Louis Bertrandlaan en later Paul Deschanellaan zitten aan de basis van de sociale- en geografische kloof tussen de laag- en hoog van Schaarbeek.
In de jaren 70 van de twintigste eeuw zou de Lokettenkwestie, het taalbeleid van burgemeester Roger Nols, de gemoederen beroeren. Nols zou tot 1989 burgemeester blijven.
Natuur en landschap.
Schaarbeek is, als onderdeel van het Brussels Hoofdstedelijk Gewest, sterk verstedelijkt. De hoogte bedraagt 26-49 meter. In Schaarbeek stroomt de Maalbeek die er uitmondt in de Zenne.
In Schaarbeek liggen de volgende parken:
De ezelsgemeente.
Schaarbeek stond voorheen bekend om de teelt van de Schaarbeekse krieken, een variant van de zure kers. De Schaarbekenaars hadden het privilege om hun fruit op ezels naar de Brusselse markt te brengen om ze daar aan de producenten van kriek te verkopen. Wanneer de kriekenverkopers aankwamen, riepen de Brusselaars: "Hei! Doë zên die êzels van Schoerebeik!" (Hee, daar zijn die ezels van Schaarbeek!). De anekdote wordt nog steeds verteld, en sommige Schaarbekenaren zeggen trots te zijn in "de stad van de ezels" te wonen.
Op een bepaald ogenblik zouden er zelfs evenveel ezels als mensen in Schaarbeek gewoond hebben.
In Schaarbeek worden nu geen krieken meer gekweekt, maar de herinnering hieraan is niet verloren gegaan: er is een Kerselarenstraat, een Morellebomenplaats (Square des Griottiers), kriekelaren zijn aangegelegd in diverse straten van de Diamantkwartier (Milcampslaan, Emile Maxlaan en Felix Marichallaan) en er bestaat een cultureel centrum "De Kriekelaar". In het Josaphatpark worden wel nog ezels gehouden en Schaarbeek blijft bekend als 'de ezelsgemeente'.
Verkeer en vervoer.
In 1864 kreeg Schaarbeek een station in het uiterste noorden van de gemeente. Omwille van aanleg van de Noord-Zuidverbinding werd het station Brussel-Noord in 1952 verplaatst naar de gemeente Schaarbeek. Het nieuwe Noordstation kwam dichter bij het historische centrum van Schaarbeek te liggen dan het station "Schaarbeek" in het noorden waardoor dit laatste aan belang inboette. In het zuiden van de gemeente werd in 1976 het station Meiser geopend op spoorlijn 26. Door de gemeente lopen enkele belangrijke tramlijnen, zoals tram 7, 25, 55 en 92.
Het Brusselse Noordstation ligt op het grondgebied van Schaarbeek, terwijl het Station Schaarbeek dan weer op het grondgebied van de Stad Brussel ligt.
Politiek.
Resultaten gemeenteraadsverkiezingen sinds 1976.
&lt;br&gt;
&lt;br&gt;
Representativiteit.
Voor Schaarbeek, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Schaarbeek scoort slechter met een verhouding van 42,48% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Sport.
Verschillende voetbalclubs speelden in Schaarbeek. CS de Schaerbeek ontstond in het begin van de 20ste eeuw en speelde vele jaren in de nationale reeksen. De club ging in 1969 op in fusieclub Crossing Club de Schaerbeek, die daarna enkele seizoenen in de Eerste Klasse speelde. Crossing Club zakte daarna weg en verliet Schaarbeek in de jaren 80. Andere clubs speelden of spelen in de provinciale reeksen, zoals RUS Albert Schaerbeek (opgegaan in Crossing Schaarbeek), RC de Schaerbeek en Kosova Schaerbeek.
Nabijgelegen kernen.
Evere, Sint-Lambrechts-Woluwe, Sint-Joost-ten-Node, Laken

</doc>
<doc id="30003" url="https://nl.wikipedia.org/wiki?curid=30003" title="Etterbeek">
Etterbeek

Etterbeek is een plaats en gemeente in het Brussels Hoofdstedelijk Gewest in België. De gemeente telt ruim 49.000 inwoners.
De gemeente grenst, met de klok mee, aan Elsene, Brussel-stad (de Europese wijk), een klein stukje Schaarbeek, Sint-Lambrechts-Woluwe, Sint-Pieters-Woluwe en Oudergem.
Geschiedenis.
Het dorp Etterbeek ontstond aan de Maalbeek rond het huidige Van Meyelplein. De naam Etterbeek werd voor de eerste maal vermeld als "Ietrebecca" in het jaar 1127. De origine van de naam komt uit het Keltische 'ett', wat 'snelle beweging' betekent. Etterbeek kan dan vertaald worden als "snel vliedende beek".
Etterbeek hing lange tijd af van de meierij van Rode. De eerste kerk in Etterbeek werd vermoedelijk in de negende eeuw gebouwd op het huidige Van Meyelplein. Het werd pas in 1673 een eigen heerlijkheid. Na de Franse invasie werd Etterbeek als gemeente ingedeeld bij het kanton Sint-Stevens-Woluwe van het Dijledepartement.
In de 17e eeuw werd de eerste kerk van Etterbeek vervangen door een nieuwe kerk, die op zijn beurt in 1750 werd afgebroken. De laatste Sint-Gertrudiskerk werd in 1889 gebouwd, achter de bestaande kerk. Nadien werd de oude kerk afgebroken en deze ruimte samen met het rondliggende kerkhof werd het Van Meyelplein. Op 11 mei 1993 verwittigde een inwoner de burgemeester dat er scheuren in de torenmuur waren. Op vrijdag 14 mei 1993 nam de burgemeester een spoedbeslissing om de kerk af te breken wegens instortingsgevaar. 's Anderendaags in de vroege ochtends werd begonnen met de afbraak.
Rond 1800 strekte de bebouwing zich uit langsheen de steenweg naar Sint-Pieter van het huidige Sint-Pietersplein tot de vijvers aan de huidige Vijverstraat en de locatie van het ziekenhuis. Etterbeek telde toen 1100 à 1200 inwoners.
Oorspronkelijk was Etterbeek veel groter in oppervlakte. In 1853 annexeerde de stad Brussel, met goedkeuring van de regering, de vallei van de Maalbeek van aan het Jourdanplein tot iets verder dan de Wetstraat, met de Belliardstaat, de Wetstraat, het Jubelpark en al het tussenliggend gebied. Van het Jubelpark is enkel de driehoek met de vijver aan het begin van de Tervurenlaan nog het grondgebied van Etterbeek. Ten tijde van de annexatie bestond het Jubelpark nog niet, dit was grotendeels het militair oefenveld dat de stad Brussel moest ter beschikking stellen aan het leger.
In het begin van de 20e eeuw kreeg Etterbeek er nog een tweede kerk en parochie bij aan de Jachtwijk: de Sint-Antoniuskerk aan het gelijknamige plein. Later in de 20e eeuw kwam er dan nog een derde kerk en parochie: de kerk van het Heilig Hart.
Natuur en landschap.
Etterbeek ligt in het dal van de Maalbeek op een hoogte van 57-88 meter. De plaats is geheel verstedelijkt want ligt binnen de Brusselse agglomeratie.
Enkele groene ruimten zijn:
Aangrenzende gemeenten.
Etterbeek is een van de 6 Brusselse gemeenten die niet grenzen aan een Vlaamse gemeente.
Politiek.
Resultaten gemeenteraadsverkiezingen sinds 1976.
Al voor de verkiezingen van 14 oktober 2018 hadden de drie coalitiepartners die sinds 2012 besturen een voorakkoord gesloten om zo mogelijk de coalitie verder te zetten. Dit voorakkoord werd gezien de uitslag werkelijkheid.
Representativiteit.
Voor Etterbeek, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Etterbeek scoort slechter met een verhouding van 41,49% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Bestuur 2013-2018.
Het bestuur van Etterbeek bestaat uit een coalitie van de LB (lijst van de burgemeester), een kartellijst van MR, CD&amp;V, en onafhankelijken, met Ecolo waarin ook Groen vertegenwoordigd is en met de PS waarin ook sp.a vertegenwoordigd is. Het CdH en FDF vormen de oppositie in de gemeenteraad.
De volgende personen maken deel uit van het bestuur:
Verkeer en vervoer.
Etterbeek kan bereikt worden via drie treinstations, waarvan enkel station Merode binnen de gemeentegrenzen ligt. Station Etterbeek zelf ligt net over de grens op het grondgebied van Elsene. De twee stations die zich het dichtste bij het centrum bevinden zijn station Merode op lijn 26 en station Brussel-Luxemburg (Brussel) op lijn 161. Hiervan is station Merode het meest recente: het werd pas in 1976, samen met het gelijknamige metrostation, geopend op de reeds bestaande goederenspoorlijn. Etterbeek wordt doorkruist door metrolijn 5 met drie stations, Merode, Thieffry en Pétillon. Bovengronds zijn er tram 81 die vanuit Elsene via het Sint-Pietersplein en Merode naar Montgomery spoort en tramlijnen 7 en 25 die in Etterbeek het traject van de R21 volgen.
Culturele plaatsen.
Vaak wordt gedacht dat de hoofdcampus van de Vrije Universiteit Brussel in Etterbeek ligt, maar de hele campus Oefenplein (inclusief het gedeelte van de Université Libre de Bruxelles) ligt op het grondgebied van Elsene. Verwarrend genoeg heeft de universiteit het zelf altijd over de campus "Etterbeek". Ook het NMBS-station Etterbeek ligt eigenlijk op het grondgebied van Elsene.
Nabijgelegen kernen.
Brussel, Elsene, Oudergem, Sint-Lambrechts-Woluwe

</doc>
<doc id="30004" url="https://nl.wikipedia.org/wiki?curid=30004" title="Elsene">
Elsene

Elsene (in het Frans: "Ixelles") is een van de 19 tweetalige gemeenten die samen het Brussels Hoofdstedelijk Gewest vormen. De gemeente telt ruim 89.000 inwoners. Ze bevindt zich in het zuidoosten van Brussel en wordt in tweeën gedeeld door de zuidelijke uitbreiding van Brussel met de Louizalaan, die behoort tot de stad Brussel. Elsene is daardoor samen met Baarle-Hertog, Mesen en Sint-Gillis (hier slechts een klein aantal percelen) een van de vier Belgische gemeenten waarvan het grondgebied uit meerdere, niet-aaneengrenzende delen bestaat.
Op het grondgebied van de gemeente liggen de campussen Campus Etterbeek van de Vrije Universiteit Brussel (VUB), Campus de la Plaine en Campus Solbosch (deels) van de Université libre de Bruxelles (ULB) en de Campus Marie Haps van de Université Saint-Louis - Bruxelles.
Geschiedenis.
Elsene ontstond aan de plaats waar de weg naar Boondaal de Maalbeek kruiste. Het gehucht Neder-Elsene ontstond rond de 13e eeuw nabij de Vijvers van Elsene en de abdijmolen van Ter Kameren, in de buurt van het huidige Flageyplein. In de 15e eeuw werd er een eerste kerkje opgericht. In de 16e eeuw werd het dorpje vernield bij godsdienstoorlogen. In de 17e eeuw kende het een bloeiperiode door de biernijverheid. Omstreeks 1800 was Elsene nog een landelijk dorp; buiten de dorpskom lagen nog de gehuchten Boondaal en Ten Bos. Tegen de stad Brussel, boven de Maalbeek, ontstond buiten de Naamsepoort een Brusselse buitenwijk, Opper-Elsene. Op het eind van het ancien régime werden in 1795 onder Frans bewind de gemeenten gecreëerd en Neder-Elsene, Opper-Elsene, Boondaal, Tenbos en Solbos werden ondergebracht in de gemeente Elsene. Na de afbraak van de poort op het eind van de 18e eeuw groeide Opper-Elsene uit en van hieruit nam de verstedelijking een aanvang vanaf 1830.
In deze periode werd het huidige gemeentehuis opgericht als buitenverblijf voor de befaamde zangeres Maria Malibran. De verstedelijking werd aangezwengeld door de aanleg van de Leopoldswijk (vanaf 1840) en bereikte omstreeks 1850 de omgeving van het gemeentehuis, dat in 1849 werd ondergebracht in het buitenverblijf van La Malibran. Tegen 1870, nadat de Louizalaan was aangelegd, was ook Neder-Elsene verstedelijkt. De Maalbeek verdween daarbij grotendeels in een ondergrondse waterleiding. In 1880 werd op het grondgebied van de gemeente een station opgericht. Ondanks dat het station dichter bij het centrum van Elsene dan bij dat van Etterbeek lag, werd het station naar Etterbeek genoemd omdat Etterbeek in het verleden een hogere status had gehad dan het "gehucht" Elsene. In 1890 had de verstedelijking zich ook doorgezet in het gehucht Ten Bos. Omstreeks 1930 bereikte de bouwwoede het gehucht Boondaal, nadat op het terrein waar de wereldtentoonstelling van 1910 had plaatsgevonden de Natiënlaan (tegenwoordig Franklin Rooseveltlaan) was aangelegd en de wijk Solbos haar landelijke karakter had verloren ten gevolge van de verhuis van de ULB naar deze wijk, waar vanaf 1924 met financiële steun uit de Verenigde Staten een nieuwe universitaire campus uit de grond werd gestampt.
Terwijl Neder-Elsene in die tijd overwegend Nederlandstalig bleef, ging de verstedelijking van Opper-Elsene gepaard met een ingrijpende verfransingsgolf. Structureel ging Elsene feitelijk deel uitmaken van de Brusselse stadsagglomeratie, hetgeen de verfransing in de hand werkte. Omstreeks 2000 was het aandeel van de Nederlandstalige bevolking in de gemeente gereduceerd tot naar schatting zeven à acht procent.
Tegen het einde van het interbellum was het Elsense grondgebied praktisch volgebouwd. Tussen de stad Brussel en de gemeenten Sint-Gillis en Etterbeek overweegt het 19e-eeuws gebouwenpatrimonium. In de wijken die tussen de meer zuidoostelijke gemeentes zitten geprangd, overweegt de architectuur uit het interbellum en van na de Tweede Wereldoorlog.
In het tweede deel van de 19e eeuw werd begonnen met de aanleg van tramwegen in de Brusselse agglomeratie met in het begin ontspoorbare paardentrams. Daar elke gemeente haar toestemming moest verlenen vroegen de eerste trammaatschappijen maar in een beperkt aantal gemeentes vergunningen aan voor de aanleg van tramlijnen. Zo zijn er bijna "gemeentelijke" trambedrijven ontstaan. In 1874 reed de Société du Tramway des Faubourgs d'Ixelles - Etterbeek twee tramlijnen vanaf de Naamsepoort. Deze concessies werden later overgenomen, na herbouw, door de Chemin de Fer à Voie Etroite de Bruxelles à Ixelles-Boondael (BIB) opgericht in 1884 om een metersporige tramlijn tussen de Naamsepoort en Boondaal te bouwen binnen de gemeentegrenzen van Elsene. Het metersporig tramnet van vijf tramlijnen van de BIB werd in 1899 overgenomen door Les Tramways Bruxellois en omgespoord naar normaalspoor. De tramlijnen verbonden de gemeentes Elsene en Etterbeek met de stad Brussel en maakten de groei van de voorstadswijken mogelijk.
Van de oorspronkelijke 938 hectare verloor de gemeente er 304 ten gevolge van een tiental grenswijzigingen, die plaatsvonden tussen 1851 en 1913. Alleen al in 1864 slokte de stad Brussel de sinds 1863-64 aangelegde Louizalaan en haar omgeving op, alsook een groot deel van het Ter Kamerenbos: in het geheel zo'n 234 hectare. Door deze zuidelijke uitbreiding van het grondgebied van Brussel werd de gemeente in twee gesneden, waardoor Tenbos en Berkendaal in een westelijke exclave kwamen te liggen.
In de Abdij Ter Kameren is sinds 1874 het Militair (nu Nationaal) Geografisch Instituut ondergebracht. Vanaf 1926 kreeg deze instelling in de voormalige kloostergebouwen onder impuls van Henry Van de Velde het gezelschap van het Hoger Instituut voor Sierkunsten (het "Institut supérieur des Arts décoratifs"). dat later werd omgedoopt tot École nationale supérieure des arts visuels (de nationale hogeschool voor visuele kunsten).
De Kroonlaan werd in de vroege jaren 1880 verrijkt met het in Vlaamse neorenaissancestijl gebouwde Militair Hospitaal, dat ondertussen grotendeels plaats heeft geruimd voor woningbouw en kantoorruimte. Enkel twee hoekgebouwen zijn bewaard gebleven. De gedemonteerde, steen per steen genummerde voorgevel van de middenvleugel van het gebouw aan de Kroonlaan is tegen de beloftes van de projectontwikkelaar in, nooit opnieuw opgebouwd.
In Elsene werd het gebouw voor het Nationaal Instituut voor de Radio-omroep (N.I.R./I.N.R.) ingeplant in 1934-39, als onderdeel van een grootscheeps project dat het uitzicht van het aanvankelijk kleinschalig bebouwde Flageyplein in belangrijke mate heeft veranderd. Na een warrige periode en een aantal jaren leegstand ten gevolge van de verhuis naar de gemeente Schaarbeek van de inmiddels in Belgische Radio &amp; Televisieomroep/"Radio-Télévision belge" omgedoopte omroep, kreeg het modernistisch ogende gebouw in pakketbootstijl van architect Joseph Diongre een nieuwe bestemming als cultuurhuis (Flagey vzw).
Het voormalige militaire oefenplein werd verdeeld onder de Franstalige en Nederlandstalige levensbeschouwelijk vrijzinnige universiteiten, de ULB met de Campus de la Plaine en de VUB met de Campus Etterbeek.
Bezienswaardigheden.
Culturele gemeente.
Elsene is een gemeente met een rijke culturele traditie en kent veel culturele instellingen.
Natuur en landschap.
De hoogte van Elsene varieert van 65-105 meter. Elsene is zeer sterk verstedelijkt als onderdeel van de Brusselse agglomeratie. In Elsene ontspringt de Maalbeek vanaf de Abdij ter Kameren. Deze is grotendeels overkluisd maar een tweetal vijvers langs dit riviertje zijn nog aanwezig. Ten zuidwesten van Elsene ligt het Ter Kamerenbos.
Aangrenzende gemeenten.
Elsene is een van de 6 Brusselse gemeenten die niet grenzen aan een Vlaamse gemeente. De gemeente werd door de aanhechting van grondgebied door een andere gemeente - met name door de stad Brussel in 1864 bij de aanleg van de Louizalaan in twee helften gedeeld.
Wijken.
De Elsense wijken zijn erg divers. Tot de meest opmerkelijke behoren de volgende:
Politiek.
Representativiteit.
Voor Elsene, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Elsene scoort slechter met een verhouding van 38,48% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Bestuur 2018-2024.
Het bestuur van Elsene bestaat uit een coalitie van de kartellijsten Ecolo-Groen en PS-sp.a.
De volgende personen maken deel uit van het bestuur:
Nabijgelegen kernen.
Sint-Gillis, Ukkel, Watermaal-Bosvoorde, Etterbeek, Brussel
Trivia.
Elsene is de grootste gemeente van België zonder voetbalclub in de nationale reeksen.

</doc>
<doc id="30006" url="https://nl.wikipedia.org/wiki?curid=30006" title="Sint-Gillis">
Sint-Gillis

Sint-Gillis (Frans: "Saint-Gilles") is een plaats en gemeente in het Brussels Hoofdstedelijk Gewest. Eertijds sprak men van "Sint-Gillis-Obbrussel" (Frans: "Saint-Gilles-lez-Bruxelles"). De gemeente telt ruim 49.000 inwoners.
Sint-Gillis ligt, met de klok mee, ingesloten tussen Anderlecht, Brussel-stad, Elsene en Vorst. In de noordoosthoek heeft de gemeente nog een kleine enclave van een aantal percelen aan de overzijde van de zuidelijke uitbreiding van Brussel met de Louizalaan. Het uiterste westen wordt ingenomen door NMBS-terreinen, waaronder het Station Brussel-Zuid met HST-terminal.
Geschiedenis.
Sint-Gillis ontstond als het gehucht "Obbrussel" ("Op-Brussel", dat wil zeggen "Hoog-Brussel"), nabij de stadsmuur van Brussel. In 1216 kreeg de plaats vrijheidsrechten, om ze in 1296 weer te verliezen door aanhechting bij de Kuip van Brussel. Wel waren de brouwers en kroeghouders van het dorp het jaar voordien vrijgesteld van de biertaks die in het Brusselse ommeland werd geheven.
Vooral in de 16e eeuw ontwikkelde zich in Obbrussel de tuinbouw. De groentenkwekers of boerkozen bereikten rond 1650 een intensivering door massaal spruitjes te planten. De dorpsbewoners hielden er de naam "Kuulkappers" (kolenkappers) aan over.
De topografie wordt onder meer gekenmerkt door sterke hoogteverschillen. Op het hoogste punt werd in 1672 het Fort van Monterey aangelegd. Dat moest beschietingen helpen afweren, maar het stond machteloos tegen het bombardement van 1695.
Onder de Fransen werd het dorp in 1795 weer een zelfstandige gemeente met de huidige naam.
Hij verwijst naar de Heilige Egidius de Eremiet. Vanaf 1850-1860 kende het landelijke dorp een snelle verstedelijking.
Sint-Gillis kreeg in 1896 een imposant stadhuis, ontworpen door de architecten Albert Dumont en Auguste Hebbelynck. Het is centraal en hoog gelegen aan het Maurice van Meenenplein, genoemd naar de burgemeester die van 1893 tot 1896 en van 1900 tot 1909 in functie was.
Natuur en landschap.
Sint-Gillis is een sterk verstedelijkte plaats waarin zich onder meer het Station Brussel-Zuid bevindt. In het westen loopt de Zenne die hier echter is overkluisd. De hoogte bedraagt 15-75 meter.
Politiek.
Representativiteit.
Voor Sint-Gillis, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet-Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de negentien gemeenten van het gewest slechts 44,66% van het aantal inwoners bedraagt. Sint-Gillis scoort het slechtst met een verhouding van 37,65% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Onderwijs.
In de gemeente is de Faculteit architectuur (LOCI) van de UCLouvain (université catholique de Louvain) gevestigd.
Sport.
Union Sint-Gillis is een oude voetbalclub (stamnummer 10) met elf landstitels, het hoogste aantal na Anderlecht en Club Brugge. De ploeg speelt in het beschermde Joseph Marienstadion, dat op grondgebied Vorst ligt.
Nabijgelegen kernen.
Brussel, Anderlecht, Vorst, Elsene

</doc>
<doc id="30008" url="https://nl.wikipedia.org/wiki?curid=30008" title="Anderlecht">
Anderlecht

Anderlecht is een plaats en gemeente in het Brussels Hoofdstedelijk Gewest. De gemeente telt 126.581 inwoners, die Anderlechtenaars worden genoemd.
Geografie.
Anderlecht ligt in het westen van Brussel. De gemeente wordt bediend door verschillende haltes van de Brusselse metro (lijn 5) en de halte Clemenceau op lijn 2/6.
De gemeente is vrij uitgestrekt. De wijk Kuregem in de omgeving van het Zuidstation is dichtbevolkt en zeer verstedelijkt. Het uiterste westen van Anderlecht (de wijk Neerpede, ten noorden van het Erasmusziekenhuis) behoudt dan weer een duidelijk landelijk karakter, ondanks de vele pogingen van projectontwikkelaars om er grote bouwwerken op te zetten.
Anderlecht grenst met de klok mee aan Sint-Jans-Molenbeek, Brussel-stad, Sint-Gillis, Vorst (allemaal Brussels Hoofdstedelijk Gewest), een klein stukje Drogenbos, Sint-Pieters-Leeuw en Dilbeek (allemaal Vlaanderen).
Wijken.
Bekende wijken van Anderlecht zijn Veeweide, Het Rad, Kuregem, Linden, Scheut, Klein Eiland, Goede Lucht (Bon Air) en het tot de Vlaamse rand gerekende Neerpede en Peterbos
Kernen.
Binnen de grenzen van Anderlecht ligt het dorp Moortebeek.
Geschiedenis.
In Anderlecht werden sporen van prehistorische bewoning teruggevonden. Op het Sint-Annaveld vond men sporen van een Frankische begraafplaats, gebouwd op de resten van een Romeinse villa. Het gebied kende in de vroege Middeleeuwen een Frankische bewoning en het christendom raakte er verspreid.
Na het jaar duizend doken hier twee heerlijkheden op aan de Zenne, die van Anderlecht en die van Aa. De naam "Anderlecht" werd voor het eerst vermeld in 1046. De plaats maakte in de Middeleeuwen oorspronkelijk deel uit van de meierij Rode. Meer naar het zuiden trokken de heren van Aa hun kasteel op, ter hoogte van een kort zijriviertje van de Zenne, dat ook Aa werd genoemd. Vanuit deze twee kernen werd het omliggend gebied geleidelijk aan ontgonnen. In de loop van de 13de eeuw dook na een huwelijk de familie Walcourt op. Op het Scheutveld nabij Anderlecht versloeg op 17 augustus 1356 de Vlaamse graaf Lodewijk van Male de Brabanders in de Slag bij Scheut. In 1379 ging de heerlijkheid van Aa naar de heerlijkheid van Gaasbeek. Het hof van Aa werd in de 15de eeuw verlaten en de heren vestigden zich in de hoeve ter Biest.
In 1394 werd bij oorkonde van hertogin Johanna van Brabant Anderlecht bij de stad Brussel gevoegd, waartoe Anderlecht bleef behoren tot het in 1796 op het eind van het ancien régime een zelfstandige gemeente werd. Op de Ferrariskaart uit de jaren 1770 staat in het landelijk gebied ten westen van Brussel de dorpskern Anderlecht aangeduid rond het huidige Dapperheidsplein, met ten zuiden de gehuchten Neerpede, Veeweide en Straete van Aa. In die periode had de Zenne een groot belang voor transport en nijverheid. Vanaf 1827 werd langs de Zenne het Kanaal Charleroi-Brussel gegraven.
Natuur en landschap.
Anderlecht is zeer sterk verstedelijkt, enkel de omgeving van Neerpede, in het uiterste westen, heeft het landelijk karakter behouden. Anderlecht wordt doorsneden door het Kanaal Brussel-Charleroi, dat in de vallei van de Zenne werd gegraven, en de Neerpedebeek die vanuit het westen naar de Zenne loopt. Nog zuidelijker loopt de Vogelenzangbeek die de grens vormt tussen het Brussels Gewest (en hier dus Anderlecht) en het Vlaams Gewest.
Anderlecht is betrekkelijk laag gelegen, 30 à 40 meter, maar in het uiterste noordwesten wordt de hoogte van 72,5 meter bereikt te Vlazendaal.
In Anderlecht vindt met een aantal parken:
Politiek.
Het gemeentebestuur zetelt in het gemeentehuis van Anderlecht.
Resultaten gemeenteraadsverkiezingen sinds 1976.
&lt;br&gt;
&lt;br&gt;
Representativiteit.
Voor Anderlecht, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Anderlecht scoort iets slechter met een verhouding van 43,59% uitgebrachte stemmen/inwoners.
Ter vergelijking:
Bestuur 2013-2018.
De PS-sp.a-cdH-lijst van Eric Tomas kwam als grote overwinnaar uit de gemeenteraadsverkiezingen van 2012. Hoewel ook een coalitie met Ecolo mogelijk was werd er voor de MR van vorig burgemeester Gaëtan Van Goidsenhoven gekozen om mee de gemeente te besturen. De Lijst van de Burgemeester (MR, Open VLD en CD&amp;V) viel na de verkiezingen uit elkaar, waarbij de MR vijf schepenen mocht leveren en de CD&amp;V voor de oppositie koos.
Verkeer en vervoer.
De gemeente ligt grotendeels tussen de Brusselse Kleine Ring en Grote Ring, waarlangs de gemeente bereikbaar is via afritten 13 tot en met 17. Enkele steenwegen stralen vanuit Brussel-centrum en de Kleine ring uit. In het noorden loopt in oost-westrichting de Ninoofse Steenweg (N8), in het oosten in noord-zuidrichting de Bergense Steenweg (N6).
Buurtspoorwegen.
De gemeente werd vroeger rijkelijk bediend door allerlei NMVB-tramlijnen en had bij de wijken Het Rad en Kuregem belangrijke stelplaatsen.
Metro.
De Brusselse metrolijn 5 gaat dwars door Anderlecht naar de universiteitscampus Erasmus (die ook in Anderlecht ligt), verder rijden er in het noorden van Anderlecht de metrolijnen 2&amp;6.
Spoorwegen.
Het spoorwegstation Brussel-Zuid, een van de belangrijkste van België, bevindt zich op grondgebied van buurgemeente Sint-Gillis, maar vlak bij Anderlecht-Kuregem. Vroeger was er nog de halte Kuregem op de Westelijke ringspoorlijn van Brussel. Het eertijds belangrijke goederenstation Klein-Eiland werd afgebouwd.
In het GEN-netwerk werd op 13 december 2020 het nieuwe station Anderlecht op de lijn S3 Zottegem-Dendermonde in gebruik genomen.
Nabijgelegen kernen.
Brussel, Sint-Jans-Molenbeek, Dilbeek, Itterbeek, Vlezenbeek, Negenmanneke, Vorst, Sint-Gillis

</doc>
<doc id="30009" url="https://nl.wikipedia.org/wiki?curid=30009" title="Sint-Jans-Molenbeek">
Sint-Jans-Molenbeek

Sint-Jans-Molenbeek (Frans: "Molenbeek-Saint-Jean") of kortweg Molenbeek is een plaats en gemeente in het westen van het Brussels Hoofdstedelijk Gewest. Sint-Jans-Molenbeek heeft zijn oostgrens aan het kanaal Charleroi-Brussel; de Maalbeek (ook wel Molenbeek) stroomt door de gemeente. De gemeente maakt de laatste jaren een opvallend sterke groei door en telt ruim 98.000 inwoners, waar dit er in 2000 nog maar 71.000 waren. Molenbeek is een woongemeente, maar heeft ook industrie. 
De gemeente grenst met de klok mee aan Sint-Agatha-Berchem, Koekelberg, Jette, Brussel (zowel Laken als de kernstad zelf), Anderlecht en in het uiterste westen aan het Vlaams-Brabantse Dilbeek.
Naam.
De naam verwijst mede naar Sint Jan de Doper, de patroonheilige van de gemeente. Op het officiële Wapen van Sint-Jans-Molenbeek wordt Sint-Jan als jongeman afgebeeld. De folkloristische bijnaam van de inwoners van de gemeente is "vaartkapoenen".
Geschiedenis.
In pre-christelijke tijden werd een waterbron vereerd bij het gehucht aan een doorwaadbare plaats aan de Malebeek. De Germanen plaatsten haar onder de hoede van hun godin Freya, die zich bij de kerstening van de streek transformeerde tot Sint-Geertrui. Niet toevallig was dit de dochter van de stichtster van de Abdij van Nijvel, tot wier gebied de Molenbeekse nederzetting behoorde. Op zegels en andere afbeeldingen prijst ze het heilzame water uit haar putten aan met een beker in de hand. Het werd op akkers gesprenkeld om ongedierte te verdrijven en aan pelgrims aangeboden om genezing te bieden. Molenbeek werd een etappeplaats op weg naar Santiago de Compostella. Bij hun vertrek kregen de pelgrims een “Sint-Geerte-minne” te drinken voor een behouden reis en terugkeer.
In de middeleeuwen was Molenbeek een uitgestrekt landbouwdorp. De parochiegrenzen van zijn Sint-Janskerk reikten tot aan de Zenne en omvatten vanaf eind 12e eeuw een kapel gewijd aan Sint-Katharina. Deze zou door de bouw van de twee Brusselse stadsomwallingen afgesplitst raken en zich geleidelijk verzelfstandigen tot de huidige Brusselse Sint-Katelijnekerk. Ook het Brusselse Begijnhof, opgericht omstreeks 1250, hing af van Molenbeek.
Later verloor Molenbeek ("Meulebeeck" op de Ferrariskaart) zijn zelfstandigheid en raakte ondergeschikt aan de stad Brussel. Dit zou duren tot 1795, toen de Franse heersers overgingen tot het oprichten van gemeenten en aan Sint-Jans-Molenbeek opnieuw een eigen statuut toekenden.
Door de ligging aan het Kanaal Charleroi-Brussel groeide Sint-Jans-Molenbeek reeds in de eerste helft van de 19e eeuw als industriële randgemeente van Brussel. Een gedeelte van de industrie, namelijk het havengebied, ging vanaf het einde van de 19e eeuw verloren doordat de stad Brussel dit gebied annexeerde.
Door het industrieel verval na de Eerste Wereldoorlog begon de ontvolking van de aan de stad Brussel grenzende wijken. Dit werd pas gecompenseerd vanaf de jaren '60 door de aanleg van nieuwe woonwijken in het toen nog landelijke westen van de gemeente. In 1990 werd deze expansie gestopt, waardoor er nog wat bos en weiden over zijn in Molenbeek: het Scheutbos.
Natuur en landschap.
Sint-Jans-Molenbeek ligt in het westen van de Brusselse agglomeratie aan de Molenbeek die hier echter grotendeels overkluisd is. De hoogte van de gemeente varieert van 15-68 meter. Er zijn enkele parken te vinden, namelijk:
Cultuur.
In de voormalige bronsfabriek Compagnie des Bronzes de Bruxelles, operationeel van 1854 tot 1979, bevindt zich tegenwoordig het Brussels Museum voor Arbeid en Industrie. Het museum richt zich op de industriële, in combinatie met de sociale geschiedenis van het gewest, en de invloed die de industrialisatie had op de ontwikkeling van de regio. In de voormalige brouwerijgebouwen van Belle Vue opende in april 2016 het Millennium Iconoclast Museum of Art, dat zich onder meer focust op street art.
Terrorisme.
Na de aanslagen in Parijs in november 2015 kwam Molenbeek in het nieuws omdat er opvallend vaak een link zou zijn tussen Molenbeek en islamitische terreurdaden. Zeker drie van de acht daders van de aanslagen in Parijs woonden er en Salah Abdeslam werd samen met verscheidene handlangers gearresteerd in Molenbeek na zich vier maanden schuilgehouden te hebben. Daarnaast verbleef ook Ayoub El Khazzani, de schutter in de Thalys op 21 augustus 2015, in Molenbeek net als Mehdi Nemmouche, de vermoedelijke dader van de schietpartij in het Joods Museum van België op 24 mei 2014. Een van de beramers van de aanslagen in Madrid op 11 maart 2004 kwam eveneens uit Sint-Jans-Molenbeek. Molenbeek is ook een gemeente met een hoog aantal Syriëstrijders.
Politiek.
Representativiteit.
Voor Sint-Jans-Molenbeek, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet-Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat, ondanks de opkomstplicht, niet komt opdagen, erg hoog. Hierdoor bedraagt in de 19 gemeenten van het gewest het totaal aantal uitgebrachte stemmen, inclusief ongeldige en blanco, slechts 44,66% van het aantal inwoners. Sint-Jans-Molenbeek scoort daarin nog slechter met een verhouding van 41,91% uitgebrachte stemmen/inwoners.
Gemeenteraadsverkiezingen van 14 oktober 2012.
Ter vergelijking:
Sport.
Sint-Jans-Molenbeek is de thuishaven van voetbalclub RWDM.
Nabijgelegen kernen.
Brussel, Koekelberg, Dilbeek, Anderlecht

</doc>
<doc id="30011" url="https://nl.wikipedia.org/wiki?curid=30011" title="Koekelberg">
Koekelberg

Koekelberg is een gemeente in het Brussels Hoofdstedelijk Gewest. De gemeente telt ruim 22.000 inwoners. Ze is in oppervlakte de op een na kleinste gemeente van het Brussels Hoofdstedelijk Gewest, na Sint-Joost-ten-Node en naar bevolking de kleinste van het Brussels Hoofdstedelijk Gewest.
Koekelberg ligt, met de klok mee, ingesloten tussen Sint-Agatha-Berchem, Ganshoren, Jette en Sint-Jans-Molenbeek.
Geschiedenis.
Op de Ferrariskaart uit de jaren 1770 staat de plaats aangeduid als het gehucht "Koeckelbergh", net ten oosten van "Meulebeeck" (Sint-Jans-Molenbeek), langs de weg naar "Berchem" (Sint-Agatha-Berchem). In die tijd was Koekelberg deel van de parochie van Sint-Jans-Molenbeek. Op het eind van het ancien régime werd Sint-Agatha-Berchem een gemeente, en ging ook het gehucht Koekelberg tot die gemeente behoren. In 1841 werd Koekelberg afgesplitst als nieuwe zelfstandige gemeente.
Natuur en landschap.
Koekelberg ligt op een hoogte van 26-40 meter. Het gebied ligt in de Brusselse agglomeratie en is sterk verstedelijkt. Het Elisabethpark is een belangrijke groene long in Koekelberg.
Cultuur.
In de gemeente bevindt zich het gemeenschapscentrum De Platoo.
Er is ook een gemeentelijke openbare Nederlandstalige bibliotheek, genaamd "Boekelberg".
Politiek.
Het gemeentebestuur zetelt in het gemeentehuis van Koekelberg.
Representativiteit.
Voor Koekelberg, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Koekelberg scoort nauwelijks beter met een verhouding van 45,42% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Resultaten gemeenteraadsverkiezingen sinds 1976.
&lt;br&gt;
&lt;br&gt;
Partnersteden.
Er werden eveneens vriendschapcharters gesloten met volgende contactsteden:
Reus van Koekelberg.
Sinds 2015 hebben de Koekelbergenaars hun eigen reus: Raimundo. De reus stelt voormalig voetbalcoach Raymond Goethals voor, speler en trainer van verschillende Belgische en buitenlandse voetbalploegen. De inhuldiging van de reus vond plaats op 19 december 2015. De reus werd gebouwd door de "Manne van de Platou", een vzw die het Brussels dialect en folklore in ere houdt.
Nabijgelegen kernen.
Ganshoren, Sint-Agatha-Berchem, Sint-Jans-Molenbeek, Jette

</doc>
<doc id="30012" url="https://nl.wikipedia.org/wiki?curid=30012" title="Sint-Agatha-Berchem">
Sint-Agatha-Berchem

Sint-Agatha-Berchem (Frans: "Berchem-Sainte-Agathe") of Berchem in het kort is een gemeente in het Brussels Hoofdstedelijk Gewest. Tot 1954 behoorde de gemeente nog niet tot het hoofdstedelijk gedeelte van de toenmalige provincie Brabant. De gemeente telt ruim 25.000 inwoners.
De belangrijkste verkeersassen in de gemeente zijn de Gentsesteenweg en de Keizer-Karellaan (bij de aansluiting met de Brusselse ring en het winkelcentrum Basilix), die beide zeer druk zijn. Naast deze verstedelijkte assen telt Sint-Agatha-Berchem vooral rustigere woonwijken.
Nabijgelegen kernen.
In het noorden grenst Sint-Agatha-Berchem aan Ganshoren, in het oosten aan Koekelberg en Sint-Jans-Molenbeek. Aan de westelijke, Vlaamse kant liggen Zellik (deelgemeente van Asse), Dilbeek en haar deelgemeente Groot-Bijgaarden.
Natuur en landschap.
Sint-Agatha-Berchem ligt aan de westrand van de Brusselse agglomeratie op een hoogte van 35-75 meter. Hoewel de plaats sterk verstedelijkt is zijn er toch een aantal parken en groene ruimten zoals het Wilderbos, het Hoogveld, het Pirsoulpark, het De Mulderpark en de Zavelenberg.
Politiek.
Representativiteit.
Voor Sint-Agatha-Berchem, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Sint-Agatha-Berchem scoort duidelijk beter met een verhouding van 54,26% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
De taalevolutie in Sint-Agatha-Berchem.
Na de talentelling van 1947 verliet de gemeente Sint-Agatha-Berchem via een koninklijk besluit in 1954 het Nederlandstalige gebied van de voormalige provincie Brabant en werd het toegevoegd aan het officieel tweetalig Arrondissement Brussel-Hoofdstad. 
De evolutie van het taalgebruik in Sint-Agatha-Berchem. Cijfers verkregen op basis van de talentelling die in het kader van de volkstelling in België vanaf 1846 in kaart werd gebracht.
Gekende talen
Taal die meestal of uitsluitend gesproken wordt.
Op basis van de resultaten van de talentelling van 1947 (gepubliceerd in 1954) werd beslist dat Sint-Agatha-Berchem voortaan deel zou worden van de tweetalige agglomeratie Brussel.
Cultuur.
&lt;gallery mode="packed" heights="180" caption="Moderne Wijk / Cité Moderne (1922-1925)"&gt;
Bestand:Belgique - Bruxelles - Cité Moderne - 01.jpg
Bestand:Belgique - Bruxelles - Cité Moderne - 03.jpg
Bestand:Belgique - Bruxelles - Cité Moderne - 07.jpg
&lt;/gallery&gt;

</doc>
<doc id="30013" url="https://nl.wikipedia.org/wiki?curid=30013" title="Isabella Rossellini">
Isabella Rossellini

Isabella Rossellini (Rome, 18 juni 1952) is een Italiaanse actrice en model; ze heeft een eigen parfum genaamd "Isabella". Ze is een dochter van de Zweedse actrice Ingrid Bergman en Roberto Rossellini.
Tussen 1979 en 1983 was ze getrouwd met de Amerikaanse filmregisseur Martin Scorsese.
Van 2004 tot 2005 speelde ze mee in de Amerikaanse televisieserie Alias als Katya Derevko (de tante van Sydney Bristow).

</doc>
<doc id="30014" url="https://nl.wikipedia.org/wiki?curid=30014" title="Ganshoren">
Ganshoren

Ganshoren is een plaats en gemeente in het noordwesten van het Brussels Hoofdstedelijk Gewest. De gemeente telt ruim 25.000 inwoners. Tot 1954 behoorde de gemeente tot het Nederlandstalig gedeelte van de toenmalige provincie Brabant.
Tot de gemeente behoren enerzijds de drukke Keizer-Karellaan en een deel van de omgeving van de basiliek van Koekelberg, maar anderzijds ook rustigere woonwijken en het groendomein van Kasteel de Rivieren.
In het noorden en oosten grenst Ganshoren aan Jette, in het zuiden aan Koekelberg en Sint-Agatha-Berchem. Ten westen van de gemeente ligt het Vlaamse Zellik, een deelgemeente van Asse.
Geschiedenis.
Op de Ferrariskaart uit de jaren 1770 staat de plaats weergegeven als het landelijk gehucht "Ganshoren", ten zuidwesten van het dorp Jette. Op het eind van het ancien régime werd Jette-Ganshoren een gemeente, bestaande uit het dorp Jette en het gehucht Ganshoren.
In 1835 werd Ganshoren een zelfstandige parochie. Op bestuurlijk gebied kreeg het in 1841 zijn zelfstandigheid, toen Jette-Ganshoren werd opgesplitst in de aparte gemeenten Jette en Ganshoren.
Na de talentelling van 1947 verliet de gemeente Ganshoren via een koninklijk besluit in 1954 het Nederlandstalige gebied van de voormalige provincie Brabant en werd het toegevoegd aan het officieel tweetalig arrondissement Brussel-Hoofdstad.
Natuur en landschap.
Ganshoren is sterk verstedelijkt, want deel uitmakend van de Brusselse agglomeratie. De hoogte bedraagt 39-65 meter. Ganshoren ligt echter aan de rand daarvan, in de vallei van de Molenbeek-Pontbeek en kent een aantal groene gebieden, namelijk:
Cultuur.
In Ganshoren bevindt zich de Nationale Basiliek van het Heilig Hart, ook wel de basiliek van Koekelberg genaamd. Het is een relatief jonge basiliek waarvan de bouw aan het begin van de 20e eeuw, in 1905 aanving. Vanwege de enorme afmetingen worden delen van de basiliek voor meerdere doeleinden gebruikt, zoals voor tentoonstellingen, conferenties en festiviteiten. Ook bevindt zich er een theaterzaal "Zaal Vitta" met 228 zitplaatsen in de basiliek en de studio van de katholieke Brusselse radiozender Radio Spes.
In de basiliek bevinden zich twee musea, het Museum voor Moderne Religieuze Kunst en het Museum van de Zwartzusters. Er is verder nog een klimmuur voor speleologie en van bovenaf biedt het uitzicht over de stad en Brabant.
Politiek.
Representativiteit.
Voor Ganshoren, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Ganshoren scoort duidelijk beter met een verhouding van 56,37% uitgebrachte stemmen/inwoners, mede te wijten aan het lagere absenteïsme.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Nabijgelegen kernen.
Jette, Zellik, Sint-Agatha-Berchem, Koekelberg

</doc>
<doc id="30015" url="https://nl.wikipedia.org/wiki?curid=30015" title="QuickTime">
QuickTime

QuickTime is een multimedia-raamwerk dat programma's kunnen gebruiken voor ontsluiting van multimediale gegevens. QuickTime is ontwikkeld door Apple, en ondersteunt een groot aantal multimediaformaten. MOV is een speciaal videoformaat voor de QuickTime Player. Het is beschikbaar voor macOS en Windows.
QuickTime bestaat uit:
Player.
QuickTime is een typische toepassing van de Apple Macintosh van Apple. Apple bracht de eerste versie van QuickTime uit in december 1991 als een multimedia-aanvulling voor System 7. Hiermee had Apple een grote voorsprong op Microsoft, dat pas in november 1992 met "video for Windows" op de proppen kwam.
Deze eerste versie van QuickTime stond aan de basis van de huidige video-codecs. De originele video-codecs waren:
Eind 1992 bracht Apple QuickTime 1.5 voor Mac OS uit. Deze versie bevatte de eerste vector-quantisatiecodec, namelijk Cinepak. De codec zorgde ervoor dat men video in een resolutie van 320x240 met 30 beelden per seconde kon afspelen op een computer met een processor van 25 MHz. De codec bood ook de mogelijkheid om tekst in de video te plaatsen, zonder dat de video explosief in grootte toenam.
In een poging om de vertaling van QuickTime naar het Windows-platform te versnellen werd het bedrijf San Francisco Canyon Company gecontracteerd. De eerste versie van "QuickTime for Windows" was een flauw aftreksel van de originele versie voor Mac OS.
In februari 1994 zag QuickTime 2.0 voor Mac OS het levenslicht. Deze containerstandaard voegde muziekkanalen toe aan de videobestanden. De muziek werd onder de vorm van MIDI-data aangeboden en kon uitsluitend worden afgespeeld bij kleine filmpjes, die niet complex van aard waren. In november 1994 kwam de versie voor het Windows-platform uit.
Bij elke release van een nieuwe versie werden verbeteringen aangebracht aan de standaard. Zo kon men met versie QuickTime 3.0 zelf data importeren en bewerken. Hiermee kon men kleine effecten gebruiken om beeldovergangen te realiseren. Bij versie 4.0 werd de Sorenson video-codec en ondersteuning naar streaming video geïntroduceerd. De laatste opvallende veranderingen werden gerealiseerd in de versie 7.0 met complete MPEG-4-compatibiliteit, H.264-codec, live resizing, en full-screen-overlay.
Opbouw.
De QuickTime-architectuur zelf bestaat uit twee grote delen: de "Movie Toolbox" en de "Image Compression Manager". De Movie Toolbox bevat de API om data die tijdsgevoelig is af te spelen. De Image Compression Manager neemt de decompressie van de codecs voor zijn rekening.
Een QuickTime-bestand is een multimediacontainer, die data bevat voor video, geluid en tekst die opgeslagen wordt in verschillende tracks - net als een AVI-bestand. Elke track kan media bevatten die met een codec gecomprimeerd is of een pointer naar media die opgeslagen is in een ander bestand. Op byteniveau worden QuickTimebestanden opgeslagen als een boomstructuur, waarbij elke node een "atom" wordt genoemd.

</doc>
<doc id="30016" url="https://nl.wikipedia.org/wiki?curid=30016" title="Evere">
Evere

Evere (uitgesproken /ˈeːvərə/ in het Nederlands en /evɛʁ/ in het Frans) is een van de negentien tweetalige gemeenten van het Brussels Hoofdstedelijk Gewest in België. De inwoners worden de "Everenaars of Everaars genoemd" en de patroonheilige is Sint Vincentius. Evere heeft 5 wijken: Germinal, Picardie, Platon, Destrier, Sint Vincentius.
Na de talentelling van 1947 werd de gemeente Evere via een koninklijk besluit in 1954 van het Nederlandstalige gebied van de voormalige provincie Brabant overgeheveld naar het officieel tweetalig Arrondissement Brussel-Hoofdstad. Vanaf het begin verwierf Evere, als eerste gemeente, een statuut, dat voorzag in een tweetalig gemeentelijk onderwijs en een tweetalige administratie, en dit nog vóór de taalwetten van 1963 rond het taalgebruik in het onderwijs in de Brusselse agglomeratie.
De tuinbouwers, pioniers van de "witloof-"cultuur, maakten naam. Het was ook - samen met de oude gemeente Haren - het centrum van de geschiedenis van de luchtvaart in België tussen 1914 en 1945 en verwelkomde de gemeente onder meer in de naburige gemeente Haren, de nieuwe "Société Anonyme Belge de Constructions Aéronautiques" (SABCA) en "Société Anonyme Belge Exploitation de la Navigation Aérienne" (Sabena).
Evere bleef tot het einde van de Tweede Wereldoorlog een landelijke gemeente, de sterke bevolkingsgroei zorgde vervolgens voor de totale verdwijning van het landbouwgebied in 25 jaar. Evere telt ruim 44.000 inwoners
Geschiedenis.
Vroege geschiedenis.
Evere ontstond als een landbouwdorp gelegen aan de rand van de Zennevallei, ten noorden van de Haachtsesteenweg.
Tussen 994 en 1183 vormt de heerlijkheid van Evere een deel van het graafschap Leuven-Brussel. Daarna, tot 1549 is het een rechtstreeks leen van het hertogdom Brabant. Op 19 oktober 1677 krijgt de toenmalige heer van Evere, Eugène-Maximilien de Hornes (ook graaf van Baucignies, Houtkerke en Bailleul) de titel van prins van Karel II van Spanje, waardoor de heerlijkheid IJse verheven werd tot prinsdom. Tot 1772 bleef Evere in bezit van het Huis Horne. De familie Horne woonde in het Kasteel van IJse en liet het beheer van Evere over aan een drossaard.
Achttiende eeuw.
In 1726 bouwt Jean-Baptiste Rol op de hoogtes van Helmet een kasteel met park en een lager gelegen vijver (het huidige natuurreservaat "Moeraske"). Het kasteel van Helmet lag in de buurt waar zich vandaag de Franstalige school "Institut de la Sainte-Famille d'Helmet" bevindt, op het grondgebied van de huidige gemeente Schaarbeek. Het kasteeldomein grensde in het oosten aan het dorp Evere, en in het zuidwesten aan Kasteel Monplaisir, het in 1683 aangelegde buitenverblijf van baron Pierre-Ferdinand Roose.
Adrien-Ange Walckiers, heer van Drongen, kocht het kasteel van Helmet in 1765. Hij verfraaide het parkdomein, dat ten noordoosten van de huidige Zénobe Grammelaan lag (rond de huidige Walckiersstraat en de Kasteelstraat). Misschien liet Adrien-Ange in 1765 de eerste Engelse tuin van de Zuidelijke Nederlanden aanleggen bij zijn kasteel. Op 14 augustus 1772 wisselde de laatste prinses van Horne, Maria Theresia van Horne, het bezit van Evere met dat van Ten-Hove in Overijse met Adrien-Ange de Walckiers. Zo werd Adrien-Ange Walckiers de laatste heer van Evere. De heerlijke rechten werden immers bij de annexatie van de Nederlanden op 1 oktober 1795 onmiddellijk afgeschaft. Adrien-Ange de Walckiers overleed in 1799. Zijn zoon, Edouard de Walckiers "le Magnifique", erfde het domein Walckiers.
Aan het einde van de achttiende eeuw beschikte Evere over uitgestrekte landbouwgronden ten zuidoosten van het dorp. Het oorspronkelijke karakter van het dorp is nog duidelijk zichtbaar op de Ferrariskaarten.
De staatsgreep van 18 Brumaire maakte een einde aan het Directoire en verving het door het Consulaat op 1 januari 1800. Op deze dag werd ook Evere een zelfstandige gemeente met André O'Kelly als eerste burgemeester. Evere verloor wel het grootste deel van Helmet en het domein Monplaisir aan de gemeente Schaarbeek.
Negentiende eeuw.
In 1892 wordt het park van Walckiers verkocht en wordt het een klooster: de vandaag nog bestaande Franstalige school "Institut de la Sainte-Famille d'Helmet". Een deel van het park van Walckiers werd later ingenomen door de zich uitbreidende spoorweginfrastructuur. Een ander deel werd vergraven voor de geplande aanleg van een grote invalsweg die er nooit zou komen en staat vandaag bekend als het natuurreservaat "Moeraske".
Twintigste eeuw.
Tijdens de 20e eeuw verstedelijkte Evere sterk waardoor de landbouw verdween. Het vormingsstation van Schaarbeek en de bijbehorende ateliers brachten, evenals het vliegveld van Haren met ateliers voor de militaire en burgerlijke luchtvaart, nieuwe groei. Hierdoor namen vooral na Wereldoorlog I, de bevolking en het handelsleven toe. In 1954 werd Evere samen met Ganshoren en Sint-Agatha-Berchem toegevoegd aan de Brusselse agglomeratie. In het zuiden van het grondgebied van de gemeente ontstond in de tweede helft van de 20e eeuw een tweede kern rond de Paduwaplaats.
Toponymie.
Het oudste geschreven document waar voor het eerst de naam "Everna" verschijnt (anders geschreven "Euerna") is een schenking, gedateerd 1120, waar de bisschop van Cambrai de altaarbrief van Scarenbecca en Everna schonk aan hoofdstuk van Zinnik, dan Everne (anders geschreven Euerne) rond 1185.
Everna stamt uit de Keltische abronapassage, voorde; de oude via publica tussen Cortoriacum en Atuatuca Tungrorum stak de Zenne over op deze plaats. Een andere hypothese ziet in Everna een verzamelnaam, gebaseerd op het oorspronkelijke woord oude bas francique evora  (zwijn, oud-Nederlands evor, Nederlands zwijn, oud-Saksisch evur, allemaal van Germaans ebura, everzwijn), vandaar de algemene betekenis van "plaats van wilde zwijnen", dat wil zeggen van een naam afgeleid van de lage Franse "hever" (geit) en zou dus dezelfde toponymische oorsprong hebben als die van de gemeenten Hever en Heverlee  gelegen in de provincie van Vlaams-Brabant  .
Volgens Xavier Delamarres woordenboek  is er geen Keltisch woord abrona dat passage, doorwaadbare plaats betekent, deze twee betekenissen worden respectievelijk weergegeven door trē-uori- en ritu- in het algemeen Keltisch. Bovendien komt deze hypothetische abrona niet overeen met de bekende oude vormen Everna, Everne. Een vergelijking met de naam van de stam van Eburons op basis van de naam van de taxus of het everzwijn, eburo- (ook bekend als antroponiem Eburus, Eburo)  is misschien meer gerechtvaardigd. In ieder geval Maurits Gysselingdie de Nederlandse toponiemen Everbeek (Eurebecca 1050 - 1080), Everberg (Euerberga" 1129) etc. analyseert. zoals eigenlijk gebaseerd op het Germaanse ebura- everzwijn, hecht Evere  waar hij geen verklaring voor geeft. Er is geen reden om Evere te vergelijken met Hever (geit), die te vinden is in Heverlee (Heverlee, uit de Germaanse hafra- en lauha), inderdaad, de oude vormen verwijzen niet naar een type Hafra- en er is geen spoor van een eerste "h" [h]. Uiteindelijk is de oorsprong van het toponiem Evere onduidelijk.
Cultuur en recreatie.
In Evere is sinds 2008 het Brussels Museum van de Molen en de Voeding gevestigd in een voormalige molen. Het museum heeft een permanente collectie over de maalderij, een geklasseerde specerijentuin, een wisselende collectie over voeding en onderneemt culinaire activiteiten.
Op het grondgebied van Evere en het aangrenzende Haren ligt het Moeraske. Dit is een natuurreservaat dat staat geregistreerd als natuurlijk erfgoed.
Op muzikaal gebied is de gemeente de thuishaven voor de Koninklijke Harmonie De Ster Evere, een harmonieorkest met een lange geschiedenis dat opgericht werd in 1879.
Bezienswaardigheden.
Militair hoofdkwartier.
Er wordt dikwijls melding gemaakt van Evere als de plaats waar het NAVO-hoofdkwartier gevestigd is, maar dat klopt niet, noch voor het hoofdkwartier van 1967 tot 2016, noch voor het hoofdkwartier dat in 2017 in gebruik wordt genomen aan de overzijde van de Leopold III-laan. Dat ligt (zo goed als) helemaal op het grondgebied van de in 1921 opgeheven en bij Brussel gevoegde gemeente Haren. Wat wel deels in Evere ligt, is het hoofdkwartier van het Belgisch leger, Kwartier Koningin Elisabeth, juist achter het NAVO-hoofdkwartier, dat van 1967 tot 2016 in gebruik was. Het militaire domein strekt zich uit tot over de gemeentegrens met Zaventem.
Wooncomplex De Tuinbouw.
Vanaf het jaar 1922 werd het sociaal wooncomplex De Tuinbouw, een kleine stadstuin, aangelegd naar de plannen van Jean-Jules Eggericx. Deze bevindt zich in een niet-verstedelijkt deel van de woongemeenschap. De dubbelgepleisterde huizen zijn een eindje verwijderd van het wegennet en omgeven door een tuin. Men moet vandaag wel enige moeite doen om de huizen van De Tuinbouw terug te vinden. Ze werden opgenomen in een recente woonwijk, achter bomen en struiken verborgen en omgeven door hoge appartementsgebouwen.
Begraafplaats van Brussel.
De Begraafplaats van Brussel ligt op het grondgebied van de gemeente Evere. Het is de belangrijkste begraafplaats van Brussel en is met een oppervlakte van ongeveer 38 ha de meest uitgestrekte van het hoofdstedelijk gewest. Net ten oosten ligt de begraafplaats van Schaarbeek.
Natuur en landschap.
Deze sterk verstedelijkte en tot de Brusselse agglomeratie behorende plaats is gelegen tussen de valleien van de Zenne en de Woluwe. De hoogte bedraagt 36-63 meter.
Politiek.
Resultaten gemeenteraadsverkiezingen sinds 1976.
&lt;br&gt;
&lt;br&gt;
Representativiteit.
Voor Evere, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Evere scoort beter met een verhouding van 50,13% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Verkeer en vervoer.
Evere beschikt over twee stations langs spoorlijn 26. Het Station Bordet, ten oosten van het centrum, en station Evere, ten zuiden van het centrum. Het station van Schaarbeek langs spoorlijn 25 ligt juist over de gemeentegrens. Door de gemeente lopen enkele belangrijke tramlijnen, zoals tram 55, die het centrum van Evere bedient en een verbinding vormt met Schaarbeek en Brussel.
Nabijgelegen kernen.
Sint-Stevens-Woluwe, Diegem, Haren, Schaarbeek, Sint-Lambrechts-Woluwe

</doc>
<doc id="30017" url="https://nl.wikipedia.org/wiki?curid=30017" title="Sint-Pieters-Woluwe">
Sint-Pieters-Woluwe

Sint-Pieters-Woluwe (Frans: "Woluwe-Saint-Pierre") is een plaats en gemeente in het Brussels Hoofdstedelijk Gewest. De gemeente telt ruim 42.000 inwoners.
Het is een residentiële en relatief rijke gemeente. Langs de weelderige Tervurenlaan zijn er verschillende parken (zoals het Woluwepark) en riante villawijken. De wijk Stokkel is iets volkser. In het oosten gaat Sint-Pieters-Woluwe min of meer naadloos over in de Vlaamse gemeenten Kraainem en Wezembeek-Oppem. Het ligt tussen Sint-Lambrechts-Woluwe en Oudergem. Rond het bekende Montgomeryplein, waar veel ambassades gevestigd zijn, is er ook een grens met Etterbeek.
Het Stocletpaleis uit 1911 van architect Josef Hoffmann werd op 27 juni 2009 toegevoegd aan de lijst van het Werelderfgoed.
Geschiedenis.
In de 11de eeuw werd een deel van de beboste linkeroever van de Woluwe ontbost en vrijgemaakt voor akkerbouw. In de 12de eeuw is er voor het eerst sprake van het dorp "Woluwe" in schriften van de abdij van Vorst. Aan het einde van de 12de eeuw wordt de parochie van Sint-Lambrecht opgericht. De historische kern van het naburige Sint-Lambrechts-Woluwe ligt slechts 400m verwijderd van de oude kern van Sint-Pieters-Woluwe, rond de huidige Sint-Pieterskerk in de Felix Poelsstraat. Het is pas in de 18de eeuw dat Sint-Pieters-Woluwe wordt afgesplitst van Sint-Lambrechts-Woluwe.
Sinds de laatste twee decennia van de 19de eeuw kent de gemeente een sterke groei. Nieuwe wegen, zoals de Tervurenlaan, een nieuwe spoorlijn, imposante villa's zoals het "Stocletpaleis" en het Woluwepark werden allemaal gebouwd of ontworpen tussen 1880 en 1910.
In 1969 was Sint-Pieters-Woluwe aankomstplaats van twee etappes in de wielerkoers Ronde van Frankrijk. Deze ritten werden gewonnen door de Italiaan Marino Basso en de Italiaanse ploeg Faema.
Natuur en landschap.
Sint-Pieters-Woluwe ligt in het oosten van de Brusselse agglomeratie op een hoogte van 49-116 meter. Het hoogste punt ligt in het zuiden waar zich het Zoniënwoud bevindt. Het laagste punt is de vallei van de Woluwe die in het westen noordwaarts loopt. Nabij de Woluwe bevindt zich het Parmentierpark dat weer aansluit bij het Woluwepark. Ook de Mellaertsvijvers liggen gedeeltelijk in Sint-Pieters-Woluwe.
Politiek.
het gemeentebestuur is gevestigd in het gemeentehuis van Sint-Pieters-Woluwe.
Resultaten gemeenteraadsverkiezingen sinds 1976.
&lt;br&gt;
Representativiteit.
Voor Sint-Pieters-Woluwe, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet-Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de opkomstplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Sint-Pieters-Woluwe scoort beter met een verhouding van 51,12% uitgebrachte stemmen/inwoners, mede te wijten aan het duidelijk lager absenteïsme.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Burgemeesters.
Burgemeesters van Sint-Pieters-Woluwe waren:
Nabijgelegen kernen.
Sint-Lambrechts-Woluwe, Oudergem, Oppem, Kraainem

</doc>
<doc id="30018" url="https://nl.wikipedia.org/wiki?curid=30018" title="Oudergem">
Oudergem

Oudergem (Frans: "Auderghem") is een plaats en gemeente in het Brussels Hoofdstedelijk Gewest (België). De gemeente telt ruim 35.000 inwoners.
Oudergem is een vrij groene en residentiële gemeente, met onder meer een deel van het Zoniënwoud op haar grondgebied. 
De gemeente ligt tussen Watermaal-Bosvoorde en Sint-Pieters-Woluwe. De grenswijken met Sint-Pieters-Woluwe, in de buurt van de Tervurenlaan, zijn vrij weelderig. In het noordwesten grenst Oudergem aan Etterbeek en een klein stukje Elsene, ter hoogte van de VUB. Aan de rand van het Gewest (Zoniënwoud) zijn er ook grenzen met de gemeenten Tervuren en Overijse.
Geschiedenis.
Oudergem, Watermaal en Bosvoorde zijn historisch drie dorpjes gelegen in het Zoniënwoud die samen de heerlijkheid Watermaal vormden. Het gehucht Oudergem ontstond in de vallei van de Woluwe, waarschijnlijk in de 11 eeuw. De Sint-Annakapel dateert uit die ontstaansperiode. De ontwikkeling van Oudergem werd bevorderd door de komst van de dominicanessen van Hertoginnedal in 1262 en de Augustijnen van het Rooklooster in 1368. Het aantal inwoners stond in 1709 op 749. 
In 1794 werd Watermaal opgesplitst in drie verschillende gemeenten. Napoleon voegde ze in 1811 weer samen, maar na de Belgische onafhankelijkheid werd Oudergem in 1863, en dit tot op heden, opnieuw een eigen gemeente. Watermaal en Bosvoorde vormen nu samen de gemeente Watermaal-Bosvoorde. In 2017 gingen er in Oudergem stemmen op om (opnieuw) te fuseren met de buurgemeente Watermaal-Bosvoorde, maar in de andere gemeente was het enthousiasme van de politiek beperkt.
Natuur en landschap.
Oudergem ligt aan de Woluwe. De hoogte bedraagt 59-130 meter. De hoogste punten liggen in het Zoniënwoud dat zich ten zuidoosten van Oudergem uitstrekt.
In Oudergem liggen een aantal parken, namelijk:
Politiek.
Resultaten gemeenteraadsverkiezingen sinds 1976.
&lt;br&gt;
&lt;br&gt;
Representativiteit.
Voor Oudergem, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Oudergem scoort duidelijk beter met een verhouding van 51,95% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Cultuur.
In de gemeente bevindt zich het Nederlandstalig gemeenschapscentrum "GC Den Dam".
Mobiliteit.
Oudergem wordt gekenmerkt door het Herrmann-Debrouxviaduct (E411/A4), dat dwars door de gemeente loopt tussen west en oost. Aan Delta eindigt deze autosnelweg. Tussen noord en zuid loopt dan weer de R22 (de Vorstlaan), waarover tramlijn 94 loopt. Op de kruising van beide wegen ligt de metrohalte Herrmann-Debroux, die de eindhalte is van de Brusselse metrolijn 5 (de oude lijn 1A).
Internationale relaties.
In Oudergem bevindt zich de Japanse School van Brussel. Internationaal is het als partnerstad verbonden met:
Nabijgelegen kernen.
Watermaal-Bosvoorde, Etterbeek, Sint-Pieters-Woluwe, Tervuren, Overijse

</doc>
<doc id="30020" url="https://nl.wikipedia.org/wiki?curid=30020" title="Lynx (webbrowser)">
Lynx (webbrowser)

Lynx is een webbrowser die enkel tekst kan weergeven. In bepaalde gevallen kan deze beperking een voordeel zijn.
Lynx is geschreven in C en werkt op meerdere platformen.
Het programma is opensource, de broncode wordt gepubliceerd onder de GNU-licentie GPL.
Geschiedenis.
Lynx is bedacht door de Distributed Computing Group binnen de afdeling Academic Computing Services aan de universiteit van Kansas door Lou Montulli, Charles Rezac en Michael Grobe. Tegenwoordig wordt het programma onderhouden door een groep onder leiding van Thomas Dickey.
Het begin: lokaal gebruik middels een eigen formaat.
Het computerprogramma werd aanvankelijk bedacht om binnen de universiteit campusbrede informatie te kunnen delen in de vorm van hypertext. De informatie moest worden aangeboden in een eigen formaat. Een korte tekst met één link moest bijvoorbeeld ongeveer zo gecodeerd worden:
Internet-ondersteuning.
Inmiddels werd Gopher populair, dat werkte over het hele Internet met een eigen protocol en documentformaat.
In 1992 ging Lynx dit ook ondersteunen.
In juli 1993 werd ondersteuning toegevoegd voor het World Wide Web, dat wil zeggen, het HTTP-protocol en het HTML-documentformaat.
Daarin zou het bovenstaande voorbeeld ongeveer zo opgeschreven moeten worden:
Als tekstuele webbrowser (kortweg: tekstbrowser) werd Lynx populair. Een pagina met alleen tekst ziet er saaier uit, maar laadt erg snel. Internetverbindingen waren vaak nog te traag om pagina's met plaatjes binnen redelijke tijd te kunnen laden.
Erg geavanceerd werd de HTML-ondersteuning van Lynx nooit; tabellen worden bijvoorbeeld niet goed weergegeven.
Multiplatform-ondersteuning.
Lynx was voor Unix ontwikkeld; later werd ondersteuning toegevoegd voor onder andere DOS en VMS.
De doorontwikkeling kwam in handen van een wisselende groep vrijwilligers.
Werking en beperkingen.
Navigeren in Lynx gebeurt met het toetsenbord; zo is 'G' het commando 'Go' en dient de Tab-toets om naar de volgende hyperlink in de pagina te springen.
Als tekstbrowser kan Lynx geen afbeeldingen of andere niet-tekstuele elementen tonen.
Bovendien wordt de muis niet ondersteund, JavaScript en CSS ook niet, worden tabellen en frames niet heel praktisch weergegeven (wat in andere tekstbrowsers beter is), en worden allerlei latere HTML-uitbreidingen helemaal niet ondersteund.
Het gevolg is dat veel webpagina's, die op zulke uitbreidingen leunen, totaal onbruikbaar zijn.
Lynx deelt in de voordelen van tekstbrowsers: het laadt pagina's snel, is met het toetsenbord snel te bedienen, en de spartaanse weergave op pagina's die het biedt kan een voordeel zijn bij gebruik van tekst-naar-spraaksoftware, wat belangrijk is voor blinden en slechtzienden.

</doc>
<doc id="30021" url="https://nl.wikipedia.org/wiki?curid=30021" title="Watermaal-Bosvoorde">
Watermaal-Bosvoorde

Watermaal-Bosvoorde (Frans: "Watermael-Boitsfort") is een plaats en gemeente in het Brussels Hoofdstedelijk Gewest. De gemeente telt ruim 25.000 inwoners.
De gemeente ligt in het zuidoosten van het gewest en de zuidelijke helft van het grondgebied wordt bestreken door het Zoniënwoud. Het is daarmee een van de minst verstedelijkte gemeenten van het Brussels Hoofdstedelijk Gewest en de enige gemeente in het gewest waar de bevolking niet toeneemt. De gemeente is ontstaan uit de plaatsen Watermaal in het noorden en Bosvoorde in het zuiden.
Geschiedenis.
De geschiedenis van de plaats gaat terug tot de Karolingische periode. Het gebied was een van de eerste ontgonnen gebieden in Zoniënwoud. De oprichting van een kerk in Watermaal zou teruggaan tot het einde van de 10de eeuw. Paus Celestinus III bevestigde in 1193 in een brief het bezit van de kerk van Watermaal aan Onze-Lieve-Vrouwkapittel van Kamerijk. Rond 1270 werd ze afgestaan aan de priorij Hertoginnedal. Vanuit moederparochie Watermaal zouden later de omliggende parochies ontstaan. Ook wereldlijk was Watermaal belangrijk voor zijn omgeving. De jurisdictie van de schepenen van Watermaal, afhankelijk van de meierij van Rode, besloeg een omvangrijk gebied en omvatte naast Watermaal ook de plaatsen Bosvoorde, Oudergem, Etterbeek, Sint-Pieters-Woluwe, Stokkel en Kraainem.
Waar Bosvoorde eerst nog een klein gehuchtje was, won de plaats in de middeleeuwen snel aan belang, al bleef het afhankelijk van Watermaal. De heren van Brabant kozen Bosvoorde, dat aan de rand van het woud gelegen was, als uitvalsbasis voor hun jacht. In de vallei van de Woluwe werd het jachthuis van Bosvoorde opgericht, verdedigd door de vijvers die zich daar bevonden. Vanaf de 13de eeuw verscheen de naam Bosvoorde. Rond 1282 richtte Jan I er een kapel op, gewijd aan Sint-Hubertus, patroonheilige van de jagers. Bosvoorde fungeert de volgende eeuw vaak als logeerplaats voor het hertogelijk hof tijdens de jacht en de plaats groeit verder uit. Ook Keizer Karel V kwam hier jagen en verbleef soms in de priorij van Groenendaal. Onder volgende heren werd het hof soms verlaten en later opnieuw betrokken. In 1584 werd het kasteel van Bosvoorde vernield, maar rond 1600 werd het hersteld. In de loop van de 17de eeuw werd het nogmaals vernield, maar keurvorst Maximiliaan Emanuel liet het tegen 1700 opnieuw opbouwen. In de 17de eeuw verbond een steenweg Bosvoorde via Groene Jager met Brussel. Deze weg liep in zuidelijk richting naar Groenendaal en later ook naar Terhulpen.
De betere ontsluiting zorgde voor verdere ontwikkeling en ook het gebied op het plateau tussen Watermaal en Bosvoorde en de hellingen van de Woluwe raakte meer ontgonnen. De Ferrariskaart uit de jaren 1770 toont een ontgonnen gebied in het Zoniënbos, met in het noorden Watermaal en in het zuiden Bosvoorde. De bevolking groeide en tegen het laatste decennia van de 18de eeuw telde Watermaal meer dan 300 inwoners, terwijl Bosvoorde er al meer dan 1.200 telde. Ondertussen verloor Bosvoorde zijn belang voor de prinselijke jacht.
Op het einde van het ancien régime werden onder het Franse bewind in de laatste jaren van de 18de eeuw de gemeenten gecreëerd en Watermaal en Bosvoorde werden gescheiden en werden beide zelfstandige gemeenten. Verschillende kerkelijke goederen werden verbeurd verklaard. Toen een paar jaar later de erediensten werden hersteld, werd Bosvoorde een zelfstandige parochie. In 1811 werden de gemeenten Watermaal en Bosvoorde samengevoegd tot één gemeente. Het bleef nu een arme landelijke gemeente. De komst van de spoorlijn Brussel-Namen zorgde voor een ontsluiting van de gemeente. In 1863 werd het gehucht Oudergem afgesplitst als zelfstandige gemeente. Vanaf het einde van de 19de eeuw werd de gemeente gesaneerd en nieuwe wegen moesten de bereikbaarheid verbeteren. In de eerst helft van de 20ste eeuw zorgde de aanleg van tuinwijken als Floréal en Le Logis voor een groei van de gemeente.
Natuur en landschap.
Vooral het noorden van Watermaal-Bosvoorde is sterk verstedelijkt. De hoogte bedraagt 70-120 meter met de hoogste punten in het Zoniënwoud dat in het zuiden van de gemeente is gelegen. Waterlopen zijn de Woluwe, die te Watermaal-Bosvoorde ontspringt, en de Watermaalbeek die ontspringt te Oudergem bij Dry Borren.
Politiek.
Het gemeentebestuur zetelt in het gemeentehuis van Watermaal-Bosvoorde.
Representativiteit.
Voor Watermaal-Bosvoorde, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Watermaal-Bosvoorde scoort duidelijk beter met een verhouding van 58,63% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Nabijgelegen kernen.
De gemeente grenst met de klok mee aan Ukkel, Brussel-stad (namelijk het Ter Kamerenbos), Elsene, Oudergem (allemaal Brussels Hoofdstedelijk Gewest), een klein stukje Overijse, Hoeilaart en een klein stukje Sint-Genesius-Rode (allemaal Vlaams-Brabant).

</doc>
<doc id="30023" url="https://nl.wikipedia.org/wiki?curid=30023" title="Red Hat">
Red Hat

Red Hat is een Amerikaanse onderneming die zich sinds 1993 bezighoudt met de distributie en het onderhoud van Linuxdistributies en -systemen. Het is de grootste en bekendste onderneming die zich vrijwel uitsluitend met opensourcesoftware bezighoudt. Het bedrijf had in 2018 ruim 13.000 werknemers wereldwijd, waaronder zijn hoofdkantoor in Raleigh (North Carolina). Op 28 oktober 2018 heeft IBM aangekondigd Red Hat over te nemen voor een bedrag van 34 miljard dollar.
Oprichter Marc Ewing kreeg in zijn jeugd de pet van Cornell's lacrosseteam (rood met witte strepen) van zijn grootvader. Later in "college" noemden mensen voor wie hij allerhande problemen zou oplossen hem "that guy with the red hat". Hij zou die pet verliezen en er tevergeefs naar zoeken. De handleiding van de bètaversie van Red Hat Linux bevat een verzoek naar de lezer om de bewuste rode pet terug te geven, mocht iemand hem vinden.
In 2003 veranderde het bedrijf van positie en sindsdien specialiseert het zich in de commerciële verdeling van Linuxdistributies voor professionele toepassingen. De software blijft vanzelfsprekend open source, maar het bedrijfsmodel is gebaseerd op ondersteuning van de gebruiker. De niet-commerciële distributie werd Fedora genoemd en krijgt wel nog financiële en andere steun van het bedrijf.
Op 10 april 2006 nam Red Hat voor 420 miljoen dollar JBoss over.

</doc>
<doc id="30024" url="https://nl.wikipedia.org/wiki?curid=30024" title="Sint-Lambrechts-Woluwe">
Sint-Lambrechts-Woluwe

Sint-Lambrechts-Woluwe (Frans: "Woluwe-Saint-Lambert") is een plaats en gemeente in het Brussels Hoofdstedelijk Gewest. De gemeente telt ruim 60.000 inwoners. Het is een rijke en vrij residentiële gemeente.
De gemeente grenst in het zuiden aan Sint-Pieters-Woluwe, in het westen aan Etterbeek, Schaarbeek en Evere, en in het noorden en oosten aan de Vlaamse gemeente Zaventem en de faciliteitengemeente Kraainem.
De plaats dankt haar naam aan haar beschermheilige, de heilige Lambertus van Maastricht, en aan het riviertje de Woluwe.
Geschiedenis.
In de 11de eeuw werd een deel van de beboste linkeroever van de Woluwe ontbost en vrijgemaakt voor akkerbouw. In de 12de eeuw is er voor het eerst sprake van het dorp "Woluwe".Aan het einde van de 12de eeuw wordt de parochie van Sint-Lambrecht opgericht. De oude kern van het naburige Sint-Pieters-Woluwe ligt slechts 400m verwijderd van de historische kern van Sint-Lambrechts-Woluwe.
Natuur en landschap.
Sint-Lambrechts-Woluwe ligt in het oosten van de Brusselse agglomeratie en aan de Woluwe. De hoogte bedraagt 38-94 meter.
De gemeente kent verschillende parken, zoals:
Politiek.
Het gemeentebestuur zetelt in het gemeentehuis van Sint-Lambrechts-Woluwe.
Representativiteit.
Voor Sint-Lambrechts-Woluwe, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Sint-Lambrechts-Woluwe scoort beter met een verhouding van 49,03% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Onderwijs.
Hoger onderwijs.
De campus UCLouvain Bruxelles Woluwe (ook wel Alma of Louvain-en-Woluwe genoemd) van de université catholique de Louvain (UCLouvain) is er gevestigd, met drie faculteiten, een 14.000 studenten, en het Universitair ziekenhuis UCLouvain Saint-Luc.
De Tuinwijk Kapelleveld.
Deze tuinwijk heeft zijn naam te danken aan het "Kapelleveld" (Kapel op het veld), dat zich bij de kapel van Lenneke Mare bevindt.
Nabijgelegen kernen.
Evere, Etterbeek, Oudergem, Sint-Pieters-Woluwe, Schaarbeek, Kraainem, Sint-Stevens-Woluwe

</doc>
<doc id="30025" url="https://nl.wikipedia.org/wiki?curid=30025" title="Sint-Joost-ten-Node">
Sint-Joost-ten-Node

Sint-Joost-ten-Node (Frans: "Saint-Josse-ten-Noode") of kortweg Sint-Joost is een plaats en gemeente in het Brussels Hoofdstedelijk Gewest, ingesloten tussen Brussel-stad en Schaarbeek. De gemeente telt bijna 27.000 inwoners. Met een oppervlakte van 1,14 km² is Sint-Joost-ten-Node de kleinste en tegelijkertijd de dichtstbevolkte gemeente van België. Met een gemiddeld inkomen van iets meer dan 11.000 euro per inwoner in 2021 is het bovendien de armste gemeente van België.
Binnen de gemeente liggen de omgeving van het Rogierplein (met winkelcentra en duurdere hotels), een deel van de arme Brabantwijk ten oosten van het station Brussel-Noord, een deel van de Noordruimte met kantoortorens van onder meer Proximus en de Vlaamse overheid (Phoenixgebouw en Hendrik Consciencegebouw), en de omgeving van de Leuvensesteenweg, met een kleurrijke bevolking.
Geschiedenis.
Sint-Joost-ten-Node ontstond tegen Brussel aan, voor de Leuvensepoort, bij de plaats waar de Leuvensesteenweg de Maalbeek kruiste. Zoals men kan zien op de Ferrariskaarten behoorden de landbouwgronden ten zuiden van het dorp, tot voorbij de Naamsepoort aan de parochie van Sint-Joost. Vanaf de jaren dertig van de negentiende eeuw werden deze gronden geleidelijk opgekocht door Brusselse vastgoedontwikkelaars. Naar de plannen van Ferdinand de Meeûs werd op deze gronden de Leopoldswijk opgericht. In 1853 werd dit deel van de gemeente met de oostelijke uitbreiding van Brussel ingelijfd bij Brussel-Stad. In de tweede helft van de twintigste eeuw werd de Noordruimte voor een deel op het grondgebied van Sint-Joost-ten-Node ontwikkeld. In de jaren zeventig werd hiervoor een volledige volkswijk ter grootte van 50 ha afgebroken.
Natuur en landschap.
Sint-Joost-ten-Node is een sterk verstedelijkte gemeente die zich direct ten noordoosten van het Brusselse stadscentrum bevindt. Hier liggen de valleien van de Zenne en de Maalbeek die echter overkluisd zijn. De hoogte bedraagt 20-60 meter. In de gemeente bevindt zich de Kruidtuin, een botanische tuin.
Politiek.
Representativiteit.
Voor Sint-Joost-ten-Node, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Sint-Joost-ten-Node scoort slechter met een verhouding van 38,06% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012.
Ter vergelijking:
Nabijgelegen kernen.
Brussel, Etterbeek, Schaarbeek

</doc>
<doc id="30026" url="https://nl.wikipedia.org/wiki?curid=30026" title="Linspire">
Linspire

Linspire (voorheen Lindows) is een commerciële Linuxdistributie, dat een alternatief probeert te zijn voor Windows. Het werd in eerste instantie op de markt gebracht door het in San Diego gevestigde "Lindows.com", een Amerikaans bedrijf dat in 2001 werd opgericht door Michael Robertson.
Doel en Linux.
Lindows oorspronkelijke doel was om een Linuxdistributie te maken die volledig transparant zou zijn met Windowsapplicaties. Van dit oorspronkelijk doel stapten ze echter af. In plaats hiervan stelden ze het doel om Windowsgebruikers op een vertrouwde manier over te laten stappen naar Linux.
In de GNU/Linux wereld werd Lindows niet door iedereen met open armen ontvangen. Door sommigen omdat het een commerciële distributie was, met veel niet-vrije software, maar vooral omdat Lindowsgebruikers standaard met rootprivileges draaiden. Dit laatste wordt gezien als een onveilige situatie en niet conform de veiligheidseisen van Linux.
Conflict met Microsoft.
Overigens wordt Lindows al sinds september 2003 geleverd op sommige harde schijven van het Amerikaanse Seagate en zelfs sinds juni 2002 op enkele pc's van het Amerikaanse Wal-Mart.
Op 15 december 2004 bood Linspire aan om alle pc's van de Nederlandse overheid te voorzien van Linspire, voor een bedrag van 5,9 miljoen euro. Microsoft had Windows voor dezelfde pc's aangeboden voor 147 miljoen euro.

</doc>
<doc id="30029" url="https://nl.wikipedia.org/wiki?curid=30029" title="De Panne">
De Panne

De Panne (Frans: "La Panne") is een badplaats en gemeente in de Belgische provincie West-Vlaanderen. De gemeente telt ruim 10.000 inwoners. De Panne is de meest westelijke plaats van België en de meest zuidelijke badplaats aan de Belgische Kust. Deze grenst op zijn beurt aan de meest noordelijke plaats van Frankrijk, namelijk Bray-Dunes.
Geschiedenis.
De naam is afkomstig van het woord duinpan. Een pan of panne is een komvormige diepte in de duinen. In het gebied van Adinkerke was al bewoning aanwezig in de 5e eeuw voor Christus en ook in de Romeinse en Frankische tijd woonden er mensen die aan landbouw, veeteelt en visserij deden. De naam van het dorp Adinkerke vindt men vanaf de 12e eeuw terug.
De Panne ontstond echter pas rond 1782 in de tijd van de Oostenrijkse Nederlanden. De regering onder keizer Jozef II wilde de kustvisserij stimuleren, hierdoor werd door vooraanstaande burgers uit Veurne een nederzetting opgericht dat men "Sint-Jozefsdorp" noemde, later "Kerckepanne". Het was gelegen tussen de duinen en de zee. Het kleine gehuchtje werd in 1789 een parochie van Adinkerke en werd administratief in 1799 bij de gemeente Adinkerke gevoegd. In de duinen van dit gehucht zette Leopold I, de eerste Koning der Belgen voet op Belgische bodem. Hij reed vanaf Duinkerke naar De Panne, begeleid door Franse cavalerie.
Rond 1830 erfde grootgrondbezitter Pieter Bortier ongeveer 650 ha duingrond in De Panne. Hij opende er in 1831 het eerste primitieve "Pavillon des Bains", een ontmoetingsplaats voor Engelse en Veurnse beau monde. Jaren later bouwde hij er een eigen zomervilla. Hij leverde grote inspanningen om het kleine, wat verarmde, vissersdorpje te verbeteren. De Panne had dan wel geen haven, maar had rond 1900 toch de op een na grootste vissersvloot van de Belgische Kust, na Oostende. Wegens het ontbreken van een haven moesten de boten met platte bodem, de "panneschuiten", telkens op het strand worden getrokken. In het begin van de 20e eeuw was er een project om een haven aan te leggen, maar dit kwam er uiteindelijk niet, en de vissers verdwenen geleidelijk uit De Panne.
Van een vissersdorp werd De Panne echter meer en meer een toeristische badplaats vanaf de tweede helft van de 19e eeuw. Hierdoor werd De Panne groter dan het oorspronkelijke Adinkerke. Op 5 februari 1870 was de spoorlijn De Panne - Duinkerke in gebruik genomen. Rond die tijd kwam er in de buurt van het Pavillon des Bains een eerste kursaal, enkele paviljoenen en de eerste pensions en hotels. De Panne werd kort voor 1900 grotendeels uitgebouwd naar ontwerp van architect Albert Dumont. Van de specifieke cottage-architectuur die hij hierbij hanteerde bleef o.a. de Dumontwijk goed bewaard. Op de zeedijk werden aaneengesloten villa's in pittoreske stijl gebouwd.
Het gehucht De Panne werd op 24 juli 1911 officieel van Adinkerke afgesplitst en werd een zelfstandige gemeente. Bij de gemeentelijke fusies in 1977 werden beide gemeenten weer samengevoegd. Ditmaal werd echter Adinkerke als kleinste dorp een deel van de nieuwe fusiegemeente De Panne.
Tijdens de Eerste Wereldoorlog vestigde de Belgische regering zich in het Franse Le Havre, nadat ook Antwerpen zich overgaf aan het Duitse leger. Koning Albert I en koningin Elisabeth betrokken echter wel een villa in De Panne om van daaruit het Belgisch leger te leiden.
De komst van het massatoerisme, vanaf de jaren 1950, bracht grote veranderingen teweeg. De kustvilla's ruimden plaats voor hogere appartementsblokken. Vooral op de zeedijk is, op enkele villa's na, niets meer overgebleven van de oorspronkelijke bebouwing.
Geografie.
Kernen.
De gemeente De Panne telt twee deelgemeentes. Aan de kust ligt De Panne zelf. Drie kilometer landinwaarts ligt Adinkerke, langs het Kanaal Nieuwpoort-Duinkerke. De totale oppervlakte van het grondgebied bedraagt 2 663 ha (inclusief 261 ha strand), waarvan De Panne 926 ha inneemt (exclusief strand), en de deelgemeente Adinkerke 1 476 ha. Oorspronkelijk behoorde het toenmalige gehucht De Panne tot Adinkerke. Op 24 juli 1911 werd De Panne officieel van Adinkerke afgescheiden, waardoor er dus een nieuwe zelfstandige gemeente ontstond. Later, op 1 januari 1977, werd de landelijke moedergemeente Adinkerke gefuseerd met De Panne.
De Panne grenst aan de volgende dorpen en gemeenten:
Natuur en landschap.
De Panne is een badplaats aan de Noordzeekust, met een breed strand en omringd door natuurgebieden. In het oosten zijn dat de Zeeparkduinen (10 ha), de Houtsaegerduinen en het Kerkepannebos (86 ha), in het zuiden het gemeentelijk reservaat Oosthoekduinen (61 ha), het Calmeynbos (85 ha), de Krakeelduinen, en in het westen het Natuurreservaat De Westhoek (340 ha) dat aansluit bij het Franse natuurgebied Dune du Perroquet te Bray-Dunes. Tussen het Calmeynbos en de Oosthoekduinen bevindt zich ook het provinciaal bezoekerscentrum "Duinpanne" met een museum. In de meeste natuurgebieden is er gelegenheid tot wandelen. Honden moeten daarbij steeds aan de leiband gehouden worden.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Geschiedenis.
Legislatuur 1977-1982.
De CVP kwam op onder de kieslijst 'Van Duin tot Polder' (VDP), daar tegenover stond de 'Eenheidslijst De Panne-Adinkerke' (EDA), een kartellijst van de PVV, de SP en de Volksunie. Burgemeester werd Raphaël Versteele (VDP). Onder meer als gevolg van de corruptiezaak Westhoekverkaveling viel de VDP uit elkaar. Onder leiding van Johan Degrieck werd de scheurlijst 'Vrije Democraten' (VD) opgericht. Na zijn veroordeling in voorgenoemde corruptiezaak kon Versteele niet opnieuw kandidaat zijn bij de gemeenteraadsverkiezingen van oktober 1982.
Legislatuur 1983-1988.
Ten overstaan van de VDP en VD stond opnieuw EDA. Burgemeester werd PVV-er Gilbert Bossuyt voor het kartel EDA.
Legislatuur 1989-1994.
De "Vrije Democraten" (VD) gaan in kartel naar de verkiezingen met de Volksunie met de kieslijst 'Partijen voor Rechtvaardigheid en Openheid' (PRO). De SP vormde met enkele onafhankelijke kandidaten de kieslijst VDA. De PVV kwam op onder eigen naam. Ten slotte was er de kieslijst 'N'. Burgemeester werd VD-er Johan Degrieck voor het kartel PRO.
Legislatuur 1995-2000.
De kieslijsten werden aangetrokken door respectievelijk Roland Florizoone (VLD), Willy Vanheste (VDA), Johan Degrieck (PRO) en Jean-Claude Staelen (Wakker). Burgemeester werd SP-er Willy Vanheste voor de kieslijst VDA.
Legislatuur 2001-2006.
De VLD sloot een kartel met de sp.a, ze kwamen op met de kieslijst 'Vernieuwde Eenheidslijst De Panne-Adinkerke' (VEDA). Het kartel PRO (Vrije Democraten en Volksunie) werd opengebroken. De Vlaams-nationalisten kwamen op onder de naam 'Jong En Vernieuwend Alternatief' (JEVA). Ook Vivant diende een kieslijst in. VEDA behaalde een absolute meerderheid. De lijsten Vivant en JEVA hadden geen verkozenen. Burgemeester werd opnieuw Willy Vanheste.
Legislatuur 2013-2018.
Burgemeester was Ann Vanheste (sp.a) van de kieslijst 'De Panne-Adinkerke Samen' (DAS). Zij leidde de coalitie bestaande uit DAS en CD&amp;Vplus. Samen vormden ze de meerderheid met 15 op 21 zetels.
Legislatuur 2018 tot 24 augustus 2021.
Burgemeester is Bram Degrieck van Het Plan-B. Hij leidt een coalitie bestaande uit Actie, N-VA en Plan-B. Samen vormen ze een krappe meerderheid met 11 op 21 zetels, in augustus 2021 werd er door Lijst Burgemeester en N-VA een motie van wantrouwen ingediend tegen Het Plan-B en Actie, op de gemeenteraad van 24 augustus 2021 verloren ze nipt de stemming (11 voor Lijst Burgemeester en N-VA tegen 10 voor Het Plan-B en Actie). Vanuit Plan-B en Actie werd er beweerd dat deze nieuwe meerderheid op verschillende manieren onwettig was, toch werd deze ontvankelijk verklaard door de voorzitter.
Legislatuur 24-31 augustus 2021.
Burgemeester is Ann Vanheste van Lijst Burgemeester. Zij leidt een coalitie bestaande uit Lijst Burgemeester (DAS en CD&amp;VPLUS) en 
N-VA. Deze legislatuur kwam er nadat er een motie van wantrouwen werd ingediend. Op de gemeenteraad van 24 augustus werd deze met een nipte meerderheid gestemd (11 stemmen voor Lijst Burgemeester en N-VA tegen 10 voor Het Plan-B en Actie). Samen vormen ze een krappe meerderheid met 11 op 21 zetels. Op 24 augustus legde het nieuwe gemeentebestuur officieel de eed af.
Legislatuur 31 augustus 2021 tot heden.
Bram Degrieck (het Plan-B) is burgemeester. Hij leidt een coalitie bestaande uit Act!e, N-VA en Plan-B.
Ze werden eerder vervangen door een collectieve motie van wantrouwen (zie hierboven), 1 week later werd het vorige schepencollege terug aangesteld. De voorzitter die de motie ontvankelijk verklaarde nam ontslag, deze is aangeduid door Act!e, maar werd gedurende de legislatuur onafhankelijk, hierdoor mocht Act!e een nieuwe voorzitter aanstellen waardoor ze opnieuw in de meerderheid kwamen.
Ook oud-burgemeester Ann Vanheste geeft aan te stoppen met politiek.
Mobiliteit.
Verleden.
De verbinding van het spoorstation in Adinkerke naar het dorp begon in 1894 met een paardenomnibus geëxploiteerd door een lokale hoteluitbater. Op 14 juli 1901 is deze bus vervangen door een paardentram op 600 mm spoorbreedte tot aan een strandtent die ook als station functioneerde. Tijdens de Eerste Wereldoorlog werd de tram naar Adinkerke getrokken door een open "tractor" met benzinemotor. Na de oorlog werden zij vervangen door paarden. Vanaf 1920 werd stoomtractie gebruikt. De locomotiefjes heetten Adele en Laura. In 1928 werden zij vervangen door Fordsontractoren, waarbij een landbouwmotor in enkele rijtuigen werd ingebouwd. Deze reden tot de overname van de lijn door de buurtspoorwegen in 1932. De buurtspoorwegen (NMVB) verbouwden de lijn naar meterspoor en elektrificeerden deze. In de volksmond werd deze tramlijn de "Adele" tram genoemd, naar de gelijknamige stoomlocomotief die de tractie verzorgde. In de jaren 1930 was het plan er al om de elektrische tramlijn te verlengen naar Bray-Dunes in Frankrijk, maar het is nooit gerealiseerd. Wel was er in Bray-Dunes tussen 1903 en 1929 een lokaalspoorweg/tramweg dwars over de spoorlijn heen naar het strand.
Een andere paardentramlijn was de "SA du Tramway de St Idesbald", een 600mm-spoorlijn van het strand in De Panne tot "Hotel des Dunes" in Sint-Idesbald. Deze lijn heeft maar gereden van 1910 tot 1914, omdat de lijn overbodig werd door de nieuwe tramlijn van de buurtspoorwegen (de latere kusttramlijn).
De buurtspoorlijn De Panne - Veurne werd in 1901 geopend en in 1929 geëlektrificeerd. Dit was lijn 8, vanaf 1947 lijn 20. Samen met de andere tramlijnen in de Westhoek ontstond er een regionaal elektrisch tramnet met lokale lijnen, naast de kusttram. In de jaren 40 en 50 van de 20e eeuw werd het hele tramnet, behalve de kustlijn, opgedoekt. De tram tussen De Panne en Adinkerke werd na de zomer van 1955 vervangen door buslijn 781. Zelfs nadat de tramverbinding werd hersteld in 1998 bleef dit nummer en deze lijn nog jaren gehandhaafd. De tram naar Veurne werd vervangen door bus 772. Dit nummer bestond tot minstens 2003.
De eerste stoomtram bereikte De Panne op 4 juli 1914 als een zijlijn vanaf Koksijde-Dorp van de buurtspoorlijn Oostende - Veurne, een stoomtramlijn langs de dorpen. De huidige elektrische tramlijn naar Oostende kwam in dienst op 1 augustus 1929. De Koninklijke Baan, gestart in de tijd van Leopold II, bereikte pas in 1933 het eindpunt De Panne.
In de jaren 1980 waren er drie zomerbuslijnen: 206 naar Herseaux, en 492 van Koksijde via De Panne naar Peronnes, en lijn 777 (later 773) naar Ieper. Het ganse jaar reed ook bus 782 naar Duinkerken en Calais.
Heden.
De Panne is gemakkelijk bereikbaar met de trein over de spoorlijn die eindigt bij station De Panne in Adinkerke, waarbij steeds een directe overstap op de kusttram mogelijk is aangezien de terminus ervan vlak aan het station ligt. Het treinstation is gelegen aan spoorlijn 73 ter hoogte van Adinkerke. Vanaf hier vertrekken er rechtstreekse treinen naar Antwerpen en Brussel via Gent Sint-Pieters.
Het plaatselijke busvervoer wordt geëxploiteerd door De Lijn; er is een lijn 55 Veurne-Houtem, en lijn 56 naar Veurne. Daarnaast is er nog een belbus actief, lijn 57. Het belangrijkste vervoermiddel binnen De Panne en naar alle andere badplaatsen is de kusttram, deze verbindt onder andere het dorp met het zuidelijker gelegen treinstation. Deze tramlijn heeft in de Panne 7 haltes, waarvan de halte De Panne Station ook het begin/eindstation is. Andere haltes zijn er onder andere bij Plopsaland, de Sint-Pieterskerk en in het centrum. De tram rijdt in de zomer om de 10 minuten, 's winters om de 20 minuten en tijdens de herfst, lente en feestdagen buiten de zomer om de 15 minuten. Ook nu zijn er nog steeds plannen om de Kusttram te verlengen naar Frankrijk, in het kader van het Neptunusplan.
Over de weg is De Panne verbonden met de A18 via de N34 en via de N35 met Veurne.
Jeugd.
De Panne beschikt over een groot potentieel om een jeugdig publiek aan te trekken:
Nabijgelegen kernen.
Sint-Idesbald, Koksijde, Adinkerke, Bray-Dunes

</doc>
<doc id="30030" url="https://nl.wikipedia.org/wiki?curid=30030" title="Ballade">
Ballade

Een ballade is een lied of gedicht waarin een verhaal wordt verteld. In de loop der eeuwen en afhankelijk van de regio heeft ballade meerdere betekenissen gehad.
De naam is afgeleid van het Franse of middeleeuws-Latijnse "ballade" of "ballada" en betekent danslied. 
Middeleeuwen.
De vorm is in de middeleeuwen ontstaan uit de Noord-Franse trouvere-ballade. Een ballade bestaat uit een aantal korte strofen waarin gebeurtenissen verteld worden die zich vaak in een adellijk milieu afspelen. Elementaire thema's als dood en wraak maken er de kern van uit en ze lopen meestal tragisch af. 
De ballade heeft vaak als vorm AaBC, waarbij a dezelfde melodie, maar een andere tekst heeft dan A en waarin C een afsluitend refrein is, dat na iedere strofe weer onveranderlijk terugkomt.
Er is meestal een sprongsgewijze vertelling, veel herhaling en het lied eindigt vaak dramatisch. Er is veel directe rede en het is veelal ook gehuld in een magische of mythische sfeer.
De trouvère-ballade vond haar weg naar Engeland en de Nederlanden, waar ze haar oorspronkelijke betekenis van danslied verloor, in het Gruuthuse-handschrift zijn 60 balladen en verwante strofenliederen opgenomen, waaronder ballades van hertog Jan I van Brabant.
Romantiek.
Het genre werd nagevolgd in de poëzie uit de Romantiek. Goethe dichtte zijn ballade "Erlkönig", die later door Schubert op muziek gezet werd, Coleridge schreef een bundel "Lyrical Ballads", waarin het lange gedicht "The Rime of the Ancient Mariner" opgenomen was, in de muziek werd de term ballade ook met de romance verwisseld.
20e eeuw.
Frédéric Chopin schreef vier composities voor piano die ballade worden genoemd. Er is geen zang bij en er is dan ook geen verhaal, maar de muziek wekt wel de indruk dat er een verhaal wordt verteld.
In de poëzie vinden we ballades bij Gerrit Achterberg ("de ballade van de gasfitter"), Aart van der Leeuw ("Liederen en balladen") en Hendrik de Vries ("Atlantische balladen").
Astor Piazzolla schreef "Ballade voor een dwaas" ("Balada para un loco") op tekst van Horacio Ferrer, in het Nederlands vertaald door Sterre Konijn en Paula Patricio en uitgevoerd door Astori Amsterdam ter gelegenheid van Piazzola's 100e geboortejaar in 2021. 
Ballade-opera.
Bertolt Brecht en Kurt Weill schreven "de Driestuiversopera", die ook een ballade-opera genoemd wordt. De opera waar het stuk op gebaseerd is was "The Beggar's Opera" van John Gay (libretto) en Christopher Pepusch (muziek) uit 1728.
De opera bevat de ballades:
Populaire muziek.
De term "ballade" wordt ook gebruikt voor moderne muziekstukken voor zang met een verhalend karakter, zoals uit 1959 de "Zuiderzeeballade" van Willy van Hemert en Joop de Leur, en Kenny Rogers' ballade "Coward of the county" uit 1979.
Bob Dylan schreef in 1962 de "Ballad of Hollis Brown", met een melodie geïnspireerd op een volksliedje "Pretty Polly", dat Dylan leerde van Woody Guthrie, maar met een geheel eigen tekst over en sombere en berooide boer, die in South Dakota met zijn vrouw en vijf kinderen, in bittere armoede leven. In wanhoop doodt de man zijn vrouw en kinderen en zichzelf met een jachtgeweer. 
In de Engelstalige regio's wordt onder "ballad" meestal de "sentimental ballad" verstaan. Het begrip is ook in de Nederlandstalige regio's ingeburgerd, als melodieuze popsong in tegenstelling tot de uptempo songs.

</doc>
<doc id="30031" url="https://nl.wikipedia.org/wiki?curid=30031" title="Christen-Democratisch &amp; Vlaams">
Christen-Democratisch &amp; Vlaams



</doc>
<doc id="30032" url="https://nl.wikipedia.org/wiki?curid=30032" title="Deinze">
Deinze

Deinze is een stad in de Belgische provincie Oost-Vlaanderen, langs de rivier de Leie. De gemeente fuseerde met Nevele op 1 januari 2019 en telde op 1 januari 2023 44.930 inwoners, die Deinzenaars worden genoemd. De gemeente bestaat uit 17 deelgemeentes waarbij Deinze en Petegem-aan-de-Leie een stedelijke kern vormen met 17.900 inwoners. Deinze heeft een oppervlakte van 127,38 km².
Toponymie.
De vroegste vermelding van Deinze stamt uit het jaar 840. De oudste geschriften verwijzen naar "Donsa" of "Dunsa". Wat dit betekent, is nog onbekend, maar mogelijk verwijst het naar een mosrijk gebied.
Geschiedenis.
Middeleeuwen.
De Heilige Poppo, de abt van Stavelot, werd in 978 te Deinze geboren. Hij schonk later aan zijn geboortestad relieken, die hij van zijn bedevaarttochten van het Heilige Land meebracht. Deze relieken zitten ingemetseld in de muur van de Onze-Lieve-Vrouwekerk.
In het feodale tijdperk was Deinze een heerlijkheid in handen van verscheidene vooraanstaande geslachten; Poppo's vader is de oudst bekende. Dan was er Iwein van Aalst en zijn zoon, die de heerlijkheid in leen van de Graven van Vlaanderen hielden. Daarna kwam het geslacht Courtenay, de Gravin van Bar en de Graaf van Luxemburg.
In de 12e eeuw kende Deinze een bloei door de lakennijverheid. Omstreeks 1300 werd Deinze door Walram van Luxemburg verkocht aan Robrecht van Bethune en kwam het terug in het bezit van de graven van Vlaanderen. Het duurde niet lang want het werd bezit van Robrecht van Kessel, die het opnieuw aan de graven van Bar overliet.
De vroeggotische parochiekerk van Onze-Lieve-Vrouw werd gebouwd in de 13e eeuw. Op het einde van de 18e eeuw werd ze ingericht met waardevol meubilair en divers liturgisch vaatwerk. In de 13e eeuw bestond er een begijnhof ter ere van de H. Margaretha. Nadat het verwoest was richtte men in 1423 op dezelfde plaats het Sint-Margrietenklooster op.
In 1431 bezat Filips de Goede de heerlijkheid en in de volgende twee eeuwen werd het eigendom van het geslacht della Faille, Filips IV van Spanje, Diego Messia en het geslacht van Merode, dat eigenaar bleef van het Markizaat Deinze, de Vrijheid van Petegem, Astene en Drongen.
Op bestuurlijk en juridisch vlak was Deinze in twee delen verdeeld: Deinze-Binnen en Deinze-Buiten.
Deinze binnen was onderverdeeld in Stad en Vrijheid en had een schepenbank met 7 schepenen. Een baljuw vertegenwoordigde de koning. Op het einde van de 13e eeuw liet Gwijde van Dampierre de stad versterken. Tijdens de opstand van Kustvlaanderen was Deinze bondgenoot van Brugge. Daarom werd Deinze in 1327 bijna geheel verwoest door de Gentenaren. Tijdens de Gentse opstand in 1380 tegen Lodewijk van Male koos de stad opnieuw partij voor Brugge. Deinze werd afwisselend belegerd door Gentse en Brugse troepen wat een tweede verwoesting tot gevolg had. In 1452 werd de stad een derde maal verwoest door de Gentenaren. Ook tijdens de opstand tegen Maximiliaan van Oostenrijk werd er door de Franse troepen (1488) en de Gentse militie (1492) lelijk huisgehouden. Na al dat geweld brak er bovendien nog een pestepidemie uit.
Vroegmoderne tijd.
In 1566 woedde ook in Deinze de beeldenstorm. Onder meer het gasthuis dat toegewijd was aan Sint-Blasius en bediend werd door de zusters augustinessen werd verwoest. Daarna werd de stad bezet door een Spaans garnizoen. Het kerkelijk leven van Deinze werd vanaf 1570 gedirigeerd door het bisdom Gent (voorheen was dat het het bisdom Doornik). In 1579 sloot Deinze aan bij de Unie van Utrecht, maar na een korte adempauze brak het geweld opnieuw los. In 1580 was Deinze totaal vernield en ontvolkt en waren de kloosterlingen moeten vluchten naar Ekkergem-Gent.
De 16e eeuw was echter ook de eeuw waarin de linnen- en tapijtindustrie in Deinze ontstond. Ook de lederbewerking was belangrijk. Deinze had ook al vroeg een voornaam cultureel leven. In de 16e eeuw was de Rederijkerskamer "Nazarenen" er actief, die voortbouwde op de 15e-eeuwse toneelgroepen in de stad. Deze Rederijkerskamer en bijhorende cultuur evolueerde verder in de 17e eeuw en de 18e eeuw. Zo waren er toen talrijke toneelgezelschappen in de stad.
Ook in de 17e en 18e eeuw was er veel oorlogsellende, vooral de Franse troepen waren daarvan de oorzaak. Zo werden tijdens de Franse Revolutie de zusters augustinessen verdreven. Al deze gewelddaden hebben echter niet kunnen beletten dat Deinze grote bloeiperioden kende.
19e eeuw – heden.
In 1816 vestigden de zusters Maricolen zich in de verlaten gebouwen van de verdreven augustinessen en verschaften er onderwijs.
In de 20e eeuw was er industriële activiteit, onder meer van de firma Torck, bekend onder meer van zijn kinderwagens en meubelen. Zowel tijdens de Eerste Wereldoorlog als de Tweede Wereldoorlog had de stad veel te lijden.
Op 1 januari 1977 breidde Deinze zijn grondgebied gevoelig uit in de context van de nationale golf van fusies van Belgische gemeenten. De gemeenten Astene, Bachte-Maria-Leerne, Gottem, Grammene, Meigem, Petegem-aan-de-Leie, Sint-Martens-Leerne, Vinkt, Wontergem en Zeveren werden immers opgeheven en als deelgemeenten aan de stad toegevoegd.
Op 19 december 2017 keurden de gemeenteraden van Deinze en buurgemeente Nevele een fusie tussen beide gemeenten goed. Met het decreet van 4 mei 2018 bekrachtigde Vlaanderen de fusie. De nieuwe stad bleef Deinze heten, maar kreeg de slagzin "Het Land van Nevele". De gemeenten zijn officieel gefuseerd op 1 januari 2019. Sindsdien zijn Nevele, Hansbeke, Landegem, Merendree, Poesele, Vosselare eveneens deelgemeenten van de stad.
Geografie.
De stad telt 17 deelgemeenten, heeft drie treinstations (Station Deinze, Station Hansbeke en Station Landegem) en heeft zowel aan de E40 als de E17 een op- en afrit.
Natuur en landschap.
Deinze ligt aan de Leie op een hoogte van ongeveer 7 meter. Iets ten zuiden van Deinze begint het Schipdonkkanaal met een loop in noordelijke richting, waar de Leie zich naar het noordoosten begeeft. De omgeving van Deinze is sterk verstedelijkt.
Vlak bij het stadscentrum ligt het natuur- en recreatiedomein "De Brielmeersen". In dit park is er een grote speeltuin, een dierenpark en een aantal sportvelden. De gronden werden in 1971 door het stadsbestuur aangekocht en vanaf 1975 werd het dierenpark ontwikkeld. Sinds januari 2015 wordt het park beheerd door de provincie Oost-Vlaanderen.s
Het Goed te Parijs is het stadsbos van Deinze.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 2019.
Politiek.
Deinze heeft voor de legislatuur 2019-2024 een coalitie tussen CD&amp;V en Open Deinze. Samen vormen ze de meerderheid met 22 op 35 zetels. N-VA, GroenRood, Vlaams Belang en sp.a plus zetelen in de oppositie.
De huidige burgemeester is Jan Vermeulen (CD&amp;V), die Jacques De Ruyck (CD&amp;V) opvolgde.
Sport.
Deinze kent meerdere sportclubs, onder andere KMSK Deinze, de voetbalclub met stamnummer 818 die sinds 2020 in de Eerste klasse B speelt. Ze spelen in de Dakota Arena, voorheen het Burgemeester Van de Wiele Stadion genaamd.
Daarnaast zijn er ook Sferos Deinze, de volleybalclub in 1ste provinciale, BBC LDP Donza, de basketbalploeg in 1ste provinciale en AC Deinze, de atletiekvereniging. Maar ook de tafeltennisclub TTC Knal Deinze die in Super divisie speelt (dit zijn de 10 beste clubs van België).
Mobiliteit.
Deinze werd in 2020 voor de derde keer uitgeroepen tot fietsstad. De stad voert een duurzaam mobiliteitsbeleid dat het veiliger maakt om te fietsen en de modal shift bevordert.
Nabijgelegen kernen.
Petegem-aan-de-Leie, Astene, Grammene, Zeveren, Meigem, Bachte

</doc>
<doc id="30033" url="https://nl.wikipedia.org/wiki?curid=30033" title="Ger Smit">
Ger Smit

Jan Gerrit (Ger) Smit (Amsterdam, 6 februari 1933 – Vorden, 14 september 2012) was een Nederlands acteur, die vooral bekend geworden is vanwege zijn stem.
Biografie.
Smit groeide op in Amsterdam. Hij doorliep de mulo, zat drie maanden op de toneelschool en kreeg les van Ruth Horna. Daarna had hij enige tijd een kantoorbaan en werkte hij als vertegenwoordiger. In 1955 werd Smit bij de hoorspelkern van de NRU geëngageerd. Een jaar daarna volgde bij het NNTG zijn theaterdebuut onder leiding van Frits van Dijk en Guus Hermus.
Ger Smit leed al geruime tijd aan de ziekte van Parkinson toen hij in 2012 overleed. Hij werd begraven op Zorgvlied.
Rollen.
Bekendheid verkreeg Ger Smit in 1962 door de kinderserie "Mik &amp; Mak" van de VARA, waarin hij een titelrol vervulde naast Donald Jones. Smit was eind jaren zestig een van de drie stemacteurs die de personages in "De Fabeltjeskrant" van een stem voorzag (zie hieronder). In 1974 was Smit de eerste die in Nederland zijn stem leende aan Bert uit "Sesamstraat". Hij deed ook onder meer de stemmen in de tweede serie van "Paulus de boskabouter" (1974-1976) en "De Smurfen" (onder andere Grote Smurf, Potige Smurf en Bolle Gijs). In de tekenfilmserie "Nils Holgersson", die in de jaren tachtig werd uitgezonden op de televisie, diende hij als verteller en sprak hij de stem in van onder andere Smirre de vos. Ook was hij te horen in "De klokkenluider van de Notre Dame" als de aartsbisschop. In de animatieserie over Lucky Luke vertolkte hij de stem van Rataplan.
Televisie.
De Fabeltjeskrant.
In "De Fabeltjeskrant" vertolkte Smit de stemmen van Bor de Wolf, Ed Bever, Zoef de Haas, Gerrit de Postduif, Lowieke de Vos, Meindert het Paard, Woefdram, Myra Hamster (later overgenomen door Elsje Scherjon), Harry Lepelaar, George de Wezel, Sjefke Schelm, Meneer de Raaf en Mister Maraboe

</doc>
<doc id="30034" url="https://nl.wikipedia.org/wiki?curid=30034" title="De Pinte">
De Pinte

De Pinte is een dorp en gemeente in de Belgische provincie Oost-Vlaanderen ten zuidwesten van Gent. De gemeente telt samen met deelgemeente Zevergem ongeveer 11.000 inwoners, die Pintenaars worden genoemd. De hoofdkern De Pinte bestaat uit 8.500 inwoners (2009). Naar het gemiddelde netto belastbaar inkomen van de inwoners is de gemeente anno 2012 de op twee na rijkste gemeente van België. De Pinte ligt tussen de rivieren de Schelde en de Leie, tussen 7,5 m en 10 m boven de zeespiegel, waarbij de Scheldevallei het laagste punt is. De Schelde stroomt door de deelgemeente Zevergem.
Op 19 juni 2023 werd door de gemeenteraad van De Pinte de principiële fusie met Nazareth goedgekeurd.
Geschiedenis.
Het grondgebied van de gemeente was lang een uitgestrekt heidegebied van de Gentse Sint-Pietersabdij, het Scheldeveld genoemd. Vanaf de 13de eeuw was er, ten oosten van het huidig dorpscentrum, een ontginningshoeve gevestigd, doch begon men pas vanaf de 18de eeuw met een systematische ontginning. Op de Ferrariskaart uit de jaren 1770 is de plaats weergegeven als een landelijk gebied met verspreide gehuchten en landgoederen. Op de plaats van de huidige dorpskern toont de kaart nog het gehucht "Pintestraete". In 1791 was er al een eerste verzoek voor het oprichten van een hulpkerk. De bouw werd gestart, maar werd door de Franse bezetting al gauw stopgezet.
Bij de creatie van de gemeenten op het eind van het ancien régime behoorde het gebied tot de gemeente Nazareth. Het gehucht werd ook wel "Klein Nazareth" genoemd. Reeds in de Hollandse periode in 1829 werd een eerste verzoek tot zelfstandigheid ingediend onder de naam "Willemsdorp", maar dit ging toen niet door.
In 1838 werden nieuwe plannen voor een kerk goedgekeurd en in 1839 werd een eerste kerk ingewijd. In het midden van de 19de eeuw werd De Pinte door spoorlijnen doorsneden, namelijk de spoorlijn Gent-Kortrijk vanaf 1839 en de aftakking Gent-Oudenaarde vanaf 1857. Het station De Pinte werd geopend in 1839.
Op 2 juni 1868 werd het gehucht afgescheiden van Nazareth en werd het een zelfstandige gemeente onder de naam De Pinte.
Eind 19e eeuw komen er zich een aantal tuinbouwbedrijven vestigen, die later in de twintigste eeuw verkaveld werden.
De naam van de gemeente is afkomstig van een oude herberg, Het Pyntken, gelegen aan de huidige Pintestraat 69, die reeds op een kaart van 1662 wordt vermeld. Het Pyntken werd uitgebaat door Karel Van den Berghe.
Initieel bevatte het wapenschild van gemeente De Pinte een bierbeker ter verwijzen naar Het Pyntken.
Volkslied.
De drang naar onafhankelijkheid van moedergemeente Nazareth en het doorlopend proces vormden de basis voor een ludiek Pints liedje in 1955 geschreven door Luc ‘Valentino’ De Ruyck op de melodie van "Maar! Die kat kom weer".
Het lied ""En we zijme van De Pinte" " is intussen uitgegroeid tot levend Pintse erfgoed.
Heraldiek.
De kleuren van De Pinte zijn rood en wit. De vlag kan worden beschreven als
Het wapenschild kan beschreven worden als
Kernen.
In 1977 werden de voormalige gemeenten De Pinte en Zevergem samengevoegd tot een nieuwe gemeente met de naam 'De Pinte'. De grillige zuidgrens van de fusiegemeente werd op dat moment door grenscorrecties rechtgetrokken tot aan de Schelde. Qua inwonertal is De Pinte superieur aan Zevergem, maar naar oppervlakte gemeten zijn beide deelgemeentes vrij gelijkwaardig. Algemeen wordt de Oudenaardse Steenweg (N60) als grens tussen de twee gezien.
Deelgemeenten.
De gemeente De Pinte grenst aan volgende deelgemeenten:
Natuur en landschap.
De Pinte, ooit een klein gehucht, is sterk verstedelijkt. De nabijheid van de stad Gent en de aanwezige infrastructuur (spoorlijnen en autobanen, onder meer van Gent naar Kortrijk en Oudenaarde) zijn daar debet aan.
De komst van het Parkbos, een bos- en parkgebied van 1200 ha aan de zuidkant van Gent dat voor een groot stuk op het grondgebied van De Pinte ligt, vormt een letterlijke en figuurlijke buffer tegen de verdere verstedelijking. Deze groenpool is voor de inwoners een aangename verpozing.
De bodem is zandig en maakt deel uit van het Scheldeveld, woeste gronden op de hoogte tussen Schelde en Leie. De hoogte bedraagt 8-10 meter.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
2019-2024.
Titelvoerend burgemeester van De Pinte is Vincent Van Peteghem, waarnemend burgemeester is Lieve Van Lancker. Zij leidt een college van burgemeester en schepenen die bestaat uit politici van CD&amp;V en N-VA. Samen vormen ze de meerderheid met 13 op 21 zetels. De voltallige gemeenteraad is samengesteld met raadsleden van volgende partijen:
Burgemeesters.
Zevergem:
De Pinte:
Fusiegemeente:
Infrastructuur.
De gemeente De Pinte wordt doorsneden door de Oudenaardsesteenweg (N60) die via de afrit 8 (Zevergem/De Pinte) een rechtstreekse aansluiting heeft met de autosnelweg A14/E17.
Het spoorwegstation van De Pinte geeft rechtstreekse verbinding met Brussel, Kortrijk, De Panne, Ronse en Gent.
Door De Pinte loopt het Central Europe Pipeline System, het oliepijpleidingstelsel van de NAVO.
Nabijgelegen kernen.
Zevergem, Zwijnaarde, Sint-Denijs-Westrem, Sint-Martens-Latem, Eke, Nazareth.

</doc>
<doc id="30035" url="https://nl.wikipedia.org/wiki?curid=30035" title="Denderleeuw">
Denderleeuw

Denderleeuw is een plaats en gemeente in de Belgische provincie Oost-Vlaanderen. De gemeente telt ruim 21.000 inwoners. Denderleeuw ligt langs de rivier de Dender in de Denderstreek. De inwoners van Denderleeuw zijn de Denderleeuwenaars of de Denderleeuwen en hun dialect is het Denderleeuws, dat taalkundig tot het Brabants (en niet het Oost-Vlaams) behoort. Amandus van Gent is de patroonheilige van Denderleeuw.
Geschiedenis.
Van de Karolingische tijd tot de elfde eeuw lag het grondgebied van Denderleeuw in de Brabantgouw.
In de elfde eeuw veroverde de graaf van Vlaanderen heel Brabant tussen de Schelde en de Dender, evenals Liedekerke, ten oosten van de Dender. De hertogen van Brabant hadden als hertogen van Lotharingen louter in theorie het opperleenrecht over dat gebied.
Toch streed de heer van Gavere en Liedekerke-Denderleeuw in 1288 aan de zijde van hertog Jan I te Woeringen. De burcht van de heren van Liedekerke-Denderleeuw stond op de oostelijke oever van de Dender.
De Fransen deelden op het einde van de achttiende eeuw Denderleeuw in bij het Scheldedepartement en Liedekerke bij het Dijledepartement. Het Scheldedepartement werd in 1815 de provincie Oost-Vlaanderen, het Dijledepartement werd de provincie Zuid-Brabant.
In 1977 werden de voormalige gemeenten Iddergem en Welle bij Denderleeuw gevoegd.
Kernen.
Denderleeuw is een van de dichtstbevolkte gemeenten van Vlaanderen. Naast het centrum heeft de gemeente nog de deelgemeenten Welle en Iddergem. Welle en Denderleeuw zijn in grote mate met elkaar vergroeid. Iddergem is, hoewel ook in lichte mate met Denderleeuw samengesmolten, steeds een aparte kern gebleven. In het centrum hebben de wijken Hemelrijk, Huissegem en Leeuwbrug een eigen parochie.
Natuur en landschap.
Denderleeuw is een dichtbevolkte plaats die is vastgegroeid aan Welle en Iddergem, en ook wijken kent als Leeuwbrug en Huisegem.
Denderleeuw ligt aan de Dender en het is een spoorwegknooppunt. Het natuurgebied Wellemeersen ligt in het grensgebied tussen Denderleeuw, Welle en Erembodegem. De hoogte bedraagt 12-19 meter.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Toerisme.
Door dit dorp loopt onder meer de fietsroute Denderende steden. Via de voetgangersbrug over de Dender komt men bij het Dorpsplein. Daar huist ook al 60 jaar het Hof Ter Leeuwe, een speeltuin.
Politiek.
Structuur.
De gemeente Denderleeuw ligt in het kieskanton Ninove in het provinciedistrict Geraardsbergen, het kiesarrondissement Aalst-Oudenaarde en de kieskring Oost-Vlaanderen.
Geschiedenis.
Na de verkiezingen van 14 oktober 2012 ontstond er in Denderleeuw een patstelling. De zittende burgemeester Fonck wilde zijn mandaat verlengen en had daarvoor, behalve van zijn eigen partij, de steun van Open Vld. Daartegenover stond een verbond van N-VA en CD&amp;V. Geen van beide fracties had een meerderheid, waardoor de vorming van een nieuw college en de benoeming van een nieuwe burgemeester niet per 1 januari 2013 konden plaatsvinden. Uiteindelijk gaf Vlaams Belang de doorslag, door bij een stemming op 9 januari gedoogsteun aan de coalitie van N-VA en CD&amp;V te verlenen. Dit was tot dan toe ongezien, en volgens Open Vld, sp.a en nationaal Groen-voorzitter Wouter Van Besien een breuk van het cordon sanitaire, die voor veel ophef en protest zorgde.
Na bemiddeling van provinciegouverneur André Denys kwam het eind januari 2013 tot een overeenkomst tussen N-VA, CD&amp;V en Open Vld-Plus. Jan De Dier (N-VA) werd burgemeester. Deze partij levert nog 2 schepenen, waarvan een ook OCMW-voorzitter wordt. CD&amp;V krijgt drie schepenen en Open Vld een. In 2015 werd Alberic Sergooris na lang dispuut aangeduid als nieuwe burgemeester ad interim. In 2016 volgde voormalig burgemeester Jo Fonck hem op nadat hij buiten verdenking werd gesteld in een gerechtelijk onderzoek.
Gestorven in Denderleeuw.
De componist Emiel Hullebroeck (1878-1965) overleed in Denderleeuw.
Vervoer.
In Denderleeuw lopen de volgende gewest of provinciale wegen
In Denderleeuw ligt het op een na drukste station van Oost-Vlaanderen.
Naast het station van Denderleeuw hebben ook deelgemeenten Welle en Iddergem elk een station:
Alle drie de stations behoren tot het Gewestelijk ExpresNet van Brussel. In Denderleeuw stoppen de volgende S-treinen:
In Denderleeuw stoppen er maar enkele buslijnen doordat Denderleeuw een kleine gemeente is. Denderleeuw bevindt zich op de kruising van verschillende spoorlijnen en heeft daarom een groot en goed bediend station.
in Denderleeuw stoppen anno 2020 de volgende buslijnen:
Nabijgelegen kernen.
Welle, Iddergem, Teralfene, Liedekerke

</doc>
<doc id="30036" url="https://nl.wikipedia.org/wiki?curid=30036" title="Puurs">
Puurs

Puurs is een dorp in de Belgische provincie Antwerpen en een deelgemeente van Puurs-Sint-Amands. Een inwoner van Puurs wordt een Puursenaar genoemd. Puurs was een zelfstandige gemeente tot aan de fusie met Sint-Amands in 2019.
Geschiedenis.
De eerste menselijke aanwezigheid situeerde zich in het laat-neolithicum (Michelsbergcultuur). Vanaf de metaaltijden (brons- en ijzertijd) was een aantal plaatsen al dan niet voor een langere tijd bewoond. De verspreide erven bevonden zich op hoger gelegen plaatsen aan de rand van alluviale vlaktes en dicht bij waterlopen. Opgravingen legden onder andere overblijfselen van een erf bij de Zeuthoeve bloot. In de streek moet zeker vanaf de late ijzertijd al een redelijke bevolkingsdichtheid geweest zijn. Er was ook een Romeinse aanwezigheid in de omgeving, zij het voornamelijk op het grondgebied van buurdorpen Kalfort en Liezele.
De oudste resten in de kerk van Puurs gaan ook minstens terug tot die tijd. Tijdens de Karolingische periode werd Puurs geschonken aan de abdij van Kornelimünster bij Aken. De abdij had Puurs tot 1276. In 1292 kreeg Puurs zijn keure en in 1443 mocht er zich een handelsrechtbank vestigen. Na de Franse revolutie werd het verheven tot hoofdplaats van een kanton dat naast Puurs ook nog Liezele, Lippelo, Hingene, Mariekerke, Sint-Amands, Weert en Bornem omvatte. Toen Puurs in 1873 een dekenij werd, strekte de gemeente zich uit over onder andere Breendonk, Coolhem, Eikevliet, Oppuurs en Sauvegarde. Breendonk werd in 1779 afgescheiden, Oppuurs in 1803.
Tot eind 18e eeuw was Puurs een allodiale heerlijkheid die afhing van de Sint-Bernardusabdij te Hemiksem (in de 13e eeuw werd dit recht afgekocht van de abdij van Kornelimünster).
Op 1 januari 1977 werden de gemeenten Breendonk, Liezele en Ruisbroek bij Puurs gevoegd. Tussen 1977 en 2019 bestond de toenmalige gemeente Puurs uit 4 deelgemeenten waarbij Puurs de hoofdplaats was. Op 1 januari 2019 fusioneerde Puurs met Sint-Amands tot de fusiegemeente Puurs-Sint-Amands, waar zowel Puurs als Sint-Amands hoofdplaatsen van zijn.
Geografie.
Puurs is gelegen in de regio Klein-Brabant.
Natuur en landschap.
De verstedelijke plaats Puurs ligt aan de Vliet. Ten oosten van de kom stroomt de "Molenbeek" welke samenvloeit met de Vliet en zich vervolgens noordwaarts naar de Rupel begeeft. De hoogte is minder dan 5 meter.
In Puurs liggen twee natuurgebieden: het fort Sint-Pietersburcht en het Tekbroek, een groendomein op de rechteroever van de Vliet.
Demografie.
Demografische ontwikkeling van de fusiegemeente.
Alle historische gegevens hebben betrekking op de gemeente Puurs, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Puurs maakt, als deelgemeente van Puurs-Sint-Amands, deel uit van het kieskanton Puurs-Sint-Amands, gelegen in het provinciedistrict Mechelen, het kiesarrondissement Mechelen-Turnhout en ten slotte de kieskring Antwerpen.
Cultuur.
Evenementen.
Elk jaar tijdens het derde weekend van september wordt de Puurse KermisMarkt, ofwel "Pukema", georganiseerd. Tijdens dit weekend zijn er in het Puurse centrum talloze activiteiten. Zo rijdt bijvoorbeeld de stoomtrein op de toeristische stoomspoorlijn Dendermonde-Puurs. Ook werd er "Pukema Rock" georganiseerd. Dit muziekfestival duurde drie dagen en is vervangen door Puurs Live.
Sinds 2018 bevindt zich in Puurs het Studio 100 Pop-Up Theater, waar onder meer musical producties '40-'45 en Daens 2.0 plaatsvinden.
Mobiliteit.
Op de oostgrens van de gemeente loopt de (gedeeltelijke) autosnelweg A12 tussen de steden Antwerpen en Brussel.
Door de gemeente lopen twee belangrijke gewestwegen, namelijk de N16 van Mechelen naar Sint-Niklaas en de N17 van de A12 naar Dendermonde. Verder lopen door de gemeente ook de kleinere N149 van Willebroek naar Puurs, de N159 van Liezele naar Bornem en de N183 van Blaasveld naar Puurs.
Het Station Puurs ligt langs spoorlijn 52 naar Antwerpen en spoorlijn 54 tussen Mechelen en Sint-Niklaas. Er zijn dus rechtstreekse treinverbindingen tussen Puurs en Antwerpen, Mechelen (Leuven) en Sint-Niklaas. Een deel van spoorlijn 52 wordt nu gebruikt voor de Stoomspoorlijn Dendermonde-Puurs, waar vooral 's zomers tijdens het weekend een stoomtrein rijdt. Ook tijdens Pukema rijdt de stoomtrein.
Economie.
Pfizer Manufacturing Belgium in Puurs is een van de twee sites wereldwijd waar het Pfizer-BioNtech-vaccin Tozinameran wordt geproduceerd. Dit vaccin wordt sinds begin 2021, samen met dat van Moderna en Astra-Zeneca, massaal toegediend in de strijd tegen de Corona-pandemie. De impact op de Belgische economie wordt geschat op een stijging van Bruto nationaal inkomen met 0,3 %. Op 22 december 2020 vertrokken de eerste ladingen met vaccins naar de Europese lidstaten.
Een van de belangrijkste ambassadeurs voor de gemeente Puurs is brouwerij Moortgat. Hier brouwt men onder meer Duvel, Vedett en De Koninck
Nabijgelegen kernen.
Oppuurs, Liezele, Kalfort, Bornem, Hingene

</doc>
<doc id="30037" url="https://nl.wikipedia.org/wiki?curid=30037" title="Mol (België)">
Mol (België)

Mol is een gemeente gelegen in het oosten van de Belgische provincie Antwerpen en telt ongeveer 38 000 inwoners. Het is een toeristische hotspot in de Kempen, dankzij de Molse meren en het vele groen in Postel Qua oppervlakte is het de op een na grootste gemeente in de provincie Antwerpen, na de stad Antwerpen. Mol ligt op de overgang tussen de Noorder- en Zuiderkempen.
Geschiedenis.
De gemeente is voortgekomen uit de Voogdij "Mol, Balen en Dessel", die in de Napoleontische tijd werd opgeheven en waarbij Balen en Dessel zelfstandige gemeenten werden. Het gebied van Postel, tot dan toe zelfstandig bezit van de Abdij van Postel, werd bij de gemeente gevoegd en in 1818 werd ook de Geelse enclave Millegem aan Mol toegevoegd, waarmee het de meest uitgestrekte gemeente van België werd. De bijnaam van de Mollenaars is "Sopweikers".
Hoelang Mol bestaat, is niet geweten, maar het gebied wordt al duizenden jaren bewoond. In de middeleeuwen was de streek gekend als Molle. De eerste lettergreep (Mol) verwijst naar de mulle zand. De tweede lettergreep (le) betekent "beboste hoogte". Sinds wanneer het gebied omschreven werd als Molle is evenmin geweten, maar men vermoedt rond 54 voor Christus, na de opstand van de Eburonen. En de bewoning door hun nog overlevende nakomelingen en opvolgers: Toxandriërs en Tungri.
Geografie.
Kernen.
Mol is een uitgestrekte gemeente en bestaat uit 12 gehuchten: Achterbos, Centrum, Donk, Ezaart, Ginderbuiten, Gompel, Heidehuizen, Millegem, Rauw, Sluis, Wezel en het uitgestrekte en dunbevolkte Postel in het noorden, dat slechts door een smalle strook met de rest van Mol verbonden is. De gemeente Mol aanziet Centrum als een apart gehucht. Ook Heidehuizen is een officieel gehucht, ook al staat het niet vermeld op diverse officiële kaarten en ondanks het ontbreken van een naambord dat de bebouwde kom aanduidt.
Tendensen bevolking op 31.12.2022
Beboste oppervlakte.
Naar schatting bedroeg de beboste oppervlakte van de gemeente Mol 4725 hectare in 1900. In 1950 was er, op basis van het kadaster, een bosareaal van 4.062 hectare. In 1995 bleef nog 3750 hectare bos over.
Politiek.
Structuur.
De gemeente Mol ligt in het kieskanton Mol en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
19e eeuw.
In het centrum van Mol was de sociëteit De Eendracht gelegen, de opvolger van het Molse rederijkersgezelschap. De liberaal-katholieke burgerij had tot dan toe het gemeentebestuur in handen. Omstreeks 1870 kwam daar verandering in, toen de katholieken het gemeentebestuur overnamen. De eerste schoolstrijd had tot gevolg dat er naast een 'neutrale' gemeenteschool, waar niet langer godsdienst tijdens de lesuren werd gegeven, ook een katholieke jongensschool werd gesticht door de Broeders van Liefde (waar nu 'het gesticht' is).
Vanaf 1884 keerde de gemeenteschool naar haar oude toestand (dus met godsdienstonderwijs). De dorpsliberalen steunden vooral op de aanhang in de middenklasse van het dorp, de katholieken ("kadodders" genaamd) hadden aanhang in de buitengehuchten. In Mol-Centrum rekruteerde pastoor Cuypers een groot deel van de hoge burgerij, onder wie de familie Swinnen-De Clercqs. Deze brouwersfamilie sloot in het begin van de 20ste eeuw de Eendracht en richtte er vervolgens het Gildenhuis in. De Eendracht bouwde een zaal aan het Laar.
Legislatuur 2019 - 2024.
Burgemeester is Wim Caeyers (CD&amp;V). Hij leidt een coalitie, bestaande uit CD&amp;V en N-VA. Samen vormen ze de meerderheid met 20 op 33 zetels.
Cultuur.
Cultureel ambassadeur.
Sinds 2005 wordt er jaarlijks een Mols gehucht aangeduid als Cultureel Ambassadeur. Bedoeling is dat dat gehucht door het jaar enkele activiteiten organiseert die gedeeltelijk worden gesponsord door de gemeente.
Het Cultureel Ambassadeurschap vloeit voort uit de 'Molse Feesten', die al langer werden georganiseerd in juli en augustus op en rondom het Rondplein in het centrum.
Jeugdbewegingen.
De gemeente Mol telt zo'n twintig jeugdbewegingsgroepen. Dat grote aantal is het gevolg van de vele gehuchten waarin onafhankelijk van elkaar jeugdbewegingen ontstonden. Vaak zijn deze ook nog eens opgesplitst in jongens- en meisjesgroepen. Hieronder een overzicht van de Molse jeugdbewegingen. Daarnaast kent Mol ook verschillende andere werkingen, zoals het jeugdhuis en de speelpleinwerking.
Religie en levensbeschouwing.
De parochies van Mol vormen samen met de parochies van Balen de pastorale eenheid 'De Heilige Apostelen' die op haar beurt deel uitmaakt van het dekenaat Zuiderkempen en het Bisdom Antwerpen.
Economie.
In de 19e eeuw vestigden zich op het grondgebied van Mol tal van bedrijven:
Wekelijkse markten.
Konijnenmarkt.
De dierenmarkt, in de volksmond "konijnenmarkt" genoemd, bestaat reeds sinds 1886 en vindt iedere zondag plaats van 8 tot 12 uur op het Rondplein. Indien het Rondplein niet beschikbaar is (bijvoorbeeld wegens een manifestatie), wordt de konijnenmarkt verplaatst naar de Adolf Reydamslaan en Jakob Smitslaan (beide straten zijn in Mol beter bekend als "Den Boulevard").
De konijnenmarkt heeft begin jaren 1990 stof doen opwaaien omdat er allerhande huisdieren werden verkocht. Daarnaast mogen op de markt zowel handelaars als particulieren verkopen. Dierenrechtenorganisaties waren van mening dat mensen impulsief een huisdier kochten. Door dit impulsieve gedrag zouden veel van die dieren worden verwaarloosd, gedumpt, gedood "(al dan niet door een dierenarts)" of stonden de nieuwe eigenaars enkele weken later terug op de markt om het dier opnieuw te verkopen. Zo hebben aanhangers van GAIA via diverse televisieprogramma's, zoals Telefacts en Het ei van Colombus, de "wanpraktijken" op de Molse Konijnenmarkt in beeld laten brengen. Gezien dergelijke "wanpraktijken" zich ook voordeden op andere dierenmarkten in België werd in 1995 de Belgische wet betreffende "het welzijn en bescherming van de dieren" aangepast, waardoor het nationaal verboden werd om op openbare markten honden of katten te verkopen. Ook mogen dierenwinkels sindsdien hun dieren niet meer zichtbaar plaatsen vanop straat.
Tegenwoordig mag men op de Molse Konijnenmarkt enkel pluimvee, vogels, knaagdieren en vissen verkopen. Ook dierenbenodigdheden (inclusief diereneten) en waterplanten worden op deze dierenmarkt aangeboden.
Boerenmarkt.
De eerste boerenmarkt vond plaats op 9 maart 2008 in de Corbiestraat. Sindsdien kunnen zowel handelaars als particulieren hier op zondag tussen 08:00 en 12:00 uur hun groenten, fruit, bloemen, natuur- en zuivelproducten, etenswaren en drank verkopen. Particulieren hoeven niet in het bezit te zijn van een leurderskaart, maar moeten zich 's ochtends wel tijdig melden bij de marktleider.
De beslissing om een Boerenmarkt in te richten, is een onrechtstreeks gevolg van de wijziging van de wet op "het welzijn en bescherming van de dieren" in 1995 "(zie kopje "Konijnenmarkt")". Hierdoor verloor de konijnenmarkt een groot deel van haar charme, met als gevolg dat het aantal bezoekers en handelaars in de daaropvolgende jaren steeds achteruit ging.
Dinsdagmarkt.
Deze gaat elke dinsdag door "(behalve met Kerstmis of Nieuwjaar)" op het Rondplein en in de Corbiestraat tussen 8 en 12 uur. Op de Dinsdagmarkt staan enkel ambulante handelaars of personen met een leurderskaart.
Sociale kaart.
Gemeenschapsinstelling De Kempen.
In 1878 kochten de Broeders van Liefde twee panden ("de Zwaan" en "het Secretarishuis") in de gemeente en openden een kostschool. Een jaar later werd er een normaalschool toegevoegd en in 1884 werd de kapel gewijd. In 1893 werd de school verkocht aan de overheid en deze voegde een derde pand ("Sint-Joris") toe. De gevels werden afgebroken en vervangen en er werd een Weldadigheidsschool in ondergebracht (Koninklijk Besluit van 29 januari 1894). Deze werd later omgevormd tot het Rijksopvoedingsgesticht (KB van 16 april 1923). Later werd deze hervormd naar Gemeenschapsinstelling De Kempen met twee campussen, met name "De Markt" en "De Hutten".
Partnersteden.
Voormalige partnersteden.
De gemeente Mol zette in januari 2011 een punt achter de stedenband met Pejë (Kosovo). In 2021 werd ook de stedenband met de Duitse gemeente Kall, die bestond sinds 1980, stopgezet.

</doc>
<doc id="30038" url="https://nl.wikipedia.org/wiki?curid=30038" title="Mol (Belgie)">
Mol (Belgie)



</doc>
<doc id="30039" url="https://nl.wikipedia.org/wiki?curid=30039" title="Wetteren">
Wetteren

Wetteren is een plaats en gemeente in de Belgische provincie Oost-Vlaanderen. De gemeente telt ruim 26.000 inwoners, die Wetteraars worden genoemd. Wetteren ligt ongeveer tien kilometer ten oosten van de provinciehoofdstad Gent, stroomafwaarts langs de Schelde.
Geschiedenis.
Archeologische vondsten wijzen op bewoning in de prehistorie en in de Romeinse tijd. Ook was er een Frankische nederzetting die nog bezocht werd door de Vikingen.
Wetteren werd voor het eerst vermeld in 980, als "VUehtre". Gysseling verklaart de plaatsnaam als een samenstelling van het Germaanse "*hwata, scherp" en "*hara, zandige heuvelrug". Wetteren ligt inderdaad op een zandige hoogte. 
In de vroege middeleeuwen behoorde Wetteren tot de heerlijkheid van Dendermonde, om in de 11e eeuw een zelfstandige heerlijkheid te worden. Omstreeks 1190 kwam deze heerlijkheid aan het Huis Béthune-Dampierre, gerelateerd aan de grafelijke familie. In 1576 werd de heerlijkheid Wetteren door Filips II van Spanje opnieuw uitgegeven en wel aan "Maximiliaan Vilain van Gent". Tot 1796 bleef Wetteren in bezit van de familie Vilain.
Bij het beleg van Gent tijdens de Gentse Opstand (1449-1453) had Filips de Goede zijn kamp te Wetteren opgeslagen.
De Gentse republikeinen verjoegen de Spanjaarden en plunderden Wetteren in 1579; hierover wordt vermeld dat ze alle 52 huizen in brand staken. De inwoners namen de wijk naar de overkant van de Schelde. De heropbloei volgde op het einde van de 18e eeuw met de vestiging van een buskruitfabriek, een katoenweverij en de eerste boomkwekerijen.
Vanaf het midden van de 18de eeuw neemt de bevolking in Vlaanderen en ook in Wetteren snel toe. In 1750 telde Wetteren naar schatting 3743 inwoners terwijl dat er in 1846 8848 zijn, een stijging van 132,8% (tienjaarlijkse volkstelling). Het feit dat er meer mensen waren die op zoek gingen om landbouwgrond te bewerken leidde tot een versnippering van de beschikbare landbouwgronden en dus tot steeds kleinere landbouwbedrijven. De kleine boeren zochten daarom noodgedwongen een aanvullend inkomen in het spinnen van vlas en het weven van linnen stoffen.
Op 23 oktober 1798, elf dagen na het begin van de Boerenkrijg vond in de "Zandstraat" (thans Wegvoeringstraat) een treffen plaats tussen enerzijds sansculotten en Fransgezinden en anderzijds naar schatting 600 Brigands die vanuit Overmere via Schellebelle naar Wetteren oprukten; wegens hun slechte bewapening werden ze ten koste van veel slachtoffers verdreven, hoewel ze, na zich verborgen te hebben in de toenmalige bossen van de "Warande", nog een nieuwe poging deden via "Hekker"- en "Molenstraat".
Napoleon werd in 1810, op doortocht van Brussel naar Gent, bij Het Boergondisch Kruis in Oordegem opgewacht door Wetteraars die te zijner ere hun reuzen (de naamloze reus en reuzin en hun telg "Janneken") hadden meegebracht. De keizer ontstak in woede en liet zijn huzaren de groep aanvallen onder het roepen van "Arrière manants! Pas de monstres devant l'impératrice!" ("Achteruit boeren! Geen monsters vóór de keizerin!"). Marie Louise van Oostenrijk was namelijk in verwachting van de latere Napoleon II en hij vreesde voor een zeer nefaste invloed van de Wetterse trots.
Vanaf 1837 bracht Engeland, waar de linnennijverheid sterk gemechaniseerd was, zijn goedkoper en kwalitatief beter linnen op de Europese (vooral Franse) markt. Frankrijk reageerde door zelf over te gaan tot mechanisering. Bovendien verhoogde het de invoerrechten op buitenlands linnen, hierin gevolgd door Spanje. Ook raakte in die tijd katoen steeds meer ingeburgerd als alternatief voor huiselijk gebruik. De Vlaamse linnennijverheid vindt op al deze uitdagingen geen antwoord en raakt in crisis. De lijnwaadmarkt van Wetteren hield op te bestaan in 1842. Er werd vanaf dat moment alleen nog vlas en garen verkocht. De linnenarbeiders kregen steeds minder geld voor hun producten en zagen hun inkomen gevoelig dalen. Steeds meer linnenwevers en vlasspinners werden werkloos. In 1846 zaten 155 van de 350 Wetterse linnenwevers en 600 van de 900 vlasspinners zonder werk. Velen zochten een alternatief door een stukje grond te pachten en/of door als landarbeider bij de boeren te gaan werken. Het overaanbod aan landarbeiders zorgde ervoor dat hun loon niet meer steeg. De pachtprijzen daarentegen wel, tegelijk met de verkoopprijzen voor landbouwgronden. In het kanton Wetteren stegen ze tussen 1830 en 1856 met 96%.
Op het einde van de negentiende eeuw begint ook Wetteren te industrialiseren. Aan een oude Scheldearm bevond zich de "Koninklijke Buskruitfabriek Cooppal" (ontstaan in de achttiende eeuw); en langs de spoorweg lag de grote industriële site van Beernaerts, in het eerste decennium van de twintigste eeuw de grootste vlasweverij van België. In 1907 werd in deze fabriek drie maanden gestaakt: de staking van 1907.
Kernen.
De oude gemeente Wetteren vormt de kern van de fusiegemeente Wetteren. In het westen vergroeid met het centrum van Wetteren is Overbeke. Aan de overkant van de Schelde ligt Overschelde en verder westwaarts Ten Ede. De deelgemeenten Massemen en Westrem vormen het zuiden van de gemeente. Het gehucht Kwatrecht ligt uiterst westelijk. Zoals in vrijwel alle Belgische dorpen is er veel lintbebouwing langs steenwegen, zoals de Brusselsesteenweg, de Massemsesteenweg, de Oordegemsesteenweg, de Smetledesteenweg, de Serskampsesteenweg, de Dendermondsesteenweg en de Laarnesteenweg.
Natuur en landschap.
Wetteren is gelegen aan de Schelde, waar de hoogte 3-5 meter bedraagt. Vanuit het zuiden stromen enkele beekjes naar de Schelde toe. De hoogte loopt op tot 37 meter bij de rivierduinen.
Wetteren is bekend om zijn uitgestrekte boom- en rozenkwekerijen. In het provinciedomein Den Blakken is een promotietuin aangelegd. Dit domein is gelegen op en naast "de Zandbergen" van de Warandeduinen, rivierduinen van de Schelde die hier eertijds dichterbij lag en die tijdens de laatste ijstijd, zo een vijftienduizend jaar geleden zijn gevormd.
In Ten Ede bevindt zich het natuurgebied De Ham
De Serskampse bossen (Paelepelbos, Hospiesbos) liggen ook deels op Wetters grondgebied.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Bestuur en politiek.
Baljuws.
Tot 10 mei 1527 was het baljuwschap gezamenlijk voor Wetteren, Schellebelle en Wanzele, die alle bij het Land van Dendermonde hoorden.
Burgemeesters.
Het stemmenaantal van de CVP daalde van 35,8% bij de gemeenteraadsverkiezingen in 1976 tot 31% in 2000; de BSP behaalde in 1976 34,4%, de SP.a-Agalev-lijst 17,6% in 2000. De PVV haalde in 1976 8,3% in 1976 en de VLD was in 2000 de grootste partij met 40% van de stemmen. Vlaams Blok haalde in 2000 8,6% en VU&amp;ID 2,8%. In 1976 behaalde NW (Nieuw Wetteren) 21,6%.
Bestuur 2013-2018.
Burgemeester bleef Alain Pardaen (CD&amp;V). Hij leidde een coalitie bestaande uit CD&amp;V, N-VA en Open Vld. Samen vormden ze de meerderheid met 18 op 27 zetels.
Bestuur 2019-2024.
Na de gemeenteraadsverkiezingen van 14 oktober 2018 werd er een nieuwe coalitie gesloten tussen CD&amp;V, EEN Wetteren, Groen&amp;Co en sp.a plus. Samen hebben ze een meerderheid van 15 op 29 zetels. Op 1 juli 2022 nam Albert De Geyter de burgemeesterssjerp over van Alain Pardaen.
Bestuur 2025-2030.
Bij de gemeenteraadsverkiezingen van 13 oktober 2024 won de lijst Samen voor Wetteren van burgemeester De Geyter een pluraliteit van 11 zetels. De Geyter zal een coalitie vormen met de N-VA. Het college zal bestaan uit burgemeester De Geyter, schepenen Johan D’Hauwe, Bram De Winne en Dietbrand Van Durme (Samen voor Wetteren) en Sofie Wijmeersch en Peter Blancquaert (N-VA). Eline Pardaen wordt voorzitter van het bijzonder comité.
Verkeer en vervoer.
Door het zuiden van de gemeente loopt de autosnelweg A10/E40, die er een afrit heeft en waarnaast een snelwegparking is gelegen.
Wetteren heeft een treinstation aan de spoorlijn 50 Gent-Aalst. Er is bovendien een tweede station in Kwatrecht (aan de Brusselsesteenweg, de N9 tussen Gent en Aalst). Door het zuiden van Wetteren loopt eveneens de rechtstreekse spoorlijnverbinding 50A tussen Gent en Brussel.
Trein- en giframp.
Op 4 mei 2013 ontspoorde er in de vroege ochtend tussen Schellebelle en Wetteren een goederentrein met het giftige acrylonitril. Na een explosie ontstond er brand waardoor giftige dampen vrijkwamen en met het bluswater giftige stoffen in het riool kwamen. Er viel een dode en honderden mensen raakten gewond. Tegen de veiligheidsvoorschriften in kwam de stof in het rioolstelsel van de gemeente, waardoor een honderdtal bewoners geïntoxiceerd raakten.
Nabijgelegen kernen.
Overschelde, Overbeke, Massemen, Serskamp, Schellebelle

</doc>
<doc id="30040" url="https://nl.wikipedia.org/wiki?curid=30040" title="Liedekerke">
Liedekerke

Liedekerke is een plaats en gemeente in het Pajottenland in de Belgische provincie Vlaams-Brabant. De gemeente telt meer dan 14.000 inwoners en wordt in het plaatselijke dialect "Likert" of "Likerk" genoemd. Vaak ook wel "Berrevoesj", wat blootsvoets betekent.
Geschiedenis.
Van de Karolingische tijd tot de elfde eeuw behoorde Liedekerke tot de Brabantgouw. Omstreeks 1056-1059 verkreeg de graaf Boudewijn V van Vlaanderen het noordwestelijke gedeelte van de gouw in leen van de Duitse keizer. Dit graafschap strekte zich uit tussen de Schelde en de Dender, maar omvatte ook enkele dorpen ten oosten van de Dender, zoals Liedekerke en Borchtlombeek. De naam "Liekercke" (Lie(de) = heuvel), kerk op de heuvel, werd voor het eerst in het graafschap opgetekend in het jaar 1092.
De hertogen van Brabant hadden als hertogen van Neder-Lotharingen weinig of geen gezag over het rijksleen van de graaf van Vlaanderen. Toch vervoegde de heer van Gavere en Liedekerke in 1288 hertog Jan I van Brabant in de Slag bij Woeringen.
De burcht van de heren van Liedekerke stond bij de Dender, op het grondgebied van Denderleeuw, waarmee Liedekerke een heerlijkheid vormde.
Onder de Franse bezetting (1796-1815) werd Liedekerke bij het Dijledepartement gevoegd. In 1815 werd dit de Nederlandse provincie Zuid-Brabant.
In de kerkelijke geografie maakte Liedekerke tijdens de middeleeuwen deel uit van de dekenij Halle in het aartsdiakonaat Brabant, dat op zijn beurt deel uitmaakte van het bisdom Kamerijk.
Bezienswaardigheden.
Door dit dorp loopt onder meer de fietsroute Denderende Steden.
Natuur en landschap.
Liedekerke ligt aan de westrrand van het Brabants Plateau en het Pajottenland. In het westen stroomt de Dender in noordelijke richting. De hoogte bedraagt 12-32 meter.
Belangrijke natuurgebieden zijn: het uitgestrekte en publiek toegankelijke Liedekerkebos en de Pamelse Meersen.
Politiek.
Burgemeesters van Liedekerke waren:
2013-2018.
Burgemeester is Luc Wynant (CD&amp;V). Hij leidt een coalitie bestaande uit CD&amp;V en sp.a. Samen vormen ze de meerderheid met 13 op 23 zetels.
2019-2024.
Burgemeester is Steven Van Linthout (CD&amp;V). Hij leidt een coalitie bestaande uit CD&amp;V, sp.a en Open Vld. Samen vormen ze de meerderheid met 14 op 23 zetels. De grootste partij N-VA blijft in de oppositie.
Sport.
In de tweede helft van de 20ste eeuw speelde voetbalclub KFC Liedekerke verscheidene seizoenen in de nationale reeksen. De club verdween in een fusie, maar na het mislukken van die fusie werd in 2005 met VK Liedekerke een nieuwe club opgericht die actief is in de provinciale reeksen. Ook zijn er een zwemclub, waterballetclub, volleybalploeg, judoschool, kunstschaatsclub en ijshockeyclub.
Nabijgelegen kernen.
Teralfene, Sint-Katherina-Lombeek, Borchtlombeek, Pamel, Denderleeuw

</doc>
<doc id="30041" url="https://nl.wikipedia.org/wiki?curid=30041" title="Waregem">
Waregem

Waregem is een stad en gemeente in het zuidoosten van de Belgische provincie West-Vlaanderen en is de vijfde grootste stad van West-Vlaanderen. De stad telt 40.311 inwoners.
De gemeente bestaat uit vier deelgemeenten, waarbij Waregem en Sint-Eloois-Vijve volledig vergroeid zijn en het kleinstedelijk gebied vormen met een 30.000-tal inwoners. De deelgemeenten Desselgem en Beveren-Leie liggen ten zuiden van de kern en tellen elk circa 5.000 inwoners.
Waregem ligt tegen de grens met de provincie Oost-Vlaanderen. De Leievallei vormt de noordwestelijke grens van de gemeente. De stad maakt deel uit van een sterk verstedelijkte en geïndustrialiseerde as die langs de Leie loopt van Menen over Kortrijk en Harelbeke naar Waregem.
Geschiedenis.
De aanvankelijke naam van de stad was “Waro-inghaheim”, wat 'de woonplaats van de clan Waro' zou betekenen, en wordt voor het eerst vermeld in 826. Deze naam en de nederzetting waarnaar verwezen wordt, dateren echter al van eerder, meer bepaald uit de Frankische periode. In de Gallo-Romeinse periode waren in Waregem zeker verschillende nederzettingen aanwezig. Dit kan bewezen worden door verschillende archeologische vondsten: pijlpunten, scherven van vaatwerk en munten. De eerste bewoners van het huidige Waregem vestigden zich voornamelijk aan de Leieboorden. Het grootste deel van de huidige stad was woud.
De Gentse Sint-Pietersabdij verkreeg omstreeks 950 een uitgestrekt gebied dat zich over het grootste deel van Beveren-Leie, bijna geheel Desselgem en brede grensstroken van Deerlijk en Waregem uitstrekte. Tot in de 13de eeuw bezat de Sint-Baafsabdij, eveneens uit Gent, heel wat gronden in Sint-Eloois-Vijve en Waregem. De periode van de 9de tot de 13de eeuw is de periode van de feodalisering van de Gaverstreke: machtige heren verrijkten zich met delen van het eigendom van de Gentse Sint-Pietersabdij. Met het deel van Vijve en Waregem, dat toebehoorde tot de Sint-Baafsabdij, was het net zo gesteld. Het centrum van Waregem werd omringd door grondgebied van de Dendermondse heren. Deze namen in de 12de eeuw bezit van Waregem, met uitzondering van het dorpscentrum, dat geschonken werd aan het Onze-Lieve-Vrouw-Kapittel van Doornik.
Met de Franse Revolutie kwam een einde aan de feodale structuur. Het alternatief werd een moderne en gecentraliseerde staat. Waregem, Desselgem en Beveren-Leie behoorden sindsdien bij het kanton Harelbeke, Sint-Eloois-Vijve bij het kanton Oostrozebeke. Waregem was tot de 18de eeuw een agrarische gemeente. Het centrum van het dorp met de kerk vormde eeuwenlang de bebouwde 'enclave', een vlek tussen de bossen. Waregem was in de 18de eeuw immers nog zeer bosrijk: 26% van de totale oppervlakte.
Handel was zich gaan ontwikkelen vanaf de 17de eeuw. Al in 1635 leek de tijd rijp om een marktoctrooi aan te vragen en een reeds bestaande "zwarte markt" in boter, graan en andere eetwaren te legaliseren. Het voorstel kreeg tegenstand van Kortrijk, Wakken en Oudenaarde, die in Waregem een geduchte concurrent zagen. Pas in 1784 werd een nieuw verzoek ingediend voor een marktoctrooi, deze keer met de steun van Ingooigem, Nokere, Zulte, Wortegem, Sint-Baafs-Vijve, Sint-Eloois-Vijve en Anzegem. Deze keer had Waregem meer succes. 29 november 1784 werd een historische dag toen de Oostenrijkse keizer Jozef II zijn toestemming gaf tot het inrichten van een wekelijkse zaterdagmarkt voor lijnwaad, vlas, werkgaren, boter, eieren en lijnzaad.
Het industriële tijdperk van de textielhandelaars brak aan. Waregem had in 1784 op 900 huishoudens (ongeveer 4500 inwoners) ongeveer 800 weefgetouwen. Naast de groeiende textielindustrie breidde ook de dorpskern van Waregem hoe langer hoe meer uit tot een verzorgingscentrum waarmee ook de aanpalende gemeenten hun voordeel deden.
In de eerste helft van de 19de eeuw zette die trend zich voort en deed zich een steeds verdere concentratie van gespecialiseerde beroepen voor waarvoor men vroeger op Kortrijk, Deinze of Oudenaarde aangewezen was. In diezelfde 19de eeuw kwamen tal van culturele verenigingen tot stand die getuigden van het dynamisme van de Waregemse burgerij op literair, muzikaal en artistiek gebied.
Over Waregem in de Eerste Wereldoorlog is een apart artikel, zie Waregem tijdens WOI.
Tijdens de eerste helft van de 20ste eeuw domineerde de vlasindustrie het economisch leven in Waregem. De "gouden Leieboorden" brachten werkgelegenheid. Na de crisis van de veertiger jaren werd in Waregem stilaan het tijdperk van de gemechaniseerde nijverheid ingeluid. De textielindustrie bleef belangrijk en Waregem werd welvarend en een aantrekkingspool voor de omliggende steden en gemeenten.
Tot voor 1977 was Waregem enkel de huidige hoofdgemeente, de andere kernen Beveren-Leie, Desselgem en Sint-Eloois-Vijve waren aparte gemeenten. Op 1 april 1977 werden bij de gemeentelijke herindeling de gemeenten gefusioneerd tot één grote gemeente Waregem. Voortaan was er slechts één burgemeester en werd een nieuw wapenschild in gebruik genomen dat rekening houdt met de vorige twee wapens. Op 23 juni 1999 werd in het Belgische federale parlement de wet tot toekenning van de titel van Stad aan de gemeente Waregem goedgekeurd. Door deze wet mag Waregem zich sinds 1 januari 2000 officieel stad noemen.
Sinds 2005 is er een vredegerecht in Waregem. Dit bevindt zich in de Stationsstraat.
Het kanton Waregem, de rechtsopvolger van het kanton Oostrozebeke dat werd afgeschaft, is naast de gemeente Waregem ook bevoegd voor de gemeenten Wielsbeke, Dentergem en Oostrozebeke, in totaal samen voor ongeveer 60.000 inwoners.
Kernen.
De grootste kern in Waregem is de hoofdgemeente Waregem zelf, met meer dan 24.000 inwoners. Ten noordwesten van de stadskern liggen de deelgemeenten Beveren-Leie, Desselgem (beide ruim 5000 inwoners) en Sint-Eloois-Vijve (4000 inwoners) langs de Leie. De gemeentegrenzen worden nog gevormd door het oude kronkelende traject van de Leie, van voor die rechtgetrokken werd. De kernen van Waregem en Sint-Eloois-Vijve zijn quasi één geheel gaan vormen door de aanleg van woonwijken en bedrijventerreinen en ook de kernen van Desselgem en Beveren-Leie zijn naar elkaar toe gegroeid. Op het grondgebied van Waregem, langs de weg naar Deerlijk ligt een relatief groot gehucht Nieuwenhove. Nieuwenhove is nog een afzonderlijke kern, hoewel deze door lintbebouwing met het gehucht Molenhoek in Deerlijk is verbonden.
Sint-Eloois-Vijve en Desselgem ontwikkelden zich beide op een plaats waar men de Leie kon oversteken. Er ontstond daarbij een typisch patroon van tweelingskernen langs de Leie: Desselgem ligt gepaard met Ooigem en Sint-Eloois-Vijve met Sint-Baafs-Vijve.
De hoofdkern Waregem bestaat nog uit verschillende wijken voortkomende uit woonkernen die door uitbreiden verbonden werden. De wijken Gaverke en Biest vormen een afzonderlijke parochie. De parochie Heilige Familie in Gaverke werd in 1941 opgericht, de parochie Sint-Jozef in Biest in 1966. De oude parochie van het stadscentrum is genoemd naar Sint-Amandus. Alle kernen kennen een hoge graad van verstedelijking. Er is in de gemeente nog open ruimte nabij de Leievallei, in het uiterste noorden, en in het gebied rond gehucht Nieuwenhove.
De stad Waregem grenst aan de volgende gemeenten en deelgemeenten:
Natuur en landschap.
Waregem ligt in het gebied tussen Leie en Schelde, terwijl de Gaverbeek, globaal van zuid naar noord, door Waregem stroomt. De hoogte varieert van 10-35 meter. In het zuidoosten vindt men de Spitaalsbossen. Aan de Zavelput (bereikbaar via de Sint-Jansstraat) broeden de fuut en de dodaars. Er staat een vogelkijkhut. Men kan er de blauwe reiger, tafel-, kuif-, krak- en slobeend observeren.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Verkeer en vervoer.
Waregem ligt op de as van Kortrijk naar Gent. Deze as wordt gekenmerkt door de rivier de Leie, de spoorlijn 75 (Gent-Sint-Pieters – Moeskroen - Lille-Flandres), de snelweg A14/E17 en de oudere steenweg N43, die Waregem in oost-westrichting doorsnijden. Rond het stadscentrum van Waregem ligt een ringweg, de R35. De inmiddels verdwenen spoorlijn 66A passeerde het station van Waregem.
De volgende buslijnen hebben haltes in Waregem:
Politiek.
College van burgemeester en schepenen.
Na de gemeenteraadsverkiezingen van 2018 bleef de absolute CD&amp;V-meerderheid in de stad overeind: de partij kreeg ruim 51% van de stemmen. Kurt Vanryckeghem, zoon van ere-burgemeester Jozef Vanryckeghem, bleef burgemeester.
Het schepencollege is, naast burgemeester Kurt Vanryckeghem, samengesteld uit zes mannen en één vrouw.
Guido De Langhe is algemeen directeur, hij is hoofd van het stedelijk personeel - algemene leiding van de gemeentelijke diensten
2019-2024.
Burgemeester is Kurt Vanryckeghem van CD&amp;V. Deze partij heeft de meerderheid met 20 op 33 zetels. Hij is tevens Vlaams parlementslid sinds juni 2019.
Sport.
Paardensport.
De hippodroom van Waregem is een van de weinige hippodrooms in België die nog in gebruik is. In de lente en de zomer vinden er tal van paardenwedstrijden plaats, voornamelijk drafrennen. De belangrijkste wedstrijd is tevens een van de belangrijkste evenementen uit de ganse regio, namelijk Waregem Koerse. Dit evenement vindt jaarlijks plaats op de dinsdag na de laatste zondag van augustus. Tijdens Waregem Koerse worden hindernisrennen en drafrennen georganiseerd, met als hoogtepunt "De Grote Steeple Chase van Vlaanderen". Op deze dag zakken er meer dan 40.000 mensen af naar de Waregemse hippodroom. In 2013 werd Waregem Koerse opgenomen in de Inventaris Vlaanderen voor Immaterieel (cultureel) erfgoed.
Voetbal.
Waregem kende in het nationale voetbal succes met de voormalige club KSV Waregem en heeft met SV Zulte Waregem opnieuw een ploeg in de Eerste Klasse. SV Zulte Waregem speelt zijn thuiswedstrijden in het Regenboogstadion, gelegen aan de ringweg R35 (Zuiderlaan). Het stadion wordt momenteel in enkele fasen verbouwd tot een moderne multifunctionele voetbaltempel. Vanaf 2021 verdwijnt de naam Regenboogstadion en wordt het de Elindus Arena genoemd. De Elindus Arena maakt dan onderdeel uit van het Regenboogpark, zodat de naam niet volledig verdwijnt.
Voetbalclub Racing Waregem speelt in Eerste Prov. W-Vl, na veertien jaar onafgebroken in de nationale reeksen gespeeld te hebben. De club speelt zijn thuiswedstrijden in het Mirakelstadion.
Wielrennen.
Waregem is een belangrijke stad in het wielrennen. Onder andere door de ligging vlak bij de Vlaamse Ardennen passeren er heel wat wedstrijden (vooral voorjaarswedstrijden) door of vlak bij Waregem.
De stad is onder meer aankomstplaats van de voorjaarsklassieker (UCI-World Tour) Dwars door Vlaanderen. De GP Memorial Briek Schotte, vindt plaats in deelgemeente Desselgem.
In 1957 werd het WK wielrennen op de weg in Waregem gereden met aankomst in het Regenboogstadion. Rik Van Steenbergen was toen de winnaar. In 1966, 1989 en 2021 werd het Belgisch kampioenschap wielrennen in Waregem gehouden.
Op 10 juli 2007 was Waregem de startplaats van de derde rit in de Ronde van Frankrijk. De rit ging van Waregem naar Compiègne in Frankrijk.
In 2014 was Waregem gaststad voor het Belgisch Kampioenschap Veldrijden.
Sinds 2013 wordt de Cyclocross Masters georganiseerd in Waregem.
Golf.
Bij Waregem ligt sinds 1988 de 18-holes golfbaan van de Waregem Golf Club. Hier zijn o.a. vijfmaal de Kampioenschappen voor professionals gespeeld.
Basketbal.
In de Eerste nationale klasse van het damesbasketbal is Declercq Stortbeton Waregem BC actief.
Bent Schoenen Waregem speelt in de Top Division Men 1 van het herenbasketbal.
Cultuur.
Waregem huisvest zeven toneel/theaterverenigingen: "Compagnie 't Wezen", "Compagnie de Urn", "Koninklijk Cabaret De Zingende Sterren", "KVG Toneelvrienden", "Theater Kunst en Eendracht", "Toneelbond Nut &amp; Vermaak" en "Toneelvereniging Kartoesj". Ze brengen stukken in het Waregems dialect. Waregem telt ook nog het Waregems Harmonie Orkest (opgericht in 1828), het Desselgems fanfareorkest KMV De Leiezonen en het Desselgems jeugdorkest Young Woody-Brass, de Harmonie van Beveren-Leie en de koren Con Cuore en Laidos. Het fanfareorkest van Desselgem, het harmonieorkest van Beveren-Leie en het koor Con Cuore werden in 2014 door de stad benoemd tot "Cultureel Ambassadeur" van Waregem.
Het Desselgemse fanfareorkest "Koninklijke Muziekvereniging De Leiezonen" werd in 2009 en 2013 wereldkampioen op het WMC te Kerkrade, respectievelijk in Derde en Tweede divisie.
Het cultuurcentrum De Schakel opende in 1972 de deuren. Er worden naast een gevarieerd podium -en filmaanbod, ook cursussen aangeboden. Het bevat een schouwburg van 500 zitjes.
Nabijgelegen kernen.
Sint-Eloois-Vijve, Desselgem, Nieuwenhove, Heirweg, Anzegem, Wortegem, Nokere, Kruishoutem

</doc>
<doc id="30042" url="https://nl.wikipedia.org/wiki?curid=30042" title="Lichtervelde">
Lichtervelde

Lichtervelde is een plaats en gemeente in de Belgische provincie West-Vlaanderen. Het is een woon- en pendelgemeente met landbouw en wat nijverheid en telt iets meer dan 9000 inwoners. Lichtervelde ligt in het Houtland, in het centrum van de provincie tussen Torhout en Roeselare. West-Vlaams is er de spreektaal.
Natuur en landschap.
Lichtervelde ligt op de grens van Zandig- (in het noorden) en Zandlemig Vlaanderen (in het zuiden). De waterrijke gemeente ligt in een van de beekvalleitjes opgevuld met alluviale bodems. Onder meer de Drielinden-, de Muizeveld- en de Zwanebeek wateren af naar de IJzer. Het licht golvend reliëf varieert van 49 meter in het zuiden, zijnde het Heihoekplateau, tot 17 meter in het noorden. Dit plateau vormt de waterscheiding tussen het noordelijke IJzerbekken en het zuidelijke Mandel-Leie-Scheldebekken. In het noorden ligt het "Veld" als uitloper van het Bulskampveld, zoals de Ferrariskaart van 1770-1778 toont. In dit heidegebied legden de heren van Lichtervelde plassen en visvijvers aan met namen zoals "Ronde Vijver", "Damplas", "Lange Vijver", "Hogelane." Straatnamen verwijzen er nog naar. De hoofdactiviteit in dit onvruchtbare gebied was turfsteken. De wijk "De Turfhauwe" herinnert hieraan. De kaart van Vandermaelen uit 1851 toont dat het gebied drooggelegd en bebost werd. In het interbellum werd het ontbost.
Tot de natuurgebieden in de gemeente behoren de Huwynsbossen, een domeinbos van 33 ha. Een ander gebied is Papesputten.
Nabijgelegen kernen.
De gemeente Lichtervelde grenst aan de volgende dorpen en gemeenten:
Geschiedenis.
Archeologie.
De etymologie van Lichtervelde is onzeker. De naam duikt voor het eerst op in 1127 in het moordverslag op Karel de Goede door Galbert van Brugge, na de bevolkingsexplosie van de 11de eeuw. Archeologische vondsten en luchtfoto's uit 1980 wijzen op bewoning en grafheuvels in de bronstijd (1800-1700 voor Christus) en in het noordelijke heidegebied (Het Vrijgeweed) waar in de Romeinse tijd activiteit was, gezien de muntschat die er in de negentiende eeuw gevonden werd.
Middeleeuwen.
Volgens kronieken liet Karel de Kale rond 846 een burcht bouwen bij de (tol)brug die de oversteek van de Zwanebeek mogelijk maakte. Nu is dit in de Neerstraat, de benaming "De Burg" verwijst hier naar.
Van de heren van Lichtervelde is Sigher het oudst bekende lid. Hij sneuvelde met zijn zoon Walter in 1205 na de Vierde Kruistocht. In die eeuw jaagde de demografische expansie voedsel- en grondprijzen de hoogte in. Hongersnood en armoede en de expansiedrang van de Duitse graven en hertogen, verklaren de Vlaamse en Lichterveldse landverhuizing naar Duitsland. Het gebied tussen Wittenberg, Belzig en Jüterborg wordt 'Der Flaming' genoemd. De landverhuizers prefereerden streken die hen qua bodem en uitzicht bekend voorkwamen. Bossen, moerassen en zandruggen van het braakland rond Berlijn leken op het Houtland en in 1375 dook de naam Lichterfelde bij Berlijn voor het eerst in een oorkonde op. In de negentiende eeuw werd Lichterfelde een residentiële voorstad van Berlijn.
In het middeleeuwse Lichtervelde bestuurden de heren van Lichtervelde de baanderheerlijkheid onder gezag van de burggraaf van het Brugse Vrije vanuit hun omwald kasteel uit de 12de eeuw, in de hoek van de Zwevezele- en Kasteelstraat. Aan het hoofd van de heerlijkheid stond de heer die een baljuw, burgemeester en zes schepenen aanstelde. Hij oefende via de vierschaar (schepenbank) zijn rechtspraak uit. Hij beschikte over een galg op de gemeentegrens, tegenwoordig de Galgenstraat. De beroemdste heer, Jacob van Lichtervelde (?-1431), nam als raadsheer van Filips de Stoute, Jan Zonder Vrees en Filips de Goede twee decennia een prominente politieke plaats bij de Bourgondiërs in. Begin jaren negentig van de veertiende eeuw werd hij hoofdbaljuw en kastelein in Kortrijk. In 1392 werd hij raadsheer en kamerheer van de hertog en een jaar later was hij schepen van het Brugse Vrije. In 1395 was hij opperwachtmeester van Vlaanderen en kastelein in Antwerpen. In 1396 was hij opperbaljuw van Vlaanderen. Hij reisde in 1404 naar Engeland, als gezant bij het hof. Tot 1409 was hij landvoogd van Brabant. Het jaar daarop trok hij zich terug op zijn landgoed in Koolskamp en ging zijn aandacht enkel naar het Brugse Vrije. In 1411 werd hij in de adelstand verheven. In 1431 werd hij in zijn parochiekerk in Koolskamp begraven, waar zijn marmeren graftombe te zien is. Zijn grafkelder draagt het opschrift: "Die van Lichtervelde, Heeren van Coolscamp" en op de tombe staat "Ridder die staerf in't jaer 1431, den letsten dagh van Maerte".
Nieuwe tijd.
In de late vijftiende eeuw stuitte het centralistische beleid van de Habsburgse vorst het particularisme van de heren en diverse andere steden en gemeenten tegen de borst. Het conflict kende zijn hoogtepunt tussen 1483 en 1485, toen de troepen van Maximiliaan van Oostenrijk het kasteel bestormden. In 1491 verwoestte graaf Inghelbert van Nassau het.
De Spaanse 16e en 17e eeuw.
In 1584 gebeurde dit opnieuw door 24 malcontenten met de tweede beeldenstorm, die ook de kerk aanpakten. Omdat de heren vanaf 1600 in Brugge en Gent verbleven, restaureerden zij hun kasteel niet. Sanderus beeldde het echter wel af in zijn ""Flandria Illustrata" van 1641 waarbij hij noteerde: "Het oud en vermaard dorp Lichtervelde, pronkte voormaels met een uitmuntend paleis en kasteel der Heren 't welke de woede des oorlogs, gelijk vele andere in Vlaanderen omvergeworpen heeft."" In die tijd kreeg Lichtervelde te maken met de contrareformatie, in 1695 passeerden de plunderende troepen van Lodewijk XIV.
De Oostenrijkse 18e eeuw.
In de Oostenrijkse Nederlanden zagen de Theresiaanse wegen, gekend als steenwegen, het levenslicht. De volkstelling van februari 1748 schetst Lichtervelde in de 18e eeuw. De 2.361 inwoners leven er in 362 huisgezinnen, met een gemiddelde van 6,5 leden per woning. De helft van de inwoners is tussen 0 en 19 jaar, een groep die de komende kwarteeuw voor een babyboom zorgt. In 1777 bestaat de bevolking uit 3.790 inwoners, waarvan de helft werkzaam is in de landbouw. Hun inkomen vullen ze aan met weven en spinnen. De landbouwuitbatingen zijn doorgaans kleiner dan 5 hectare. 11% van de beroepsbevolking is volledig aangewezen op de linnennijverheid en 8% van de totale bevolking is behoeftig.
De industriële 19e eeuw.
Tijdens de Franse Revolutie werden diverse kerkelijke eigendommen onteigend. Lichtervelde kreeg het zwaar te verduren in de ellendige jaren tussen 1840 en 1850. De combinatie van de vlascrisis en de mislukking van de aardappeloogst zorgde voor hongersnood en hongerdood, met een hoogtepunt in 1847-1848. De extra inkomsten van de aanleg van de spoorlijn Kortrijk-Brugge, de drogenbroodroute, konden dit nauwelijks verhelpen.
20e eeuw.
Eerste Wereldoorlog.
Tijdens de Eerste Wereldoorlog lag Lichtervelde op amper 20 kilometer van het front en was voor het Duitse militaire apparaat strategisch. Het was een geschikte plek om uit te rusten, gewonden te verzorgen, te trainen en te ontspannen.
Bij de bevrijding van Lichtervelde op 16 oktober 1918 sneuvelden 14 Belgische soldaten bij gevechten op Het Veld, hoofdzakelijk rond de Turfhouwe en De Breden Steger. Fransen bevrijdden de zuidelijke kant van het dorp tot grosso modo de Statiestraat. Alles ten noorden ervan werd door Belgen bevrijd. Eenheden van het 2de en 3de Linie kwamen van Sint Henricus in een noordelijke boog rond Lichtervelde en bereikten tegen 8 uur 30 de Kasteelstraat. De Duitsers trokken zich vechtend terug en wilden stand houden voor de Muizenbeek. Aan de Breden Steger probeerden de Belgen de mitrailleursnesten uit te schakelen. Obusscherven doodden hulponderluitenant André Ortmans en zijn sergeant-majoor Maurice Roffiaen toen zij hun mitrailleurs in stelling brachten. Ze werden ter plekke begraven. Aan de Beerschaeghe werd adjudant Isidore Dupont door Duitse obussen getroffen; hij werd tijdelijk begraven op de hofstede van Edmond Fiems in de Veldekensstraat. Aan de Turfhouwe sneuvelden Jerome Hostyn, Maurice Deloof en Gustave Decroix. Hostyn en Deloof werden begraven op de hoeve van Camiel Fonteyne in de Kasteelstraat. In het “Extrait Des Ordres Journaliers de L’armée” van 17 februari 1919 wordt vermeld dat soldaat "Benoit De Vlieger” van de 2de linie 10e compagnie zwaar gekwetst werd te ‘Turfhouwe” op 16 oktober 1918 door Duitse obusscherven. Hij overleefde maar bleef de rest van zijn leven gehandicapt. Tegen de middag van 16 oktober verschenen het 1ste en het 2de Bataljon Wielrijders-Karabiniers aan de Breden Steger. Zij schakelden de mitrailleurpost uit. Deze operatie kostte drie soldaten het leven waaronder korporaal Jules Carpentier. Deze werd begraven op de hoeve van Pierre Vanwalleghem aan de Oude Bruggeweg. Bij de gevechten aan de Damplasstraat sneuvelden drie Wielrijders-Karabiniers, waaronder Maurice Vanderhoeven en Alphonse Vanderstappen.
De Duitse troepen lieten Lichtervelde in puin achter. De bevolking liep terug van 6.811 inwoners in 1913 tot 6.487 in 1918. Op het Duitse Kerkhof in de Torhoutstraat lagen meer dan 600 Duitse gesneuvelden. Die werden in 1932 ontgraven en overgebracht naar de Duitse begraafplaats in Hooglede.
Van WOII tot jaren 70.
Na een herstelperiode tijdens het interbellum sloeg de Tweede Wereldoorlog bijzonder diepe wonden: 13 Lichterveldenaren, onder wie de burgemeester Eugène Callewaert, werden onthoofd in Wolfenbüttel. Dit feit en de doorgevoerde repressie na de oorlog, markeerden op grimmige wijze de naoorlogse politiek tot eind jaren zeventig, mede een reden waarom geen enkele randgemeente stond te springen om te fusioneren. Lichtervelde bleef bij de gemeentelijke fusies van 1 januari 1977 zelfstandig, wat slechts voor een beperkt aantal gemeenten het geval was.
Jaren 80 tot heden.
Burgemeester Gabriël Kindt slaagde er in de jaren tachtig in om de zogenaamde "vuile naoorlogse politiek" een halt toe te roepen. Op initiatief van burgemeester Ria Beeusaert-Pattyn jumeleerde Lichtervelde met de Communauté de Communes de la Région d'Audruicq (CCRA), een Noord-Franse regio van 15 gemeenten. Eind 2004 werden de eerste contacten gelegd via de jaarlijkse Cichoreifeesten in Vieille-Église, Nouvelle-Église, Saint-Omer-Capelle en Saint-Folquin. De gewezen seizoenarbeiders Albert Supeene en Noël Vervaele zijn samen met Ria Beeusaert-Pattyn lid van het genootschap de "Confrérie de la Cossette de Chicorée". Op zondag 7 september 2008 vond de officiële jumelage plaats met een ondertekening van een charter.
Tot op heden blijven het verenigingsleven, de Margarethafoor, de septemberkermis en bijhorende jaarmarkt, de 'koers', de tweejaarlijkse folklorefeesten het sociale dorpsleven typeren.
Lichtervelde bleef bij de gemeentelijke fusies van 1977 een zelfstandige gemeente, en kreeg geen deelgemeentes aangehecht. In de gemeente liggen naast het centrum geen woonkernen of gehuchten.
Bezienswaardigheden.
Kerk.
De neogotische Sint-Jacobus de Meerderekerk ligt in het midden van een ommuurd plantsoen. De patroonheilige is de apostel Jacobus de Meerdere, maar ook de Heilige Margaretha wordt er in het bijzonder vereerd. Zij komt in de kerk zelfs meer in beeld. Bovendien is buiten de kerk een ommegang met drie staties die verwijzen naar de Margarethacultus. De kerk dateert uit 1878-1880. De kerktoren werd na de dynamitering tijdens de Eerste Wereldoorlog heropgebouwd. Het spitsboogportaal is van de hand van Karel Lateur (een broer van Stijn Streuvels) en toont Christus als leraar tussen de twee patroonheiligen. Het hoofd- en de zijaltaren uit het midden van de jaren twintig zijn in art-decostijl. De communiebank is ontworpen door de Brugse kunstenaars Pieter Van Walleghem (geboren in Lichtervelde) en A. Pullinckx in 1722. De monumentale neobarokke preekstoel uit 1863 is gemaakt door beeldhouwer J.B. Van Biesbroeck uit Gent en de Tieltse marmerbewerker Sarot. De romaanse doopvont uit de 11de of 12de eeuw is vervaardigd uit massieve Doornikse blauwsteen. Met de doopvonten van Dendermonde, Zedelgem en Zillebeke behoort ze tot de vier oudste in België. Het doopvont is als monument erkend. Binnen de kerk zijn er verschillende muurschilderingen met onder meer de beschrijving van het leven van de Heilige Margaretha en een hele resem portretten van de apostelen en vroeg-christelijke martelaren. In de zijbeuken zijn grote brandramen over de twee patroonheiligen. Achteraan boven het doksaal is er een brandraam over het Laatste Oordeel. In het koor zijn er kleinere brandramen afwezigen met verschillende taferelen uit de Bijbel. Naast het koor is er een weekdagkapel met een aparte ingang.
Het gemeentelijk kerkhof.
Het kerkhof werd op 19 maart 1823 gewijd en in gebruik genomen. Voordien begroef Lichtervelde in de kerk (tot 1783, na verbod door keizer Jozef II), rond de kerk (tot 1805, na verbod door Napoleon) en tussen 1805 en 1823 in het begin van de Oude Bruggeweg. Door de drassigheid van het terrein kwamen regelmatig kisten terug boven. De gemeente vond de huidige locatie op "Den Haverstoppel" of "Het Paepestick", grond die tot aan de Franse Revolutie bij de pastorij hoorde. Vooral in de middengang staat interessant funerair erfgoed, waaronder het graf van Michiel Surmont, Eugène Callewaert, familie Debaillie-Dejaeghere. Buiten de middengang heeft onder andere het graf van dokter Conrardus Roelens kunsthistorische waarde.
Site Vancoillie - Heemkundige kring.
De site Vancoillie in de Statiestraat is sinds 1997 een beschermd monument omwille van de unieke combinatie van olieslagerij, maalderij en houtzagerij. De heemkundige kring heeft er zijn vergader-, ontmoetings- en archiefruimte. In het archief steken bidprentjes en rouwbrieven, een fototheek, een archief van notariële affiches, een verzameling uittreksels uit plaatselijke weekbladen en een bibliotheek. In het museum is een verzameling oude gebruiksvoorwerpen en kunst te vinden. De kring is actief sinds 1985 en verzamelt de kennis over het landschap, bodem, flora, fauna, bevolking, genealogie, taal, folklore, klederdracht, bouwkunst en de cultuur.
Cinema De Keizer.
Cinema De Keizer bestaat sinds 1924 en is de enige Belgische filmzaal die overblijft uit de pionierstijd van de film. Agnes De Baillie baatte de familiebioscoop uit. Ze nam de cinema begin jaren zeventig van haar vader over. Ze overleed op 16 mei 2012. Cinema De Keizer was een aantal maanden gesloten na de dood van uitbaatster Agnes Debaillie. Sinds december 2012 zijn er opnieuw films te zien.
Accordeonfabriek Callewaert.
De accordeonbouwers Felix en Eugène Callewaert voerden tot de Tweede Wereldoorlog vanuit hun fabriek op de hoek van de Statiestraat en de Beverenstraat hun Lichterveldse "trekzak" uit tot in Canada en de Verenigde Staten. Het huis werd gebouwd na de Eerste Wereldoorlog en heeft architectonische waarde. In het gemeentehuis, in het Nationaal Visserijmuseum in Oostduinkerke en in het muziekinstrumentenmuseum in Brussel zijn "Callewaerts" te zien.
Monumenten en gedenkplaten.
Op de markt staat een herdenkingsmonument voor de oorlogsslachtoffers uit beide wereldoorlogen. Het Vredesmonument uit 2014 vervangt een ouder monument uit 1949 dat onherstelbaar beschadigd was. Stukken van dit monument staan in de Sint-Jacobuskerk, net als een gedenkplaat dat herinnert aan de slachtoffers van de Eerste Wereldoorlog. In 2017 werd in de Koolskampstraat bij de carpoolparking een gedenksteen opgericht ter nagedachtenis van de bemanning van een neergeschoten Lancastervliegtuig dat hier in de buurt neerstortte op 28 mei 1944.
Voor de bibliotheekingang is een bronzen accordeonist met op de sokkel een gedicht van Patrick Cornillie te zien. Het beeld van Ron Deblaere verwijst naar de voormalige accordeonfabriek Callewaert. Op het Gildhofplein staat een bronzen buste van Jules Missinne. Aan de voorgevel van cinema De Keizer hangt een gedenkplaat die verwijst naar de aldaar geboren kunstenaar Albert Termote. Een gelijkaardige gedenkplaat prijkte sinds 1946 aan een huis in de Statiestraat en verwijst naar Karel Van de Poele die hier geboren werd. In 2018 werd dit gebouw gesloopt voor de bouw van een supermarkt, maar de gedenkplaat werd nadien op een speciaal gebouwde muur aangebracht. Eveneens in de Statiestraat is er een gedenkplaat voor wielrenner Henri Vanlerberghe, winnaar van de Ronde van Vlaanderen 1919 aangebracht aan de woning waar hij woonde.
Sinds 1999 prijkt op de terreinen van aluminiumfabriek Remi Claeys een sculptuur van Tony Cragg met de naam 'Statue'. Het stelt twee dynamische figuren voor die opgebouwd zijn uit kleinere metalen figuren om de kracht van het bedrijf te illustreren. Op de Marktplaats staat voor het gemeentehuis het beeldhouwwerk 'De Band', een constructie uit steen waarop een dame in brons en een mannelijk silhouet in aluminium zitten. Eveneens in het begin van de 21ste eeuw werd er op de Marktplaats bij de fontein voor de kerk een vredesduif onthuld, een beeld ter herinnering aan het 75-jarig bestaan van de oud-strijdersvereniging N.S.B..
Verkeer en vervoer.
Wegverkeer.
Lichtervelde ontstond waar in oost-westrichting de weg van Diksmuide (N35) zich opsplitst in de wegen naar Zwevezele en Koolskamp. De twee belangrijkste verkeersaders door de gemeente in noord-zuidrichting ontstonden later. De oude Rijselse Heirweg van Oudenburg naar Rijsel, nu een stuk Bollestraat, was de belangrijkste weg voor het intergemeentelijk verkeer tot het midden van de achttiende eeuw. De weg was 's zomers zanderig en in de winter een modderpoel. Dat veranderde in 1751, wanneer de verharde steenweg Brugge-Torhout-Roeselare-Menen-Rijsel Lichtervelde in het westen doorkruiste. Tegenwoordig is dit de N32. In 1773 was er de aanleg van de steenweg Gent-Oostende via Lichtervelde. Door het oosten van de gemeente loopt de autosnelweg A17/E403, die een afrit (9) heeft in Lichtervelde. De snelweg werd er tussen 1973 en 1983 aangelegd. De N35 verbindt de noord-zuidwegen ter hoogte van Lichtervelde. Tot in de jaren 90 liep die weg door de dorpskern. Een ringlaan werd aangelegd in het zuiden van het centrum en ontlast die verkeersdruk in het centrum sinds 1996.
De autostrade A17 ontsluit richting Kortrijk en Frankrijk, Brugge en Nederland.
Spoorverkeer.
Twee spoorlijnen die elkaar kruisen, verbinden Lichtervelde rechtstreeks met Torhout, Brugge, Roeselare en Kortrijk enerzijds en met Gent, Brussel, Zaventem, Diksmuide en De Panne anderzijds. Het spoorwegverkeer vindt zijn oorsprong in de jaren 40 van de negentiende eeuw, onder impuls van burgemeester Michiel Surmont. De eerste trein reed Lichtervelde binnen op 28 februari 1847, toen het baanvak Torhout-Lichtervelde opengesteld werd. Het evenement bracht 30.000 mensen op de been. Het station Lichtervelde heeft een strategische ligging als centraal knooppunt in de provincie. In Lichtervelde kruist de in 1847 aangelegde spoorlijn 66 (Brugge - Kortrijk) de spoorlijn 73 (De Panne - Brussels Airport - Landen), aangelegd in 1858, 1870 en 1880. Het stationsgebouw is een zogenaamd type 1895, waarbij het cijfer naar het bouwjaar van het station verwijst. In 2014 telde het station zo'n 3300 reizigers per dag. In 2019 is dit nog altijd het geval.
Het station stimuleerde de ontwikkeling van de lokale nijverheid. Brouwerij Labens exporteerde bier naar Brussel, de duivenringenfabriek van Cyriel Debaillie en de accordeonfabriek van de Callewaerts kregen hun producten zo in het buitenland. Vanaf 1905 ontstond aan het station een bloeiende paardenmarkt op elke eerste maandag van juni. Tegenwoordig verwijzen de tegelillustraties in de spoorwegtunnel naar dit gebeuren. Tijdens de Eerste Wereldoorlog werd het station diverse keren gebombardeerd.
Eind 2010 werd gestart met de ondertunneling van de spoorwegovergang.
Fietsen en wandelen.
De "Kapelroute" is een gemeentelijke fietsroute langs landelijke kapelletjes. De "Heuvelkamroute" is een landelijke lus van 65 kilometer door geografisch verwante dorpen Lichtervelde, Hooglede en Staden, die op dezelfde heuvelkam liggen. De "Wastineroute", ontworpen door Lichterveldenaar Luc Bossu, is een provinciale route die 7 kilometer door Lichtervelde loopt via de Ridderstraat aan de Huwynsbossen tot in de Kleine Zwevezelestraat bij de Breden Steger. De "WK 2007 mountainbikeroute" is een provinciale mountainbikeroute van 29 kilometer aangelegd na het WK veldrijden 2007 in Hooglede-Gits die de Huwynsbossen doorkruist.
Het "Heihoekwandelpad" verkent de glooiende grens met Gits met oog voor akkers en weiden, veldwegen, kruidenrijke bermen, vergezichten, oude hoeven, kapelletjes, kruislieveheren en een historische houtwal. Ooit lag dit gebied aan de rand van het Bulskampveld. Het toponiem Heihoek verwijst naar arme heidegronden van weleer.
Politiek.
Geschiedenis.
Van oudsher kent Lichtervelde twee partijen die afwisselend in de meerderheid zijn. Enerzijds is er De Zwaan, anderzijds De Burgersgilde, of de Katholieke Burgersgilde of De Keizer genoemd.
Boven-gemeentelijke functies.
De hoogste politieke functie die een Lichterveldenaar bekleedde, was die van gedeputeerde van de provincie West-Vlaanderen
De gemeente leverde ook enkele provincieraadsleden, waaronder :
Geen enkele Lichterveldenaar werd lid van het nationaal of federaal parlement. De in Lichtervelde geboren Peter Bossu was even Europees parlementslid in 1999. In februari 2012 werd Els Kindt - als opvolger van Carl Decaluwe - lid van het Vlaams parlement en daarmee het eerste Lichterveldse parlementslid. Voor de termijn 2019-2024 is Ria Pattyn burgemeester (CD&amp;V). Haar partij heeft de meerderheid met 12 op 19 zetels.
Sport.
Voetbalclub KFC Lichtervelde is aangesloten bij de KBVB en speelt in de provinciale reeksen. Volleybalteam Lichtervelde is aangesloten bij de kwvbv en speelt in de provinciale reeksen.
In 2004 was Lichtervelde in de Ronde van Vlaanderen het "Dorp van de Ronde".
Religieus leven.
De parochie behoorde achtereenvolgens bij het bisdom Doornik, het bisdom Brugge (1561), het bisdom Gent (1801) en het bisdom Brugge (1834). Tegenwoordig is het een van 364 parochies van het bisdom Brugge. Na een tijdlang zelf decanaat te zijn geweest, is het tegenwoordig een van de 15 parochies van het dekenaat Torhout. Alle parochies situeren zich op het grondgebied van Torhout, Koekelare, Kortemark en Lichtervelde.
Kerk.
De eerste kerk was vermoedelijk een houten bidplaats, gesticht door de heren van Lichtervelde. De patroonheiligen zijn Margaretha (ook: Sint-Margriet) en Jacobus. Jacobus de Meerdere met de sint-jakobsschelp als symbool illustreert dat Lichtervelde een doorgangsweg is voor de middeleeuwse pelgrims naar Santiago de Compostella. In 1197 deed de heer van Lichtervelde afstand van het altaarrecht ten voordele van de Sint-Bertinusabdij in Sint-Omaars. De parochie werd geattesteerd in 1207 en in 1275 schonk Rogier van Lichtervelde het patronaat van de kerk aan de abt van Sint-Bertinus. Tijdens de tweede beeldenstorm in 1584 werd de kerk, uitgezonderd de Romaanse toren, verwoest. De heropbouw van omstreeks 1620 kreeg later in de eeuw een versteviging tot een vesting met palissaden, uit voorzorg voor de Frans-Spaanse oorlogen die de streek teisterden tussen 1668 en de vrede van Utrecht in 1713. In 1695 plunderden de troepen van Lodewijk XIV de kerk en in 1708 waren er beschadigingen door de Engelsen onder leiding van de Hertog van Marlborough. Na 1713 kwamen de Zuidelijke Nederlanden onder Oostenrijks bewind en volgde een periode van relatieve rust, economische en demografische bloei door een verbeterde landbouw en het gebruik van de aardappel. De bevolkingsgroei maakte in 1838 een westelijke uitbreiding noodzakelijk. De kerk bleef echter te klein en tussen 1876 en 1879 werd ze afgebroken om plaats te maken voor de huidige neogotische kerk, gebouwd tussen 1878 en 1880, ontworpen door de architect P.N. Croquison uit Kortrijk. Na de vernietiging in 1918 werd de kerk heropgebouwd in de vroege jaren van het interbellum.
Kapellen.
Lichtervelde heeft veel kapellen. Toen de Franse theoloog R. Pannet het begrip "volkskatholicisme" lanceerde, resulteerde dat halfweg jaren zeventig in een hernieuwde volksverering van de heilige Margaretha en het inventariseren van Mariakapellen en gevelkapelletjes. De inventaris werd digitaal ontsloten door de Lichterveldenaar Karel Vangheluwe.
Bekende personen.
Lijst.
Sommige bekende personen zijn geboren in Lichtervelde, anderen zijn er gestorven en nog anderen vonden er hun werkstek. Zie: Lijst van Lichterveldenaren.
Persprijswinnaars.
De perskring reikt jaarlijks een bronzen accordeon uit aan een (oud-)Lichterveldenaar die het dorp verdienstelijk en buiten zijn grenzen op de kaart zet.

</doc>
<doc id="30043" url="https://nl.wikipedia.org/wiki?curid=30043" title="Sint-Truiden">
Sint-Truiden

Sint-Truiden (Frans: "Saint-Trond", Limburgs: "Sintruin") is een stad en gemeente in de Belgische provincie Limburg. Met haar 107 km² en ruim 41.000 inwoners is het een van de grootste steden van Limburg. De stad is de hoofdplaats van het kieskanton en het gerechtelijk kanton Sint-Truiden. Het is de enige stad in Vlaanderen die naar haar stichter (Trudo) vernoemd werd.
Een inwoner van Sint-Truiden wordt "(Sint-)Truienaar" genoemd; voor een vrouwelijke inwoner wordt de benaming "Truinoske" gebruikt.
Etymologie.
De oudste woonkern was Zerkingen, dat reeds in de 8e eeuw in geschriften voorkwam als: "Sarchinium". Na 1100 kwam de naam Sint-Truiden in zwang, naar Sint-Trudo, grondlegger van de Abdij van Sint-Truiden.
Geschiedenis.
De vroegste geschiedenis gaat terug tot de Romeinse tijd, toen zich op de plek van het tegenwoordige Sint-Truiden, aan een kruispunt van heirbanen, reeds een kleine bewoningskern vormde, later Zerkingen genoemd. In 655 stichtte Trudo, waarschijnlijk een lid van een aanzienlijke Austrasische familie met leengoed in deze regio, op deze plek een monnikengemeenschap, die geleidelijk uitgroeide tot de abdij van Sint-Truiden. Later werd Sint-Trudo heilig verklaard, zoals veel leden van de Frankische adel. Trudo was in Metz opgeleid tot priester, wat vaak wordt aangevoerd als verklaring voor het feit dat het bisdom Metz veel invloed had in Sint-Truiden. In 660 bouwde Trudo een kerkje in zijn geboortestreek, ongeveer één kilometer ten noorden van Zerkingen, langs de Cicindria. Nadat er bij het graf van de heilige Trudo enkele wonderen waren gebeurd, ontwikkelde de plaats zich tot bedevaartsoord. Door de vele pelgrims kwamen ook handel en dienstverlening tot bloei. De nederzetting die bij het klooster ontstond, stond te boek als "Oppidum Sancti Trudonis". De naam Zerkingen raakte aldus geleidelijk in onbruik en de stad ging Sint-Truiden heten.
Dat Sint-Truiden uitgroeide tot een economisch centrum, blijkt onder andere uit een Karolingische munt uit 780, met op de voorzijde Karel de Grote en op de keerzijde "Sci Trudo" ('Heilige Trudo'). Van de abdijgebouwen is bekend dat bisschop Adalbero I van Metz, die ook abt van Sint-Truiden was, rond 950 een nieuwe, driebeukige kerk bouwde. De 11e eeuw was een bloeiperiode voor de abdij. In deze periode begon de bouw van wat waarschijnlijk de derde abdijkerk was, een grote romaanse kerk van 100 m lang en 27 m breed. De huidige inrichting van het Kerkveld geeft een idee van haar omvang en hoogte. Ook de stad profiteerde mee van de bloei van de abdij: rond de abdijkerk groeide Sint-Truiden uit van een bescheiden nederzetting tot een versterkte stad, die in deze periode stadsrechten kreeg. In 1129 werd de aarden omwalling uit 1050 vervangen door stenen stadsmuren. Sint-Truiden ontwikkelde zich op economisch vlak tot een centrum van de lakenindustrie en exporteerde haar laken onder andere naar Duitsland, Engeland en Frankrijk.
De abten van Sint-Trudo waren in Sint-Truiden ook verantwoordelijk voor de bouw van de Onze-Lieve-Vrouwekerk, de Sint-Gangulfuskerk en de Sint-Maartenkerk, de drie parochiekerken binnen de stadsmuren. De benoeming van schout en schepenen gaf de abt grote bestuurlijke macht. Dat veranderde toen de bisschop van Metz in 1227 zijn rechten op Sint-Truiden aan de prins-bisschop van Luik afstond. Daarmee werd Sint-Truiden een van de 23 "Goede Steden" van het prinsbisdom Luik. Op het marktplein werd een perroen opgericht, de Luikse vrijheid symboliserend. Een kopie van de originele perroen staat nog steeds naast het stadhuis op de Grote Markt. Ook sloten de Truienaren zich aan bij de andere Luikse steden in hun strijd om medezeggenschap in het bestuur van het prinsbisdom, waarbij met name de ambachten een zekere invloed in het stadsbestuur wisten te bevechten. In deze periode werd een markthal gebouwd op de plaats waar thans nog het belfort van Sint-Truiden staat. Karel de Stoute veroverde de stad in 1467, wat het begin van een terugval betekende voor de stad. De stadswallen werden in 1675 ontmanteld.
De abten van Sint-Trudo behielden door de eeuwen veel invloed in de stad. De abt was medeheer van de stad, met alle invloed en gezag daaraan verbonden. De abdij werd in de 17e en 18e eeuw verder uitgebreid, waardoor een indrukwekkend complex ontstond. Toch waren er maar amper 25 monniken. De abt bezat tevens een kasteel in Nieuwenhoven, terwijl de monniken hun vrije tijd konden vermeien in het iets bescheidener Speelhof. Aan het einde van de 18e eeuw kwam aan deze situatie een plotseling en radicaal einde. In augustus 1789 volgde Sint-Truiden de stad Luik in de Luikse Revolutie. De inval van Franse revolutionaire troepen in 1792 betekende het einde van de abdij. Abt en monniken vluchtten en de abdijgoederen werden aangeslagen. Een tijdelijke terugkeer van het Oostenrijkse leger veranderde daar niets aan. In 1794 werd Sint-Truiden aangehecht bij de Eerste Franse Republiek. Na een korte periode in het Verenigd Koninkrijk der Nederlanden, kwam Sint-Truiden vanaf 1830 onder het huidige Belgische bestuur te staan.
In de 19e en 20e eeuw bloeide de stad weer op dankzij de fruitteelt in de regio. Op 9 augustus 1914, aan het begin van de Duitse invasie in België, werden 20 Truiense burgers geëxecuteerd en verscheidene huizen platgebrand. Ook tijdens de Tweede Wereldoorlog werden verschillende huizen verwoest. In deze oorlog gebruikten de Duitsers de luchtmachtbasis van Sint-Truiden als uitvalsbasis. De bouw van de wijk Nieuw Sint-Truiden, net buiten het stadscentrum, zorgde voor huisvesting voor de groeiende bevolking van de stad.
Op 9 december 1975 werd Sint-Truiden getroffen door een grootschalige brand, waarbij een groot deel van de abdijgebouwen, waaronder diverse schoolgebouwen, de infirmerie, de seminariekerk en de torenspits werden verwoest. In 1971 werd Halmaal door de gemeente Sint-Truiden ingelijfd. Na de herindeling van 1977 behoren ook Aalst, Brustem, Duras, Engelmanshoven, Gelinden, Gorsem, Groot-Gelmen, Ordingen, Runkelen, Velm, Wilderen, Zepperen en Kerkom tot Sint-Truiden.
Geografie.
Ligging.
Sint-Truiden ligt in Haspengouw, een landstreek die zich uitspreidt over de Belgische provincies Limburg, Luik, Namen, Vlaams-Brabant en Waals-Brabant. Deze regio wordt gekenmerkt door een glooiend landschap van zeer vruchtbare gronden die gebruikt worden voor landbouw en veeteelt. Sint-Truiden ligt in het noordelijke deel van Haspengouw, in het vochtige deel van de streek, met rijke leemgrond, die zeer geschikt is voor fruitteelt. Het licht golvend reliëf loopt op tot een maximale hoogte van 115 m. Er lopen geen grote waterwegen door de stad. De Cicindriabeek loopt ondertunneld door het centrum van Sint-Truiden. De stad ligt 18 km ten zuidwesten van de provinciehoofdstad Hasselt.
Klimaat.
Het klimaat in de streek rond Sint-Truiden is een gematigd maritiem klimaat. Het regent ongeveer het hele jaar, met een licht afgetekend neerslagmaximum in de winter, veroorzaakt door de Atlantische depressies die door België trekken, en ook een neerslagmaximum in de zomer door de frequent voorkomende zomeronweders. Op een heel jaar tijd valt er gemiddeld 852,4 mm neerslag in Sint-Truiden, terwijl de maandelijkse uitersten kunnen lopen van om en bij de 50 mm tot meer dan 80 mm.
De temperaturen zijn gematigd met een gemiddelde waarde van tegen de 10 graden. De zomers zijn relatief warm te noemen, door het microklimaat van de nabijgelegen droge zandstreek, de Kempen.
Kernen.
De fusiegemeente bestaat naast de stadskern nog uit 14 deelgemeenten: 
Ook het gehucht Kortenbos maakt sinds 1977, toen het werd afgescheiden van Kozen, deel uit van de stad Sint-Truiden. In Sint-Truiden zelf liggen verder nog de gehuchten Bevingen en Melveren die nog niet met de stadskern vergroeid zijn. Wél met de stadskern vergroeid zijn Schurhoven, Guvelingen en Zerkingen.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De stad Sint-Truiden ligt in het kieskanton Sint-Truiden en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Bestuur.
De huidige coalitie in Sint-Truiden bestaat uit CD&amp;V, Open Vld en N-VA. De burgemeester is Ingrid Kempeneers (CD&amp;V). In België wordt het gemeentebestuur "College van burgemeester en schepenen" genoemd. Het gemeentebestuur van Sint-Truiden bestaat naast een burgemeester uit een eerste tot en met zevende schepen. Hieronder zijn hun namen in die volgorde genoemd (zie ook bij externe links):
Geschiedenis.
Burgemeesters.
Historisch gezien is Sint-Truiden een christendemocratisch bastion. Van 1870 tot en met 1994 werd de stad onafgebroken bestuurd door christendemocratische burgemeesters. Van 1995 tot en met 2012 was de socialist Ludwig Vandenhove burgemeester. Nochtans vormden ook bij de gemeenteraadsverkiezingen in 1994, 2000 en 2006 de christendemocraten de grootste fractie, maar de socialistische partij slaagde er telkens in een coalitie te vormen met Vandenhove als burgemeester. Ook in 2012 en 2018 won CD&amp;V de gemeenteraadsverkiezingen. Na het ontslag van Veerle Heeren (CD&amp;V) in 2022 werd Ingrid Kempeneers (CD&amp;V) burgemeester van Sint-Truiden.
Resultaten gemeenteraadsverkiezingen sinds 1976.
&lt;br&gt;
Bezienswaardigheden.
Sint-Truiden telt twee sites die op de Werelderfgoedlijst van UNESCO staan: het belfort op de Grote Markt is onderdeel van de werelderfgoedsite belforten in België en Frankrijk en het Sint-Agnesbegijnhof is onderdeel van de werelderfgoedsite begijnhoven in Vlaanderen.
Stadhuis en belfort.
Het belfort van Sint-Truiden is een historische belforttoren, die oorspronkelijk deel uitmaakte van de lakenhal. Tegenwoordig is het belfort onderdeel van het stadhuis van Sint-Truiden, dat in de 18e eeuw om de lakenhal heen gebouwd werd. Het onderste deel van het belfort dateert uit de 13e eeuw, de rest uit 1608. In 2005 werd het belfort van Sint-Truiden op de werelderfgoedlijst van de UNESCO geplaatst als onderdeel van de groepsinschrijving van 56 belforten in België en Frankrijk.
De hallen uit 1366 vormen thans een deel van de benedenverdieping van het stadhuis, waarvan de gevels in 1754-55 vernieuwd werden door de Luikse architect Étienne Fayen. De 18e-eeuwse vertrekken op de verdieping zijn rijk gedecoreerd met stucwerk. De reliëfs in de vestibule van 1788 zijn gesigneerd door André Vivroux uit Luik. De allegorieën op de schoorsteenmantel van de raadzaal-trouwzaal zijn olieverfschilderingen van de Maastrichts-Luikse schilder Jean-Baptiste Coclers. Op de kroonlijst staan de wapens afgebeeld van de elf historische ambachten van Sint-Truiden.
Begijnhof.
Het begijnhof van Sint-Truiden of begijnhof van Sint-Agnes is een typisch Vlaams begijnhof dat men tot het zogenoemde pleintype rekent. Het geheel van woningen en een infirmerie is gesitueerd rond een centraal gelegen kerk met voorplein, eertijds omgeven door bleekvelden, moestuinen en boomgaarden. Het werd in 1258 opgericht buiten de stadsmuren van Sint-Truiden bij de Cicindriabeek in het gehucht Schurhoven. Het betekende de aanvang van een bloeiende vrouwengemeenschap aan de rand van de stad, waar in zijn glorietijd meer dan 200 begijnen woonden. De oudste delen van de Begijnhofkerk dateren uit de 13e eeuw. De meeste woonhuizen zijn 17e- of 18e-eeuws, evenals de begijnhofhoeve met monumentale toegangspoort. In de Franse tijd werd het begijnhof onteigend en verkocht aan particulieren. De laatste begijn overleed in 1860. In 1928 werd de kerk voor de eredienst gesloten en in 1933 als beschermd monument gerestaureerd. Een tweede grote restauratie, onder meer van de middeleeuwse muurschilderingen, vond plaats van 1975 tot 1981. Hierna bood de Begijnhofkerk tot 1997 huisvesting aan het Provinciaal Museum voor Religieuze Kunst. Momenteel functioneert de kerk als tentoonstellings- en concertruimte.
Abdij.
Van de abdij van Sint-Truiden, gesticht in 657, resteren nog de romaanse crypte en de kerktoren (beide midden 11e eeuw), het 17e-eeuwse barokportaal, het 18e-eeuwse abtskwartier met onder andere het classicistische poortgebouw (1779) en de fraai beschilderde Keizerzaal, en een aantal 19e-eeuwse gebouwen, waaronder de achthoekige Academiezaal, ontworpen door Louis Roelandt. In 1975 werd de abdijsite getroffen door een grote brand, waarbij de torenspits, de 19e-eeuwse seminariekerk, een deel van het abtskwartier, de infirmerie en een groot deel van de schoolgebouwen in vlammen opgingen. De abdijsite van Sint-Trudo onderging de laatste jaren een grondige renovatie. De crypte, de abdijtoren, de Keizerzaal en de Academiezaal zijn thans toegankelijk voor het publiek. De toren, met 196 traptreden en vijf platforms, biedt uitzicht over de stad en de streek.
Grote Markt.
In het centrum van Sint-Truiden bevindt zich de Grote Markt die tegenwoordig dienstdoet als locatie voor grote evenementen en betaalparking. In het verleden werd, in het bijzonder door lokale politici, soms beweerd dat dit plein het op een na grootste marktplein van België is, na dat van Sint-Niklaas. In november 2014 ontstond hierover controverse nadat dit feit aan bod kwam in het televisieprogramma Vlaanderen Vakantieland. Ook verschillende andere steden bleken immers te beweren dat het tweede grootste marktplein zich op hun grondgebied zou bevinden. Na onderzoek werd duidelijk dat noch Sint-Truiden, noch de andere steden rechtmatig aanspraak konden maken op deze titel. Uit de opmetingen bleek dat de tweede grootste Grote Markt zich in Sint-Lievens-Houtem bevindt, en dat Sint-Truiden slechts beschikt over de vijfde grootste markt van België.
Cultuur.
Dialect.
In Sint-Truiden wordt het "plat Sintruins" gesproken als stadsdialect. Dit dialect kwam in 2011 vaak in de pers naar aanleiding van het uitbrengen van de internationaal gelauwerde film "Rundskop". Hoofdrolspeler Matthias Schoenaerts kreeg voor deze rol de hulp van een Truiense dialectcoach, Roger Vanbrabant. Rundskop werd de Belgische inzending bij de Oscars. De film werd genomineerd voor beste niet-Engelstalige film en behoorde zo tot de beste vijf films van 2011.
De verzamelnaam voor alle dialecten die worden gesproken in de wijde omgeving van Sint-Truiden, wordt het Truierlands genoemd.
Uitgaansleven.
Het Truiense uitgaansleven concentreert zich rond de Grote Markt, de Groenmarkt en het Heilig Hartplein. Hier bevinden zich een groot aantal horecagelegenheden, vele met terrassen. In 2021 opende opnieuw een nachtclub op de Grote Markt. De Bogaard in de Capucienessenstraat is het cultuurcentrum van Sint-Truiden. Het theater heeft twee zalen met 418 en 110 stoelen. Eind 2013 is aan de Naamse Vest filmtheater Cameo heropengegaan, nadat Sint-Truiden het 25 jaar zonder bioscoop heeft moeten doen.
Religie.
De stichter van de abdij van Sint-Truiden, Sint-Trudo, werd na zijn dood heilig verklaard, waardoor Sint-Truiden uitgroeide tot bedevaartsoord. De abdij speelde een belangrijke rol in de evangelisering van het Maasland. Momenteel telt het dekenaat Sint-Truiden 36 parochies, waarvan er 20 op het grondgebied van de gemeente Sint-Truiden liggen:
De Onze-Lieve-Vrouw-Hemelvaartkerk op de Grote Markt is een van de beeldbepalende gebouwen in het centrum van de stad en is tevens de hoofdparochiekerk van Sint-Truiden. Op het grondgebied van de gemeente bevindt zich tevens de Basiliek van Onze-Lieve-Vrouw van Kortenbos, een belangrijke bedevaartkerk. Monseigneur de Montpellier, bisschop van Luik, riep op 13 mei 1873 Onze-Lieve-Vrouw van Kortenbos uit tot patrones van Limburg. De plechtige kroning werd op 11 augustus 1897 door paus Leo XIII goedgekeurd en uitgevoerd op 1 mei 1898. Op 24 februari 1936 verleende paus Pius XI aan de bedevaartskerk van Kortenbos de titel van "basilica minor".
Net zoals in andere Belgische steden nam het aantal actieve kerkgangers in Sint-Truiden sinds het Tweede Vaticaans Concilie af, waardoor verschillende parochies in moeilijkheden kwamen. Verschillende kerken raakten in onbruik. Zo werd de begijnhofkerk gesloten, waarna ze werd gerestaureerd. Sindsdien fungeert ze als culturele ruimte voor grote tentoonstellingen.
De grootste religieuze groepering na de christenen, wordt gevormd door de sikhs. In België leven rond de 3000 à 4000 sikhs. De grootste concentratie sikhs van België bevindt zich in Sint-Truiden. Zij vonden in de jaren 1980 de weg naar Zuid-Limburg om er aan de slag te gaan in de fruitteelt. In Halmaal werd het eerste gebedshuis voor sikhs in België gebouwd, een gurdwara. Vanaf 1993 komen de sikhs hier samen om te bidden, te vieren en elkaar te ontmoeten. Hier wordt er elke zondag gezongen uit de Goeroe Granth Sahib, waarna iedereen kan aanzitten aan de gemeenschappelijke maaltijd.
De Marokkaanse gemeenschap in Sint-Truiden beschikt over een eigen islamitisch gebedshuis.
Economie.
Fruitteelt.
Wat economische activiteiten betreft, staan Sint-Truiden en omgeving erom bekend dat de fruitteelt er een belangrijke plaats inneemt. Sint-Truiden is de hoofdstad van de fruitstreek. Het succes van de fruitsector is in de eerste plaats het gevolg van de vruchtbare ligging. Sint-Truiden is van oudsher het handels- en dienstencentrum van een streek die zijn welvaart te danken heeft aan de teelt en verkoop van fruit. Nergens in de provincie Limburg is het belang van de primaire sector (de landbouw) zo groot als in Sint-Truiden, nergens is de welvaart zo direct hiervan afhankelijk. Terwijl de landbouw in heel Limburg zorgt voor 4,3 % van de tewerkstelling, is dat in Sint-Truiden 10,7 %. Ten behoeve van de fruitteelt zijn in de omgeving van de stad verscheidene fruitveilingen opgericht: veiling Haspengouw werd opgericht in 1939; de Belgische Fruitveiling zag het daglicht in 1952, destijds onder de naam Fruitcentrale.
Industrie.
De noodzaak om naast de fruitteelt ook industriële bedrijven aan te trekken, is een verschijnsel van de laatste decennia. Terwijl in Midden-Limburg met zijn onvruchtbare en zanderige bodem de eerste industriële bedrijven, met de steenkoolontginning op kop, in de jaren 20 ontstaan, dateert de behoefte aan industrie als alternatief voor de fruitteelt pas vanaf de jaren 50. In de jaren 60 wordt het industrieterrein Schurhoven ontwikkeld. Tenneco Automotive en Ridge Tool zijn enkele van de eerste bedrijven die zich in Sint-Truiden vestigden. Met de komst van Volvo Car Sint-Truiden en HMZ in de jaren 70, krijgt de industriële ontwikkeling in de fruithoofdstad een nieuwe impuls. De ontwikkeling van het industrieterrein Schurhoven heeft niet verhinderd dat het aandeel van de industriële tewerkstelling in de totale tewerkstelling klein is gebleven. In heel Limburg wordt 27 % van de tewerkstelling gecreëerd door industriële bedrijven, in Sint-Truiden is dat slechts 22 %. Momenteel zijn de drie grootste bedrijven in Sint-Truiden Tenneco Automotive (1314 werknemers), VCST (1030) en Betonac (308).
Dienstverlening.
Het aandeel van de tewerkstelling in de dienstverlenende sector is dan weer wel hoog, met 63 % zelfs iets hoger dan het Limburgse gemiddelde van 61 %. Sint-Truiden is onbetwistbaar het bestuurlijke en administratieve centrum van Zuidwest-Limburg. Handel, horeca en dienstverlening zijn goed uitgebouwd in Sint-Truiden. Het centrum met winkels en horecazaken wordt druk bezocht. Maar ook in de dienstensector loert de fruitteelt om de hoek. De fruitteelt trekt immers heel wat toeleveringsactiviteiten aan, zoals sorteer- en verpakkingsstations, boomkwekerijen, financiële en administratieve dienstverleners en transporteurs. Hieruit vloeit voor dat de Truiense economie vooral gedragen wordt door KMO's. Maar liefst 97 % van het totale aandeel bedrijven bestaat uit KMO's. Samen wordt daar ook 45 % van de beroepsbevolking tewerkgesteld.
Winkelen.
Sint-Truiden geldt als een belangrijke winkelstad in de regio en heeft een uitgebreid winkelaanbod. Vooral het gebied rondom de Grote Markt wordt gedomineerd door winkels en horeca. De belangrijkste winkelstraat is de Luikerstraat. Deze straat staat tevens op de laatste editie van het Belgische Monopolyspelbord, weliswaar als goedkoopste straat. Naast de Luikerstraat biedt de Stapelstraat het grootste winkelaanbod, en de Diesterstraat. De stad telt één overdekt winkelcentrum, in de Cicindriawijk. Verder zijn er nog een paar galerijen in de stad, zoals galerij Astrid in de Stapelstraat.
Markten.
De marktactiviteiten op de Grote Markt gaan eeuwen terug. De zaterdagmarkt wordt al sinds 1451 georganiseerd . Op en rond de Grote Markt worden ook nu nog markten gehouden:
Mobiliteit.
Wegverkeer.
Sint-Truiden wordt niet ontsloten door autosnelwegen. Toch is de stad vlot bereikbaar. Sint-Truiden ligt immers in het midden van de A2 Brussel-Aken, de E313 Antwerpen-Hasselt-Luik en de E40 Brussel-Luik. De belangrijkste ontsluiting wordt gevormd door de gewestweg naar Tienen en Luik, de N3 genaamd, en de N80, de expresweg naar Hasselt. Verscheidene bedrijven klagen over de gebrekkige bereikbaarheid van de E40. De bouw van zo'n autosnelweg werd verhinderd omdat men geen grond wou opofferen.
Spoorverkeer.
Het station van Sint-Truiden ligt langs spoorlijn 21, die Landen met Hasselt verbindt. Vanuit Sint-Truiden is er een rechtstreekse verbinding met Genk, Hasselt, Leuven, Brussel, Gent, Brugge en Blankenberge. Het station werd geopend op 6 oktober 1839. Het huidige station dateert uit de jaren 70. Het verving een vroeger stationsgebouw dat gebouwd werd in 1882 en dat afgebroken werd in 1975. In 1988 werd het station gesloten voor goederenvervoer. In 2005 werd het station vernieuwd, samen met het stationsplein en de rest van de stationsomgeving. Er kwamen extra fietsenstallingen en het comfort voor de treinreizigers werd verhoogd.
Voorheen deed het station ook dienst als halte van spoorlijn 23, die Drieslinter met Tongeren verbond. Deze spoorlijn werd ook wel de fruitspoorlijn genoemd, omdat over de lijn voornamelijk fruit werd vervoerd naar de diverse stroopfabrieken die gelegen waren in de buurt van de stations. Deze spoorlijn werd echter in 1988 definitief gesloten. Behalve een spoorwegknooppunt was Sint-Truiden ook belangrijk knooppunt voor de buurtspoorwegen. Zo waren er 5 buurtspoorweglijnen richting het huidige Vlaams- en Waals-Brabant, en naar Luik.
Luchtverkeer.
De stad Sint-Truiden heeft ook een vliegveld: Limburg Regional Airport (ICAO: EBST), op een gedeelte van het voormalige militaire vliegveld van Brustem. Er zijn nieuwe exploitanten aangetrokken, die in samenwerking met de LRM met de verdere uitwerking bezig zijn. De lengte van de piste bedraagt 1199 meter (klasse II), gelegen in de richting 06-24. Vanaf februari 2009 is er ook Jet A1 en Avgas beschikbaar. De frequentie van EBST is 119.975 MHz. Tevens is er ook een vliegschool aanwezig voor de opleiding voor vliegtuigen en helikopters, Fly One.
Sport.
Topsport.
Sint-Truiden staat bekend om In de Jupiler Pro League van het Belgisch voetbal speelt STVV. De club speelt zijn thuiswedstrijden op Stayen (14.600 plaatsen). In het seizoen 2023-2024 speelt STVV zijn 47ste seizoen in hoogste voetbalklasse. Hiermee bekleedt de club de veertiende plek in de eeuwige ranglijst. De ploeg wist nooit nationaal kampioen te worden, maar eindigde in het seizoen 1966-1967 wel op de tweede plaats. In 1971 en 2003 speelde Sint-Truiden de finale van de Beker van België, maar telkens werd verloren. In 1988 werd wel de Trofee Jules Pappaert gewonnen en in 1999 de Ligabeker. De club heeft ook enkele individuele trofeeën te vieren gehad. In 1968 won Odilon Polleunis de Gouden Schoen, in 1973 werd Alfred Riedl topscorer, en in 2010 werd Simon Mignolet Doelman van het Jaar. De club speelde ook twee keer Europees voetbal.
STVV had sinds 2008 ook een eigen vrouwenploeg. Toen sloot FCL Rapide Wezemaal zich aan bij de club. De Truiense vrouwen speelden lange tijd in Eerste Klasse en behoorden tot de top van het Belgisch vrouwenvoetbal, en ook Europees kon de ploeg mee. In 2007, net voor de aansluiting, haalde men de kwartfinales van de UEFA Women's Cup, door de eerste twee groepsfases te overleven. In de kwartfinale werd verloren van Umeå IK, de latere verliezende finalist. Onder de naam STVV startte de ploeg in het seizoen 2008-2009 in de hoogste vrouwenafdeling. In hun eerste jaar werden de Kanaries al onmiddellijk derde. In 2009-2010 veroverde men de eerste landstitel onder de naam Sint-Truidense VV, na een testmatch om de tegen uittredend kampioen Standard Luik. Dankzij de landstitel mocht de ploeg uitkomen in de UEFA Champions League, waarin de ploeg verloor van Sparta Praag. Naast de vijf landstitels was STVV bij de vrouwen ook in het bezit van zes Bekers van België en vier Supercups. In 2015 besliste het bestuur evenwel het vrouwenvoetbalproject te beëindigen.
Sint-Truiden is ook de thuisstad van Handbal Sint-Truiden. De damesploeg startte in september 1977 in de provinciale reeksen. In het tweede seizoen behaalde de damesploeg een eerste provinciale titel. In 1979 nam ook de herenploeg voor het eerst deel aan de provinciale reeksen. Om ook een graantje mee te pikken van de successen van de voetbalploeg, werd de naam van Juventus Melveren veranderd in Sint-Truidense Handbalvereniging. Het damesteam kon een eerste maal een promotie naar 's lands hoogste afdeling afdwingen in 1984. Toen werd het een heen en terug, maar in het daarop volgende seizoen veroverde de damesploeg opnieuw de promotie naar eredivisie, waar ze sindsdien onafgebroken spelen. 2006 werd een gloriejaar voor de club. De damesploeg werd voor het eerst kampioen van België, de herenploeg steeg naar de tweede nationale. Daarna behaalde de damesploeg nog enkele tweede en derde plaatsen, maar nationaal kampioen kon Handbal Sint-Truiden, zoals de club sinds 2009 heet, lange tijd niet meer worden. In 2010 werd wel voor het eerst de Beker van België in de wacht gesleept. De herenploeg werd in 2013 kampioen in tweede nationale, waardoor promotie afdwong naar de hoogste afdeling. De club besliste echter niet te stijgen omdat het dit financieel onhaalbaar achtte. In 2017 werd het damesteam voor de tweede keer in de geschiedenis kampioen van België. Een jaar later won Sint-Truiden zowel het landskampioenschap als de Beker van België, goed voor de eerste dubbel in de clubgeschiedenis. Ook in 2023 en 2024 werd de dubbel behaald. In totaal won Handbal Sint-Truiden reeds vijf landstitels en vijf Bekers van België.
Recreatie.
Met "Sportpark Haspengouw" beschikt Sint-Truiden over een recreatiezwembad met twee glijbanen met opvangbad, een stromingsbad, een verwarmd buitenbad, een ploeterbad voor kleuters en een whirlpooltuin. Het groot bad heeft een lengte van 25 m. In hetzelfde Haspengouwpark is ook ruimte voor een judo-, dans- en sportzaal. Daarnaast bevindt zich in het stadsdeel Nieuw-Sint-Truiden een atletiekpiste waar verschillende disciplines kunnen beoefend worden. Ook is er een sporthal op de Veemarkt en in de Jodenstraat. Ten slotte telt Sint-Truiden drie tennisverenigingen, een schietclub en drie amauteur voetbalclubs. Verschillende olympische sporten zijn vertegenwoordigd, namelijk atletiek, badminton, basketbal, boksen, handbal, handboogschieten, hockey, judo, mountainbike, paardrijden, schermen, schietsport, taekwondo, tafeltennis, tennis, turnen, voetbal, volleybal, wielrennen en zwemsport.
Fietsen en wandelen.
De historische binnenstad is omringd door de vesten, de vroegere stadsomwalling, en fungeren als fiets- en wandelring rond het centrum. Sint-Truiden is opgenomen in het fietsroutenetwerk Limburg, waarbij de fietstoerist van knooppunt naar knooppunt kan fietsen over grotere afstanden. In de omgeving van de stad zijn verscheidene fietsroutes uitgezet. Fietsers kunnen zich onder andere uitleven op de 46 kilometer lange Trudofietsroute, die de kerkdorpen met elkaar verbindt, of de Keltenroute, die het Keltische verleden van de regio belicht. Populair zijn de fruitbloesemroutes in het voorjaar. De stad ligt tevens aan het Mountainbikenetwerk Euregio, dat loopt van Vlaams-Brabant naar Nederlands-Limburg.
In Gelinden, Groot-Gelmen, Engelmanshoven en Brustem is een wandelroutenetwerk aanwezig. In navolging van de fietsroute is er ook elk jaar een Fruitbloesemroute voor wandelaars. De Fruitvalleiwandeling kan het hele jaar gedaan worden. Sint-Truiden is het middelpunt van de Haspengouwwandelroute.
Zustersteden.
Sint-Truiden heeft een samenwerking met:

</doc>
<doc id="30044" url="https://nl.wikipedia.org/wiki?curid=30044" title="Ciney (stad)">
Ciney (stad)

Ciney (Waals: "Cînè") is een stad en gemeente in de provincie Namen in België. De stad telt ruim 17.000 inwoners. Ciney ligt op een hoogte van 286 meter.
Ciney is de hoofdplaats van de Condroz en is ook bekend door het gelijknamige bier, dat er voor het eerst gebrouwen werd.
Geschiedenis.
Ciney was een van de 23 Goede Steden van het prinsbisdom Luik. Op 26 augustus 2006 vierde Ciney haar duizendjarig bestaan.
Op 14 juli 2010 werd Ciney getroffen door een zwaar onweer. De torenspits van de Sint-Niklaaskerk stortte in en ruim 180 woningen geraakten beschadigd. Ook zaten ongeveer 2.000 gezinnen een tijdlang zonder stroom.
Kernen.
Overige kernen.
Naast deze deelgemeenten liggen op het grondgebied nog verscheidene gehuchten zoals Biron in Ciney, Halloy in Braibant, Ronvaux en Enhet in Chevetogne, Conjoux en Reux in Conneux, Chapois, Ychippe, Corbion in Leignon. In Serinchamps liggen Haid en Haversin. Haversin, gelegen aan de spoorweg, is er de grootste kern in de deelgemeente. In Achêne ligt onder meer het gehucht Fays, en ook een nieuwe nijverheidszone. In Sovet liggen ten noorden van het riviertje de Bocq nog de gehuchtjes Senenne, Reuleau en Vincon.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Resultaten gemeenteraadsverkiezingen sinds 1976.
&lt;br&gt;&lt;br&gt;

</doc>
<doc id="30045" url="https://nl.wikipedia.org/wiki?curid=30045" title="Libramont-Chevigny">
Libramont-Chevigny

Libramont-Chevigny is een gemeente in de provincie Luxemburg in België. De gemeente telt ruim 11.000 inwoners. In Libramont bevindt zich het Keltenmuseum.
De naam van de gemeente is een samentrekking van plaatsnamen Libramont en Sainte-Marie-Chevigny binnen de gemeentegrenzen.
Demografische evolutie.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.

</doc>
<doc id="30046" url="https://nl.wikipedia.org/wiki?curid=30046" title="Gembloers">
Gembloers

Gembloers (Frans: "Gembloux", Waals: "Djiblou") is een stad in de provincie Namen in België. De stad telt ruim 26.000 inwoners.
Topografie.
De naam van de plaats komt uit het Latijn: Gemblacum; in oudere teksten, soms Gemblours, een oudere Franse vorm van de naam. De Nederlandse naam 'Gembloers' is daarvan afgeleid. Tegenwoordig wordt vaak de Franstalige naam van de plaats gebruikt.
Geschiedenis.
Er bestond reeds een dorp Gembloers toen eind 10e eeuw in de nabijheid een benedictijnerabdij werd gesticht door een zoon van Godfried III van Lotharingen, graaf van Holland, en Irmintrud van Ringelheim, genaamd Wichpert (of Guibertus). Daarna kreeg de abdij van hem en van zijn grootmoeder Mathilde van Ringelheim enorme en talrijke grondbezittingen in België en Frankrijk geschonken. Door zelf de zeggenschap over een abdij te houden, was dat enerzijds een methode om te ontkomen aan financiële en materiële verplichtingen die de eigenaar van grondgebied de leenheren oplegde, in dit geval keizer Otto I, van moederszijde familie van moeder Irmintrud. Anderzijds kon de zeggenschap zo in handen van de familie blijven en niet door erfopvolging in handen van rivaliserende dynastiën belanden. Erluin werd aangesteld als het eerste hoofd van de abdij Saint-Pierre de Gembloux. Op 20 september 946 verleende keizer Otto I bij charter het recht een verdedigingsmuur rondom de nederzetting te bouwen en eigen muntgeld te laten slaan.
De bisschoppen van Luik verwierven de avouerie over de abdij, terwijl lokale heren als de Villers en de Marbais rechten over de omgeving lieten gelden. Er waren molens, brouwerijen, een markt en een jaarbeurs. In 1100 werd een handelaar uit Gembloers in Engeland gesignaleerd. In 1116 werden stadsrechten verleend.
Eind 11e eeuw maakte Gembloers zich los van de Luikse invloed. Als grensstad in zuiden van het hertogdom Brabant had Gembloers soms te lijden onder aanvallen. In 1185 werd de stad verwoest door graaf Hendrik de Blinde.
In de Slag bij Gembloers, 1578, versloegen de Spanjaarden onder leiding van Don Juan van Oostenrijk het leger van de Staten-Generaal van de 17 Nederlandse provinciën, die zich na de Pacificatie van Gent hadden aaneengesloten. Valentin de Pardieu had na de nederlaag zijn positie als grootmeester van de artillerie in het leger van de Staten verlaten en zich teruggetrokken als bestuurder van Grevelingen. In 1785 trad de abt van Gembloux, hoewel hoofd van de oudste abdij van de provincie Brabant, niet als prelaat maar als eerste edelman de Staten van Brabant binnen, wat op gewoonte berustte. De kloostergemeenschap viel uiteen in de periode dat de stad te lijden had onder excessen van de Franse Revolutie.
Bij de Duitse invasie in mei 1940, aan het begin van de Tweede Wereldoorlog, lag er een zwakke schakel in de Belgische verdedigingslinie ter hoogte van Gembloers, tussen Waver en Namen. Daar bevindt zich het zogenaamde "Gat van Gembloers" zonder natuurlijke hindernissen. Het Franse Eerste Leger en het Duitse Zesde Leger hebben hier op 14 en 15 mei 1940 zwaar gevochten. De Slag om Gembloers was samen met de Slag om Hannuit een van de eerste grote veldslagen met tanks in de krijgsgeschiedenis.
De abdij huisvest nu de Gembloux Agro-Bio Tech (GxABT), een onderdeel van de Universiteit van Luik.
Kernen.
Overige kernen.
Petit-Leez
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Automerk uit Gembloers.
Het bekendste Belgische automerk, het sportwagenmerk Gillet, is in Gembloers gevestigd. Het bedrijf importeert ook het Nederlandse sportwagenmerk Donkervoort.

</doc>
<doc id="30047" url="https://nl.wikipedia.org/wiki?curid=30047" title="Alice Liddell">
Alice Liddell

Alice Pleasance Liddell (Westminster, 4 mei 1852 – Westerham, 16 november 1934) was de Engelse muze van Lewis Carroll (pseudoniem van Charles Lutwidge Dodgson) bij het bedenken van "Alice's Adventures in Wonderland" en "Through the Looking-Glass".
Biografie.
Alice Liddell was de middelste van de drie dochters (Lorina, Alice en Edith) van dr. Henry George Liddell en Lorina Hanna Reeve. Het echtpaar had ook nog een oudere zoon en zou later nog vijf kinderen krijgen, van wie twee zoons jong stierven. Henry Liddell was de deken van de kathedraal van Oxford en is nu nog befaamd om zijn woordenboek "A Greek–English Lexicon".
Liddell ontmoette Dodgson, die wiskundedocent was in Oxford, voor het eerst op 25 april 1856. Dodgson was een verwoed amateurfotograaf. Op 3 juni van datzelfde jaar nam hij voor het eerst foto's van Alice en haar zusjes Edith en Lorina. Ondanks het grote leeftijdsverschil ontstond er vriendschap tussen hen. In de zomers maakte het gezelschap vaak boottochtjes.
Op 4 juli 1862 nam Dodgson Alice en haar twee zusjes mee op weg naar een picknick aan boord van een roeiboot. Terwijl dominee Robinson Duckworth van Oxford naar Godstow roeide, vertelde Dodgson de meisjes een fantastisch en bijzonder humoristisch verhaal, waarin niet geheel toevallig ene Alice de hoofdrol vervulde. Na afloop vroeg Alice hem herhaaldelijk het verhaal op te schrijven. Dat deed Dodgson ten slotte. Daarna drukte hij het verhaal op een handpers en maakte er illustraties bij. Op 26 november van dat jaar gaf hij het resultaat aan Alice cadeau. Hij had het verhaal "Alice's Adventures Under Ground" genoemd.
In 1865 werd een uitgebreidere versie uitgegeven als "Alice's Adventures in Wonderland", met illustraties van Sir John Tenniel.
Het contact tussen de zusjes en Dodgson was toen al verbroken. De reden van de breuk, die in 1863 plaatsvond, is nooit opgehelderd.
In 1871 verscheen nog een tweede Alice-boek: "Through the Looking-Glass (and What Alice Found There)".
In 1872 maakten de drie zussen een reis door Europa (een zogeheten grand tour, in die tijd gebruikelijk omdat het goed was voor de algemene ontwikkeling). De zusjes waren bekend met prins Leopold, de jongste zoon van koningin Victoria. De eerste dochter van Leopold heette ook Alice.
Op 15 september 1880 trouwde Alice Liddell met Reginald Hargreaves. Ze kregen drie zoons (Alex Knyveton, Leopold Reginald en Caryl Liddell) van wie de oudste twee sneuvelden in de Eerste Wereldoorlog (zij worden herdacht in de kerk in Lyndhurst). Toen haar echtgenoot in 1928 overleed, verkocht ze wegens geldgebrek het manuscript dat Dodgson haar had geschonken. Het bracht 15 400 pond op; in die tijd veel geld. Aanvankelijk kwam het in de Verenigde Staten terecht. In 1932, het honderdste geboortejaar van Charles Dodgson, reisde Alice Liddell op uitnodiging naar de Verenigde Staten, waar haar door de Columbia University een eredoctoraat werd verleend. (In 1992 maakte de BBC over deze reis een docudrama, getiteld "The Dreamchild".) Het manuscript werd bij die gelegenheid tentoongesteld in diezelfde universiteit. Tegenwoordig is het in het bezit van de "British Library".
Liddell overleed in 1934 op 82-jarige leeftijd. Haar as ligt begraven onder een gedenkplaat (met de inscriptie Mrs Reginald Hargreaves), bij het familiegraf, naast de kerk (St Michael and All Angels) in Lyndhurst, in het hart van het Zuid-Engelse New Forest.

</doc>
<doc id="30048" url="https://nl.wikipedia.org/wiki?curid=30048" title="Kloof">
Kloof

Een kloof of een ravijn is een door erosie diep uitgesleten rivierdal met steile (rots)wanden. Grote kloven worden vaak met de term cañon (Engels canyon) aangeduid.
Een kloof leent zich uitstekend voor de bouw van stuwdammen en vormt vaak de enige route door een gebergte, waardoor een kloof van groot strategisch belang kan zijn.
De vier langste kloven ter wereld zijn:
Kloven worden ook op andere hemellichamen dan de aarde gevonden. Opvallend zijn de enorm diepe kloven, van 20 km diepte, op de kleine maan Miranda die een diameter heeft van gemiddeld slechts 471 km.

</doc>
<doc id="30049" url="https://nl.wikipedia.org/wiki?curid=30049" title="Stokvers">
Stokvers



</doc>
<doc id="30050" url="https://nl.wikipedia.org/wiki?curid=30050" title="Arlon">
Arlon



</doc>
<doc id="30051" url="https://nl.wikipedia.org/wiki?curid=30051" title="RedHat">
RedHat



</doc>
<doc id="30053" url="https://nl.wikipedia.org/wiki?curid=30053" title="Meditatie">
Meditatie

Meditatie is een vorm van spirituele of cognitieve oefening. Vele religies en geloofsstromingen kennen meditatie in een of andere vorm, ook zijn er wetenschappelijke vormen van meditatie.
In de 20e eeuw ontstond in het westen hernieuwde belangstelling voor meditatie en bewustzijnsverruiming. Meditatie is nu vooral bekend uit het hindoeïsme en boeddhisme, waarin meditatie een essentiële methode is om de doeleinden die ze beschrijven te bereiken.
Soorten meditatie.
Meditatie verwijst naar een wijd spectrum van geestelijke oefeningen. Het woord komt van het Latijnse woord "meditatio", dat op zijn beurt afgeleid is van het werkwoord "meditari" dat nadenken, overdenken betekent. Er kan onderscheid gemaakt worden tussen contemplatie, concentratie-meditatie en vipassanameditatie. Binnen die drie vormen bestaan vele varianten.
Contemplatie.
In het christendom wordt met meditatie doorgaans contemplatie bedoeld. Contemplatie is de beschouwing van een tekst uit de Bijbel of een gebeurtenis uit het leven van Jezus, waardoor deze tekst of gebeurtenis betekenis krijgt en verinnerlijkt wordt. Voorbeelden hiervan zijn de verzoekingen van Jezus in de woestijn, of het lijden van Christus. Vaak gaat deze vorm van meditatie met een vorm van devotie gepaard.
Meditatie betekent in de westelijke traditie ook peinzen over iets, zoals Descartes zijn werken ook meditaties noemde: dieper doordenken over iets, over fundamentele vragen of problemen.
Concentratie-meditatie.
Bij concentratie-meditatie wordt de aandacht geconcentreerd op een object, beeld of geluid, bijvoorbeeld (een) god, een kaarsvlam, de ademhaling, of elementen uit de natuur.
Deze vorm van meditatie kent een objectgerichte fase en een objectvrije fase
Objectgerichte meditatie.
Objectgerichte meditatie bestaat uit het richten van de aandacht op één punt. Na enige oefening wordt ontdekt dat de aandacht niet meer zo snel wordt afgeleid door impulsen van buitenaf of van binnenuit. Dit wordt het eenpuntig maken van de aandacht genoemd. Vormen van zulke objectgerichte meditatievormen zijn bijvoorbeeld transcendente meditatie en het centrerend gebed.
Objectvrije meditatie.
Na het eenpuntig worden van de aandacht is de bedoeling dat de aandacht geheel ontspant en dat objectvrije meditatie ontstaat. Dit wordt ook het terugkeren van de aandacht naar ‘de bron’ genoemd. Op dat moment vervalt het onderscheid tussen ‘een object’ en ‘een subject’: alles smelt samen tot Eén. Anders gezegd: het onderscheid tussen het waargenomene en de waarnemer verdwijnt.
Objectvrije meditatie is niet gericht op een object of een figuur, evenmin op een object in de vorm van een gedachte of gevoel. Vrijheid van objecten - de meditatieve staat - ontstaat vanzelf, wanneer de aandacht of focus geheel ontspant.
Transcendente meditatie.
Transcendente meditatie (TM) verschilt van contemplatie en concentratie, in de zin dat ze zich niet richt op het niveau van betekenis, zoals bij contemplatie, maar ook geen concentratie gebruikt. Veelal wordt de aandacht moeiteloos gericht op een vehikel, een klank, die de geest als vanzelf naar binnen doet keren. Dat naar binnen keren leidt uiteindelijk tot een overstijgen, transcenderen van zelfs de meest geringe gedachteactiviteit, vandaar de naam transcendente meditatie. Dit naar binnen keren van de geest heeft een parallelle werking in het lichaam, waarbij diepe ontspanning wordt ondergaan. Transcendente meditatie is geïntroduceerd door Maharishi Mahesh Yogi.
Vipassana-meditatie.
Bij Vipassana-meditatie wordt de aandacht niet geconcentreerd op één punt, maar wordt de geest juist getraind om gewaar te zijn van alle veranderingen die plaatsvinden in lichaam en geest. Hiermee wordt men zich bewust van de veranderlijke aard van de werkelijkheid. In de context van boeddhistische beoefening heet deze vorm vipassana-meditatie. Wanneer het uit de oorspronkelijke boeddhistische context wordt gehaald (bijv. voor therapeutische toepassing), is er sprake van mindfulness.
Bij Vipassana-meditatie is men zich bewust van alle opkomende gedachten en emoties maar laat men ze zonder meer aan zich voorbijgaan. Men hecht er geen belang aan en kijkt er afstandelijk naar, alsof ze aan iemand anders toebehoren, of als naar een wolk die aan een heldere hemel voorbijdrijft. Jiddu Krishnamurti noemt deze meditatieve instelling "keuzeloos gewaarzijn".
Christelijke, hindoeïstische en boeddhistische meditatie.
Meditatie-oefeningen komen in vele religies voor. In het westen zijn de christelijke, hindoeïstische en boeddhistische varianten het bekendst. Het begrip meditatie heeft echter meerdere betekenissen in deze tradities, die deels overlappen, en deels verschillen.
Christelijke meditatie.
In het christendom zijn de woorden contemplatie, meditatie, Lectio Divina en centrerend gebed gebruikelijk.
Contemplatie betekent beschouwing, overweging. De Lectio Divina is een contemplatieve methode. Hierbij wordt een Bijbeltekst of een andere tekst in stilte overwogen, om de verschillende betekenissen tot zich door te laten dringen. Hiermee krijgt de tekst betekenis en diepgang.
Bij meditatie wordt de aandacht gericht op een specifiek object, bijvoorbeeld een afbeelding of een klank. In het centrerend gebed worden een of twee betekenisvolle woorden uit een aansprekende tekst in gedachten herhaald, waardoor de geest tot rust komt.
Heel wat christelijke auteurs, zelfs vroegchristelijke, beschrijven meditatie en de ervaringen die ze daarbij hebben. Deze vormen van meditatie kunnen leiden tot mystieke ervaringen. In de protestantse traditie hebben diverse puriteinse auteurs boeken geschreven over meditatie, zoals Edmund Calamy. Puriteinse werken zijn in de Nadere Reformatie in het Nederlands vertaald.
In het bijbelboek Psalmen staan enkele psalmen vermeld waarbij het mediteren van de wet van de HEER een plaats krijgt. Denk aan psalm 1 en psalm 119: Psalm 1 vers 1: "Welzalig de man (...) die zijn vreugde vindt in de wet van de HEERE en Zijn wet dag en nacht overdenkt. (HSV)"
Psalm 119 vers 16: "Ik verblijd mij in Uw verordeningen, Uw woord vergeet ik niet." (HSV)De joodse godsdienstfilosoof Martin Buber vertaalde het woord 'wet' met 'weisung' en 'overdenken' met iets als 'murmelen'. De Bijbel schildert iemand die de Wet (of Gods Woord) overdenkt, murmelt, mediteert af als een gelukkige. De praktische theoloog Rudolf Bohren stelt over christelijke meditatie: Het is net als eten. Je kunt vol raken, maar je kunt niet voor altijd eten, je kunt niet vol blijven. De man die het Woord van God begrepen heeft, leert dat hij het niet voor eens en voor altijd heeft. Daarom moet hij er als een duif naar op zoek gaan. Zo heeft meditatie een dubbel effect: men blijft in het Woord van God, het Woord van God blijft in de gelovige. Ook Jezus Christus roept op tot meditatie, Hij zegt in Johannes 15 "blijf in Mij" en koppelt het "blijven in Mij" aan "blijf in Mijn woorden". Bohren verbindt meditatie wel aan de uitleg van de bijbeltekst (exegese). Hij stelt dat men bij meditatie zonder bijbeluitleg verdwaalt en dat men bij bijbeluitleg zonder meditatie leeg blijft.
Hindoeïstische meditatie.
Hindoeistische meditatie is met name bekend van de Yogasoetra's van Patanjali, waarin de methode voor het verstillen van de geest wordt beschreven. Dit is een vorm van concentratie-meditatie oftewel samatha. Het beschrijft deze benadering kernachtig in de 2-4e soetras van hoofdstuk 1 'Samapadhi': "nu een uiteenzetting over yoga; yoga is de bewegingen in de geest tot rust te brengen; dan rust de ziener in zijn werkelijke aard; anders identificeert de ziener zich met de bewegingen."
Na complete ontspanning van de aandacht ontstaat een toestand van getuige zijn. Deze getuige is zelf geen object. Men kan deze getuige niet als dusdanig leren kennen, met behulp van de zintuigen.
Deze getuige is volgens swami Sivananda van Rishikesh, India, het ware 'IK', de Atman genoemd. Christenen zouden het de Ziel noemen. Het Nederlandse woord "adem" en het Duitse werkwoord "atmen" hebben waarschijnlijk dezelfde oorsprong als het Sanskriet "atman". In de Bijbel blaast God met zijn adem een mens van klei leven in. Hij "bezielt" daardoor de mens.
Deze bezieling is de goddelijke vonk, het bewustzijn dat door middel van meditatie kan terugkeren tot God (Brahman).
Het Atman is dat wat denkt door middel van het verstand, ziet met de ogen, eet met de mond, hoort met de oren, ruikt met de neus en voelt door middel van het lichaam, maar onberoerd blijft bij alles wat met deze zintuigen wordt waargenomen. Dit ware 'IK', het bewustzijn dat enkel getuige is, is in alle mensen aanwezig.
Door voortgezette meditatie en het vinden van stilte ontdekt de mens volgens de Upanishads dat hij een onsterfelijke Atman of Ziel heeft, en versmelt Atman met Brahman: "TAT svam asi" - "DAT (Atman) is wat u bent" .
Ramana Maharshi zag zelfonderzoek als een vorm van meditatie. Hij gaf daartoe de volgende methode: telkens als er een gedachte, emotie of drang tot handelen opkomt, stelt men zich de vraag "wie heeft die gedachte, emotie of drang?". Het antwoord luidt vanzelfsprekend "ik". De tweede vraag die men zich vervolgens moet stellen is "wie is die ik?".
Met deze vragen worden alle opkomende gedachteassociaties en emotiestromen voortdurend onderbroken. De aandacht wordt zo verlegd naar een beschouwen van de bron van al deze activiteit. Hierdoor verkrijgt men werkelijke zelfkennis, doordat men voorbij alle antwoorden rust vindt in het spirituele hart, waar stilte heerst.
Boeddhistische meditatie.
Het boeddhisme kent 1) samatha-meditatie, gericht op eenpuntigheid en rust van geest en 2) vipassanameditatie, waarin geoefend wordt in het aandachtig waarnemen van de veranderingen van de geest. In de beoefening van beide technieken, kunnen de jhana's (meditatieve verzinkingen) een belangrijke rol spelen.
In de Maha Satipatthana Sutta legt Gautama de Boeddha uit hoe beide meditatietechnieken werken, en hoe ze zich ten opzichte van elkaar verhouden.
Het onderscheid tussen concentratie-meditatie en aandachtsmeditatie is niet strikt. Ven. Bhante Vimalaramsi gaat uit van een combinatie van rust- en inzichtmeditatie. Hij baseert zich hierbij op de sutta's. Binnen het vajrayana boeddhisme (zoals het Tibetaans boeddhisme) zijn er technieken die deze beide hoofdvormen combineren. En ook Zen kan gezien worden als een combinatie van beide, hoewel de nadruk wel sterker op concentratie ligt. Er zijn echter ook theravada stromingen die samatha (concentratie) in combinatie met sila (moraliteit) als fundament en voorwaarde voor inzicht zien.
In het Tibetaans boeddhisme is het woord voor meditatie 'gom', wat zoveel betekent als 'gewenning'. Dit staat voor het zich gewennen aan positieve staten van de geest en het vermijden van negatieve staten van de geest.
Hedendaagse vormen.
In de loop der tijden hebben verschillende religies en scholen nieuwe vormen en namen gegeven aan de basale meditatietechnieken, waardoor nieuwe vormen van meditatie zijn ontstaan.
Tenang-meditatie.
De tenang zou een boeddhistische vorm van meditatie zijn, verwant aan vipassana, maar is verder niet bekend in het boeddhisme. Het woord "tenang" is een Maleisisch (Indonesisch) woord dat "rustig, kalm" betekent.
Het verschil is dat de vipassana een gestructureerde en de tenang een ongestructureerde meditatietechniek is. Binnen de tenang wordt men geleerd zich bewust te worden van de pranaenergiestroom en de transformatieprocessen welk deze heeft in het lichaam.
Spirituele en esoterische beelden van meditatie.
De lotus als metafoor voor bevrijding.
Meditatie kan vergeleken worden met groeien van de lotusbloem uit de modder naar het licht. De lotus is een bloem die onder water, in het duister, in de modder, wortel schiet en opgroeit naar de oppervlakte toe. Als ze boven water uitkomt, ontvouwt ze zich in het licht van de zon.
De modder is symbolisch voor de moeilijkheden die men op aarde tegenkomt, het donkere water staat voor de pijnlijke emoties die daardoor worden teweeggebracht. Het openvouwen van de lotus boven het water, onder invloed van de zon, staat voor de bevrijding van alle zorg en voor het vinden van het geluk, de liefde en het licht. Van Jezus wordt gezegd dat hij op het water kon wandelen. Dit zou ook gezien kunnen worden als een overwinnen van emoties en moeilijkheden, na het bereiken van diep inzicht.
Ook in het hindoeïsme vindt men deze thematiek terug: de hindoegoden worden allen afgebeeld met lotusvoeten of zittende op een opengevouwen lotus ten teken van bevrijding van aardse zorg.
Meditatie als het einde van dualiteit.
Meditatie is het vinden van het midden tussen twee tegendelen, waardoor inzicht in de complementariteit van de tegendelen ontstaat en de onverzoenlijkheid van de dualiteit in de synthese verdwijnt. Meditatie helpt uiteindelijk vooral bij het inzien dat de dualiteit een subjectieve illusie is. Dit wordt geïllustreerd door yin en yang: dag en nacht, man en vrouw, de tegenstellingen kunnen niet zonder elkaar en lopen in elkaar over. Elk bevat een gedeelte van het ander. Het zonlicht creëert schaduw en 's nachts creëert de zon de reflectie van maanlicht. Elke man bevat een vrouwelijk aspect en elke vrouw een mannelijk aspect. Zo loopt alles dat is, in elkaar over.
Meditatie als alchemie.
Meditatie kan een methode zijn waarmee de mens zichzelf veredelt en verheft. Het doet denken aan de zoektocht van de middeleeuwse alchemisten naar de steen der wijzen, nodig om lood te kunnen veranderen in goud. Het doffe lood is een symbool voor de toestand van de een in zichzelf gekeerde, egoïstische, van het licht afgekeerde, verduisterde geest. Het blinkende goud staat voor de mens met een bevrijde, ongebonden en verlichte geest.
De Soefis kennen dit begrip ook. Ook bij hen staat het zoeken naar de transformatie van een onedel metaal in een edel metaal model voor een spiritueel proces. In plaats van lood gebruiken zij kwikzilver. Kwikzilver is een vloeibaar metaal, dat altijd in beweging is, net zoals 's mensen emoties en gedachten. In de Soefi-alchemie wordt van het kwikzilver eerst zilver en daarna goud gemaakt. De geest en de emoties worden gestild. Het voor dit veranderingsproces onmisbare ingrediënt, de katalysator, is vuur of warmte, wat bij de Soefis een symbool is voor liefde, liefde voor de anderen, liefde tot God. Bij hen zien we dus ook dat de heroriëntering van zichzelf naar de anderen toe noodzakelijk is om als mens te veredelen en deugdzamer te kunnen leven. Liefde tot de mensen en de liefde tot God is bij de Soefis wat bij de Alchemisten de steen der wijzen is. Volgens de Soefis maakt enkel de liefde het leven de moeite waard. Daarom noemen zij hun methode van meditatie "de alchemie van het geluk".
Meditatie als methode van alchemistische transformatie ter bevrijding van de menselijke geest, kan dus ook worden gezien als een streven naar geluk. In Falun Gong wordt er geen onderscheid gemaakt tussen het spirituele hart en de geest. De Soefis zijn het daarmee eens, want volgens hen ontdekt alleen een bevrijde geest wat liefde is, een liefde die vervolgens uitstraalt vanuit het gezuiverde hart.
Meditatie en hersenfuncties.
Meditatie kan vanuit het standpunt van de neurowetenschap worden beschouwd als een serie oefeningen waardoor iemand controle krijgt over zijn eigen hersenprocessen. Onderzoek naar de hersenactiviteit met een elektro-encefalografie EEG van ervaren beoefenaren van meditatie laat zien dat tijdens meditatie regelmatig hoogfrequente synchrone golven in het EEG, de zogeheten gamma-golven optreden. Gamma-golven blijken te worden voortgebracht door specifieke interneuronen in de hersenschors die snel vuren en korte verbindingen met andere zenuwcellen hebben.
Er zijn bij meditatie verschillende hersencentra betrokken:
Meditatie en psychotherapie.
Westerse therapie en oosterse spiritualiteit.
Er zijn therapeuten die een integratie van westerse psycho-therapie en oosterse spiritualiteit nastreven: de Diamond Approach van A.H. Almaas, de kwantumbewustzijn-benadering van Stephen Wolinsky, de zijnsoriëntatie van Hans Knibbe en verschillende benaderingen van therapeuten die hun aanpak geen specifieke naam geven.
Medisch gebruik van mindfulness.
Meditatie-oefeningen worden ook steeds meer gebruikt als "toevoeging" aan psychotherapie. Vooral in de vorm van mindfulness based cognitive therapy (MBCT), in het Nederlands vertaald met Aandachtgerichte Cognitieve Therapie. Het effect van een achtweekse training als terugvalpreventie voor mensen met terugkerende depressie is goed. Na het volgen van de training blijkt bij een nameting na 60 weken dat de deelnemers aan de cursus veel minder depressies hadden (plm. 45%) dan de controle-groep.
Ook bij andere psychische klachten werkt MBCT hoewel er nog veel onderzoek moet plaatsvinden om het nut ervan wetenschappelijk te onderbouwen.
Gevaren van meditatie.
Voor psychisch kwetsbare mensen zou "te diep" mediteren riskant kunnen zijn. Wanneer deze meditatiemethode in de geestelijke gezondheidszorg wordt gebruikt bij patiënten die lijden aan angststoornissen, depressies, stress of chronische pijn, dan zou dat soms ook averechts kunnen uitwerken wanneer onderdrukte emoties bovenkomen. Dan zou het consulteren van een in psychische schade gespecialiseerde traumatoloog een beter alternatief zijn. Confrontatie met trauma's en moeilijk te ontwarren emotionele knopen zou op zich helend zijn. "Maar als dat niet op de juiste wijze gebeurt, is het niet zonder gevaar. In het slechtste geval kan het iemand nog veel zieker maken en zelfs in levensgevaar brengen."
Hans Wolfgang Schumann waarschuwt dat de meditatietechnieken van concentratie en keuzeloos gewaarzijn niet zonder gevaar zijn: een teveel heeft een soort "psychisch verdrinken" tot gevolg en onvoorzichtige toepassing kan tot geestelijke ontsporing leiden. "In de psychiatrische klinieken van Rangoon en Bangkok bevindt zich een behoorlijk aantal patiënten, die verkeerde meditatie hebben moeten bekopen met hun geestelijke gezondheid."
Wetenschappelijk onderzoek.
Meditaties blijken cognitieve voordelen te bieden, zoals ontspanning en concentratie. Met training in meditatie kunnen depressieve gevoelens worden verminderd en kan de algehele gemoedsrust groeien. De meeste technieken hebben verschillende uitwerkingen bij mensen.
Sommige onderzoeken bieden bewijs dat mindfulness-oefeningen gunstig zijn voor de zelfregulatie van de hersenen doordat het de activiteit in de cortex cingularis anterior vergroot.
Uit een grote meta-analyse van 47 klinische studies uit 2014 gepubliceerd in JAMA, waarbij de deelnemers gemiddeld acht weken lang maximaal 40 minuten per dag aan mindfulnessmeditatie deden, blijkt matig bewijs ('moderate evidence') voor kleine verbeteringen op het gebied van angst, depressie en pijn, en een beetje bewijs ('low evidence') van verbeterde stressniveaus en kwaliteit van leven op het gebied van psychische gezondheid. In de genoemde meta-analyse is onvoldoende bewijs gevonden dat meditatie enig effect heeft op een positieve stemming, aandacht, middelengebruik, slaap en gewicht. Ook is in deze meta-studie geen bewijs gevonden dat meditatieprogramma's beter waren dan enige andere actieve behandeling waaronder sporten, gedragstherapie of medicijnen. De genoemde effecten van meditatie op angst en depressie namen af na een langere periode van meditatie (de effectgrootte was respectievelijk 0.38 en 0.30 na 8 weken, en respectievelijk 0.22 en 0.23 na 3 tot 6 maanden).
Wetenschappers hebben in 2015 ontdekt dat meditatie bepaalde delen van het menselijk brein beschermt tegen ouderdom, doordat het de afname van grijze stof vermindert.
Een meta-analyse uit 2017 op de effecten van meditatie op empathie, compassie en prosociaal gedrag wees uit dat meditatiebeoefening kleine tot middelgrote effecten heeft, en concludeerde dat het 'positieve prosociale emoties en gedrag kan verbeteren'.
Meditatie en ADHD lijkt in eerste instantie een vreemde combinatie, maar uit de eerste wetenschappelijke onderzoeken blijkt dat meditatie een goede manier kan zijn om ADHD-symptomen te verminderen. In een studie werd gekeken naar de relatie tussen ADHD en meditatie. De onderzoekers concludeerden dat meditatie een positief effect heeft op volwassenen en adolescenten met ADHD. Hun conclusie wordt ondersteund door verschillende meditatie-experts. Een andere studie uit 2017 bekeek de haalbaarheid en behandelacceptatie van meditatie om de symptomen van ADHD te verminderen. De onderzoekers vonden meditatie een haalbare en acceptabele behandeling voor ADHD bij volwassenen.
Populariteit Nederland.
Uit onderzoek van de NPO en TNS NIPO uit 2009, bleek dat 16% van de Nederlanders weleens mediteert; waarvan 10% regelmatig (twee keer per maand of vaker). Andere onderzoeken kwamen met 19%. Dit percentage lijkt al jarenlang te groeien.

</doc>
<doc id="30054" url="https://nl.wikipedia.org/wiki?curid=30054" title="Bernard Haitink">
Bernard Haitink

Bernard Johan Herman Haitink (Amsterdam, 4 maart 1929 – Londen, 21 oktober 2021) was een Nederlandse dirigent. In de internationale muziekpers komt hij regelmatig voor in lijstjes van de grootste dirigenten ter wereld. Hij was sinds 1999 eredirigent van het Koninklijk Concertgebouworkest te Amsterdam, waarvan hij chef-dirigent was in de periode 1961-1988.
Familie.
Bernard, die aanvankelijk de roepnaam Herman had, was als lid van de familie Haitink geboren uit het huwelijk tussen mr. Willem Herman Leonard Haitink (1885-1957), directeur van het Amsterdamse Gemeente-Energiebedrijf, en Anna Clara Verschaffelt (1898-1984). Hij trouwde viermaal, de eerste keer in 1956 met Marjolein Snijder. Uit dit huwelijk werden drie dochters en twee zonen geboren.
Carrière.
Vroege carrière.
Bernard Haitink begon op jonge leeftijd met vioolspelen en volgde lessen bij Charles van de Rosière, violist in het Concertgebouworkest. Haitink studeerde viool aan het Amsterdamsch Conservatorium, waar hij tevens orkestdirectie studeerde bij Felix Hupka. In 1954 en 1955 nam hij deel aan de dirigentencursus van de Nederlandse Radio Unie onder leiding van Ferdinand Leitner. Na de tweede cursus werd hij tot dirigent bij de NRU benoemd. Haitink gaf concerten met onder meer het Radio Philharmonisch Orkest en het Omroeporkest. Toen op 8 december 1955 Paul van Kempen, de chef-dirigent van het Radio Philharmonisch Orkest overleed, nam Haitink alle geplande concerten van hem over. Per 1 januari 1957 werd Haitink tot chef-dirigent van dit orkest benoemd.
Concertgebouworkest.
Haitink debuteerde op 7 november 1956 bij het Concertgebouworkest. Nadat op 13 april 1959 de chef-dirigent van het Concertgebouworkest, Eduard van Beinum, plotseling was overleden, werden in 1961 Bernard Haitink en Eugen Jochum samen tot chef-dirigent benoemd. Vanaf 1964 bekleedde Haitink als enige deze positie, tot 1988.
Haitink bouwde de internationale vermaardheid van het Concertgebouworkest flink uit, mede door de vele plaatopnamen en door de internationale tournees. Tegelijkertijd werden nationaal en internationaal de kwaliteiten van Haitink meer en meer gewaardeerd. Dat resulteerde in gastdirecties bij de beste orkesten ter wereld. Van 1967 tot 1979 was Haitink eerste dirigent van het London Philharmonic Orchestra en van 1978 tot 1988 music director van het Glyndebourne Music Festival.
In eigen land dirigeerde Haitink een uitgebreid en gevarieerd repertoire, waarin ook de eigentijdse muziek niet ontbrak. Ook toonde hij een bijzondere affiniteit met Franse muziek van onder anderen Debussy en Ravel. Toch was zijn reputatie grotendeels gebaseerd op zijn vertolkingen van de muziek der grote meesters van de Duits-Oostenrijkse school uit de classicistische en vooral de laatromantische periodes (Beethoven, Schubert, Brahms, resp. Bruckner, Mahler, Strauss).
Aktie Notenkraker.
Hij werd aan het eind van de jaren zestig door sommigen beschouwd als de voornaamste exponent van het in hun ogen conservatieve programmabeleid van het Concertgebouworkest, maar het streven om Bruno Maderna naast Haitink aan te stellen voor het dirigeren van experimentele muziek haalde het niet. In 1969 kwam het tot acties onder de naam "Aktie Notenkraker" door een groep componisten met als voornaamste vertegenwoordigers Jan van Vlijmen, Misha Mengelberg, Reinbert de Leeuw, Louis Andriessen en Peter Schat, gesteund door de schrijvers Harry Mulisch en Hugo Claus. Om hun eisen voor een vooruitstrevender en democratischer programmabeleid kracht bij te zetten, verstoorden ze op 17 november 1969 een door Haitink geleid concert. Zij probeerden hem tot een openbare discussie te bewegen, maar werden de zaal uitgewerkt door suppoosten en concertbezoekers, die voor het merendeel Haitinks kant hadden gekozen. Het geplande fluitconcert van Johann Joachim Quantz werd echter niet meer ten gehore gebracht, zodat de verstoring wel doel had getroffen. 
Jaren zeventig en tachtig.
Naar aanleiding van de acties kwam er meer openheid van de kant van het Concertgebouworkest en wat meer aandacht voor eigentijdse muziek, maar het beleid onderging geen radicale veranderingen. Wel werd de verdeling van de programmering veranderd, waarbij oude muziek (ook die van de klassieke periode werd daaronder gerekend) in toenemende mate werd toevertrouwd aan specialisten als Nikolaus Harnoncourt en er speciale series kwamen voor eigentijdse muziek. Het repertoire voor Haitink werd daarbij steeds meer beperkt tot het grote symfonische werk uit de 19e en vroege 20e eeuw. 
In 1979-1981 was de Rus Kirill Kondrasjin, die als Sovjet-balling in Nederland leefde, als vaste dirigent naast Haitink aangesteld bij het Concertgebouworkest. Haitink verklaarde later dat het vooral Kondrasjin was die hem had gebracht tot de muziek van Dmitri Sjostakovitsj, van wie hij de complete reeks symfonieën heeft opgenomen met het Concertgebouworkest en het London Philharmonic Orchestra. Met laatstgenoemd orkest registreerde hij in de jaren vanaf 1984 ook het volledig symfonisch oeuvre van Ralph Vaughan Williams.
Haitink was naast zijn werk in Londen en Amsterdam ook een veelgevraagd gastdirigent van orkesten als de Berliner Philharmoniker, waar hij in 1964 debuteerde, en de Wiener Philharmoniker, die hij vanaf 1972 meer dan honderd keer dirigeerde. Met beide orkesten maakte hij ook diverse plaatopnamen.
Begin jaren tachtig werd de overheidssubsidie van het Concertgebouworkest ernstig bedreigd, waardoor 23 musici hun baan dreigden te verliezen. Haitink kondigde toen zijn vertrek aan als deze plannen zouden doorgaan. Uiteindelijk werd er niet gekort op de subsidie en bleef hij nog een aantal jaren bij het orkest.
1988 en daarna.
In 1987 was Haitink music director van het Londense Royal Opera House Covent Garden geworden, waarna hij in 1988 het chef-dirigentschap van het Concertgebouworkest beëindigde. Hij werd opgevolgd door Riccardo Chailly. Het afscheid van het Amsterdamse ensemble verliep niet zonder strubbelingen. Er was een diepgaand conflict tussen Haitink en de toenmalige orkestdirectie. Pas in 1999 werd de verstandhouding genormaliseerd en sindsdien heeft Haitink weer met regelmaat voor het orkest gestaan, met de titel "eredirigent". Hij bleef tot 1998 aan Covent Garden verbonden. Sindsdien vervulde Haitink minder langdurige chef-dirigentschappen bij de Sächsische Staatskapelle Dresden (2002-2004) en het Chicago Symphony Orchestra (2006-2010).
Op 7 november 2006 herdacht het Koninklijk Concertgebouworkest met een galaconcert onder zijn leiding ('Goud voor Haitink') de dag waarop hij vijftig jaar eerder voor het eerst voor dit orkest stond. Op het programma stonden twee werken van Gustav Mahler: de Vierde symfonie (met de sopraan Christine Schäfer) en "Das Lied von der Erde" (gezongen door de alt Anna Larsson en de tenor Robert Dean Smith).
Op 6 september 2014 werd Haitinks zestigjarig dirigentenjubileum gevierd met een concert in de NTR-Zaterdagmatinee in het Koninklijk Concertgebouw. Haitink dirigeerde zijn eerste orkest van toen, het Radio Filharmonisch Orkest, in onder meer Wagners "Tristan-Vorspiel", dat hij ook in 1954 had gedirigeerd, en de Vierde symfonie van Mahler.
Hij kondigde aan na het seizoen 2018-19 een sabbatical te nemen, maar in juni 2019 maakte hij bekend dat hij in september 2019 definitief zou stoppen met dirigeren. Zijn laatste concert vond plaats op 6 september 2019 in Luzern met de Wiener Philharmoniker.
Haitink overleed, omringd door zijn familie, op 21 oktober 2021 in Londen. Hij is 92 jaar geworden.
Karakteristiek.
Kenmerkend voor zijn stijl van dirigeren is de wijze waarop hij grote muzikale spanningsbogen wist te realiseren en zowel aan de grote lijn als aan details in de muziek evenwichtig aandacht schonk.
Haitink had een uitgebreid repertoire. Hij maakte plaatopnamen van (onder meer) alle symfonieën van Beethoven, Brahms, Bruckner, Mahler, Schumann, Sjostakovitsj, Tsjaikovski en Vaughan Williams. Hij is verder bekend door zijn interpretaties van composities van Franse componisten als Ravel en Debussy. Tijdens het jaarlijkse Glyndebourne Festival dirigeerde hij vele opera's van Mozart, veelal gevolgd door opnamen van deze producties. Ook zijn interpretaties van werken van Richard Strauss behoren tot de hoogtepunten van zijn loopbaan. Haitink maakte ook opnamen met de Berliner Philharmoniker, de Wiener Philharmoniker, het Symphonieorchester des Bayerischen Rundfunks en het Boston Symphony Orchestra.

</doc>
<doc id="30055" url="https://nl.wikipedia.org/wiki?curid=30055" title="Dmitri Sjostakovitsj">
Dmitri Sjostakovitsj

Dmitri Dmitrijevitsj Sjostakovitsj (Russisch: Дми́трий Дми́триевич Шостако́вич) (Sint-Petersburg, Keizerrijk Rusland, – Moskou, Sovjet-Unie, 9 augustus 1975) was een Russisch componist en pianist. Zijn familienaam wordt ook wel als Shostakovich of Schostakowitsch getranslitereerd, volgens respectievelijk de Engelse en Duitse spellingsregels. In de uitspraak ligt de klemtoon op de derde lettergreep (waardoor de voorgaande "o" uitgesproken wordt als doffe "a"), dus "Sjastakóvitsj".
Levensloop.
Vroege jaren.
Sjostakovitsj was een muzikaal wonderkind, als pianist en componist. Hij begon toen hij 9 was met pianolessen en op 13-jarige leeftijd studeerde hij aan het conservatorium van Sint-Petersburg. Als zestienjarige speelde hij piano in filmhuizen en vaudeville-theaters, om in het levensonderhoud van zijn familie te voorzien. Hoewel velen deze achtergrond als 'kenmerkend' voor de latere Sjostakovitsj zien, keek hij er zelf met afschuw op terug. Op 19-jarige leeftijd vierde hij triomfen bij de première van zijn "1e symfonie", waarmee hij met lof afstudeerde aan het Conservatorium van Sint-Petersburg, waar hij studeerde bij Alexander Glazoenov en Maximilian Steinberg. Hoewel duidelijk een jeugdwerk, bevat deze eerste symfonie reeds alle kenmerken die de rijpere Sjostakovitsj later zouden karakteriseren: meesterlijke orkestratie, bizarre contrasten en stekelige dissonanten.
Na zijn periode aan het conservatorium werd Sjostakovitsj opgenomen in de kunstzinnige kringen rond maarschalk Toechatsjevski, onder wiens patronage hij zich aanvankelijk in alle rust kon ontwikkelen. In deze periode ook sloot hij de legendarische weddenschap af met de dirigent Nikolaj Malko, dat hij het populaire "Tea for Two" in minder dan een uur een betere orkestratie zou kunnen geven dan de oorspronkelijke versie van Vincent Youmans. Onnodig te zeggen dat Sjostakovitsj de weddenschap won, in 45 minuten.
In deze vroege periode kwamen onder andere zijn "2e" en "3e symfonie" tot stand, modernistische muziek die typerend is voor de overgangsfase waarin de Russische kunst zich bevond en de relatieve vrijheid in de nadagen van Lenins Nieuwe Economische Politiek. Met de komst van Stalin zou dit drastisch veranderen. Achteraf beschouwde Sjostakovitsj deze twee werken als zijn minst geslaagde symfonieën.
Latere jaren.
Op 53-jarige leeftijd raakte Sjostakovitsj verlamd aan zijn rechterarm. Later kreeg hij ook nog een drietal hartinfarcten: in mei 1966, in september 1970 en in augustus 1975. De laatste hartaanval zou hem fataal worden.
Sjostakovitsj en het stalinisme.
Sjostakovitsj had menige aanvaring met het centrale gezag in Moskou. Desondanks bleef hij zijn gehele leven in de Sovjet-Unie wonen en kon hij weinig begrip opbrengen voor zijn collega's Prokofjev en Stravinsky die (aanvankelijk) het vaderland de rug toegekeerd hadden. De eerste serieuze aanval die op hem werd gericht was de kritiek in de Pravda op zijn opera "Lady Macbeth uit het district Mtsensk" (naar het boek van Nikolaj Leskov) op 28 januari 1936. ""Chaos in plaats van muziek" kopte de krant. Hoewel de opera al geruime tijd met veel succes werd gebracht, was het duidelijk dat Stalin het werk niet kon waarderen.
Sjostakovitsj redde het vege lijf door zijn omvangrijke 4e symfonie terug te trekken. Hij revancheerde zich met zijn 5e symfonie, die als ondertitel meekreeg "het antwoord van een Sovjetartiest op gerechtvaardigde kritiek." Hoewel zijn reputatie was herbevestigd, en zijn leven ondanks de woelige tijden voorlopig was gered (Toechatsjevski werd valselijk van spionage beticht en geëxecuteerd en Sjostakovitsj' andere mecenas, Meyerhold, werd vermoord in 1940), was Sjostakovitsj niet gelukkig met dit werk. "Het moet toch voor iedereen duidelijk zijn wat daar gebeurt. Het is alsof iemand je met een stok slaat en zegt "het is jouw taak om vreugde te brengen, het is jouw taak om vreugde te brengen", en je staat op, kreunend, en zegt "het is mijn taak om vreugde te brengen, het is mijn taak om vreugde te brengen!"" Toch is deze 5e symfonie ook nu nog steeds een van zijn meest gespeelde en gewaardeerde.
Zijn "6e symfonie", met een opmerkelijk lange en trage opening, gevolgd door twee korte snelle delen, wordt door de sovjet-kritieken gezien als "een meditatie over voorbije zorgen, gevolgd door een bevestiging van huidig geluk"". Maar Sjostakovitsj - inmiddels vader van twee kinderen; dochter Galja, zoon Maksim - had weinig reden tot geluk in de 'communistische heilstaat'. De terreur en de zuiveringen hadden een hoogtepunt bereikt en de Tweede Wereldoorlog stond op het punt om uit te breken. Roem in binnen- en buitenland was geen enkele garantie gebleken voor overleven.
Onder die omstandigheden begon Sjostakovitsj aan zijn "7e symfonie "Leningrad", opgedragen aan zijn geboortestad die zeer heeft geleden onder het Beleg van Leningrad. Hoewel de sovjet-propaganda er graag het heldhaftig verzet en het lijden van het volk onder het juk van het Duitse beleg in wilde zien, zag Sjostakovitsj er zelf liever het lijden in het algemeen in verbeeld: "Mijn zevende symfonie gaat over het Leningrad dat door Stalin werd verwoest, en waar Hitler slechts de genadeklap uitdeelde."", aldus zou hij in zijn - overigens niet onomstreden - memoires aan Solomon Volkov hebben verteld.
Kort na het beleg publiceerde Sjostakovitsj zijn tweede grote 'oorlogssymfonie', de "achtste". Het is een somber, pessimistisch werk, waarin Sjostakovitsj tracht "de horror van de oorlog te verbeelden, waarin het volk snakt naar vrede, veel meer dan naar de overwinning." De 7e en 8e symfonie doen de ster van Sjostakovitsj in het buitenland tot ongekende hoogten rijzen. Zijn portret, voorzien van helm en uniform van brandweerman, siert de omslag van Time Magazine en Sjostakovitsj wordt - voor even althans - een door Stalin geliefkoosd propaganda-object.
Aan deze korte opleving komt een abrupt einde in 1948. Allereerst was daar zijn "9e symfonie", die - anders dan wat Stalin had gehoopt - niet in navolging van Beethovens 9e een grandioos overwinnings-epos en eerbetoon aan de natie en haar grote leider was geworden, maar eerder een even lichtvoetig als sarcastisch miniatuur. Vervolgens werd Sjostakovitsj, samen met andere coryfeeën als Sergej Prokofjev, Nikolaj Mjaskovski en Aram Chatsjatoerjan door Stalins culturele rechterhand Andrej Zjdanov genadeloos neergesabeld als 'perverse formalist' (zie ook: Zjdanovdoctrine). Voor Sjostakovitsj betekende deze publieke afstraffing een keerpunt in zijn leven. Vanaf nu schreef hij voornamelijk 'socialistisch realistische' muziek zonder veel betekenis, die de goedkeuring van de censor kon wegdragen, zoals het "Lied van de Wouden" en de filmmuziek bij "De val van Berlijn". Zijn belangrijke werken uit die periode - waaronder vier strijkkwartetten, het "1e vioolconcert", en de liederencyclus "Uit Joodse volkspoëzie" - hield hij echter achter in afwachting van rustiger tijden.
Na de dood van Stalin.
Pas na de dood van Stalin in 1953 kwam Sjostakovitsj' symfonische productie weer op gang, met zijn "10e symfonie". Dit werk is een duidelijke weerslag van de confrontatie tussen de componist en de dictator en een reflectie op zijn 'marteljaren', van zijn vreugde en ongeloof over het heengaan van Stalin en van de hoop op een periode van 'dooi'. Het tweede deel, een wild, angstaanjagend en overweldigend scherzo, is opgevat als een muzikaal portret van Stalin. In de finale van de tiende symfonie wordt tegenover het Stalin-thema Sjostakovitsj' muzikale anagram D-Es-C-H gepresenteerd, dat halsstarrig in verschillende instrumentaties wordt herhaald met een voor Sjostakovitsj typerende brutaliteit. Met dit thema eindigt de symfonie, de triomf aanduidend van de kunst(enaar) over de dictator.
In hoog tempo volgden de "11e symfonie "Het jaar 1905"", waarin Sjostakovitsj zich opnieuw een trouw kind van de revolutie toonde en waarin symfonisch bewerkte revolutionaire liederen een hoofdrol spelen, maar waarin ook - voor wie dat horen wil - een duidelijke kritiek en vingerwijzing naar de neergeslagen Hongaarse Opstand van 1956 te horen is, en de "12e symfonie "Het jaar 1917"", die aanvankelijk als een portret van Lenin werd opgezet, een plan dat Sjostakovitsj echter al snel liet varen.
Controversieel werd zijn werk opnieuw met de première van zijn "13e symfonie "Babi Jar", waarin hij voor het eerst sinds de 2e en 3e symfonie weer de menselijke stem gebruikte. Het werk kan worden gezien als een kritiek op het leven in de Sovjet-Unie onder Stalin. De titel van de symfonie is ontleend aan het eerste deel, een toonzetting van een bekend gedicht van Jevgeni Jevtoesjenko. Babi Jar is een ravijn buiten Kiev waar in 1941 meer dan 100.000 mensen, meestendeels joden, door de nazi's werden vermoord. Hoewel het gedicht de censuur al veel eerder was gepasseerd, eiste de censor voor de symfonie dat de tekst zou worden aangepast: 'In Babi Yar liggen Russen en Oekraïners, ze liggen er samen met Joden'. Desondanks konden deze wijzigingen niet verhullen dat Sjostakovitsj nadrukkelijk het antisemitisme in de sovjet-samenleving hekelde. "Er stroomt geen Joods bloed door mijn aderen, maar ik voel de verachtelijke haat van alle antisemieten als ware ik een Jood. Het is daarin dat ik mij een ware Rus toon!""
Ook de overige delen, door Jevtoesjenko speciaal voor deze symfonie geschreven, laten nauwelijks verbloemde kritiek horen. Het derde deel, 'Angst', beschrijft de donkere jaren van de verdwijningen, waar een nachtelijke klop op de deur het einde kon betekenen. Deel IV, 'In de winkel', bezingt de Russische vrouwen, die na hun noeste arbeid in de oorlogsfabrieken en aan de betonmolens voor de wederopbouw, elkaar nu terugvinden in lange rijen voor lege winkels en andermaal hun lot dragen in lijdzaamheid.
Het was de laatste muzikale maatschappijkritiek die tijdens zijn leven werd gepubliceerd. Na de 13e symfonie waren zijn werken steeds meer in zichzelf gekeerd, mede onder invloed van zijn kwakkelende gezondheid. Ook de dood, in 1954, van zijn geliefde eerste echtgenote Nina raakte hem diep. De "14e symfonie" is een donkere, zwaarmoedige liederencyclus met de dood als centraal thema, qua opzet enigszins verwant met Das Lied von der Erde van Gustav Mahler. De weer zuiver instrumentale en klassiek vierdelige "15e symfonie" is een ultieme zelfreflectie, met citaten uit de "Ouverture" Guillaume Tell van Gioacchino Rossini en verwijzingen naar de open variant van het lotsmotief uit Richard Wagners operacyclus "Der Ring des Nibelungen". Ook wordt er verwezen naar diens opera "Tristan und Isolde", de onvoltooide 10e symfonie van Mahler en de koperkoralen van Giovanni Gabrieli. Het stuk ademt constant spanning uit, afgewisseld door rustige en vrolijke gedeelten. Een mogelijk buitenmuzikaal thema van de symfonie is niet bekend, maar de zoon van Sjostakovitsj, Maxim, die de première dirigeerde op 9 januari 1972, vermoedde dat de symfonie handelt over de menselijke levenscyclus.
Slechts in de pas onlangs uitgegeven 'hysterische operette' "Rajok" toonde Sjostakovitsj nog eenmaal zijn meedogenloze sarcasme, in een niets verhullende kritiek op de Russische bureaucratie en Zjdanovs aanval op het formalisme in het bijzonder.
Sjostakovitsj legde zich na 1956 voornamelijk toe op de kamermuziek, met name zijn laatste tien strijkkwartetten. Werden aanvankelijk zijn strijkkwartetten door de kritieken nog als 'ondergeschoven kindje' behandeld, met zijn "8e strijkkwartet" toonde Sjostakovitsj dat hij ook op dat terrein wezenlijke dingen te zeggen had. Volgens de officiële versie was het kwartet geïnspireerd door de aanblik van de ruïnes van de stad Dresden. Het werk werd dan ook opgedragen aan 'alle slachtoffers van het fascisme', maar sinds de gedeeltelijke publicatie van de briefwisseling van Sjostakovitsj in 1993 weten we dat het 8e kwartet helemaal niet in Dresden is gecomponeerd en weinig of niets met het fascisme te maken heeft. Het is bedoeld als een soort "in memoriam" van Sjostakovitsj zelf, geschreven "omdat toch niemand anders een werk te mijner nagedachtenis zou schrijven". De alomtegenwoordigheid van het DSCH-motief en de vele verwijzingen naar eigen werken, met name zijn "eerste" en "achtste symfonie", de opera "Lady Macbeth" en het "tweede pianotrio" geven aan dat dit werk een heel persoonlijke en aangrijpende autobiografie vormt. Het "achtste strijkkwartet" - later door Rudolf Barshai bewerkt tot een kamersymfonie - is een uiterst persoonlijke uiting van angst en wanhoop. Net als in de door merg en been snijdende passacaglia van het "1e vioolconcert" kan zelfs iemand die niets weet van Sjostakovitsj' voortdurende strijd om te overleven en tegelijkertijd zijn artistieke integriteit te behouden, de wanhoop van de componist niet ontgaan.
 Dmitri Sjostakovitsj stierf op 68-jarige leeftijd aan longkanker en kreeg een staatsbegrafenis in Moskou.
Belangrijkste werken.
Besprekingen van composities zijn te vinden in .
Het oeuvre geselecteerd op opusnummer op Oeuvre van Dmitri Sjostakovitsj.
Sjostakovitsj verwerkte in bijna al zijn werken een muzikale handtekening, DSCH, Duits voor de muzieknoten D-Es-C-B (re, mi mol, do, si).
Liederen met piano.
6 romances op poëzie van Raleigh, Robert Burns en Shakespeare, voor bas en piano, opus 62 (1942)

</doc>
<doc id="30056" url="https://nl.wikipedia.org/wiki?curid=30056" title="Marine (strijdmacht)">
Marine (strijdmacht)

De zeemacht of marine is het onderdeel van de strijdkrachten dat zich bezighoudt met de oorlogsvoering op zee.
De Nederlandse marine heet de Koninklijke Marine, de Belgische marine heet de marinecomponent. Vóór 1795 werd voor de marine de benaming Admiraliteit gebruikt.
In het Nederlands is de marine een onderdeel van de defensie, toch was het oorspronkelijk niet, toen het woord marine alleen 'de schepen van een natie' betekende. In het Middelnederlands betekende marine zelfs slechts 'waterkant' of 'zeekust'. Duitsland noemde haar marine in de Tweede Wereldoorlog "Kriegsmarine". Tegenwoordig is dat "Deutsche Marine". Het Engelse woord voor marine is "navy". Ook hier is de historische ontwikkeling van dit woord duidelijk, waar de marine van de koning, voor oorlogsdoeleinden dus "Royal Navy" heet en de koopvaardijvloot "Merchant Navy", of "Mercantile Marine".
Geschiedenis van de marine.
Zeegevechten bestaan al sinds de mensheid gebruik begon te maken van krijgsvoertuigen die zich over het water konden voortbewegen. De meeste landen en stadstaatjes uit de oudheid hadden geen onafhankelijke marine, maar hun kooplieden bewapenden wel vaak hun schepen.
De eerste 'echte' marine werd door de Grieken en Romeinen opgezet om de Middellandse zee te vrijwaren van piraten. Hiervoor werden vooral galeien gebruikt. Deze schepen dienden meer om soldaten te vervoeren dan om zelf te vechten, maar konden indien nodig worden gebruikt om andere schepen te rammen en zo te laten zinken. De soldaten aan boord van deze schepen waren echter meer getraind in een-tegen-eengevechten dan echte gevechten op zee. Dit soort zeegevechten bleef bestaan tot de middeleeuwen.
In de beginjaren van de 16e eeuw bestonden er nog geen echte oorlogsschepen. De koopvaardijschepen waren soms, voor de veiligheid, bewapend met kanonnen en werden tijdens een oorlog gevorderd voor de zeemacht van strategen zoals Michiel de Ruyter. Pas later werden werkelijke oorlogsschepen gebouwd en werden de koopvaardijschepen geleidelijk aan niet meer bewapend. De ontwikkeling van schepen die kanonnen konden vervoeren droeg wel bij aan het feit dat de Europeanen overal ter wereld steeds meer voet aan de grond kregen. Ook werden schepen naarmate ze meer bewapening kregen steeds vaker zelf als wapen ingezet in plaats van enkel als middel om soldaten te vervoeren. Vooral Spanje en Portugal begonnen in de Gouden Eeuw met het ontwikkelen van hele vloten oorlogsschepen. Midden 17e eeuw werd Engeland een marinegrootmacht.
Een tweede stap in de ontwikkeling van de marine kwam toen oorlogsschepen, die net als koopvaardijschepen van hout waren gemaakt, ging bepantseren met metalen platen; de zogenaamde ironclads. Sinds de ontwikkeling van de stoomboot werd dit scheepstype steeds meer gebruikt als oorlogsschip. De Franse FS Gloire en Britse HMS Warrior waren de eerste moderne oorlogsschepen. De strijd tussen de CSS Virginia en de USS Monitor tijdens de Amerikaanse Burgeroorlog wordt vaak gezien als de eerste moderne zeeslag.
In de late 19e eeuw deden ook onderzeeërs hun intrede als marineschepen. In de Eerste Wereldoorlog bleken deze schepen al een grote aanwinst voor de marine van een land. Tijdens de Tweede Wereldoorlog maakten vooral de Duitsers gebruik van onderzeeërs.
Een andere grote ontwikkeling op het gebied van marine was het vliegdekschip, waarmee de marine gecombineerd kon worden met de luchtmacht.
Slagvaardigheid.
Militaire analisten categoriseren marines naar bereik en slagvaardigheid. Hier worden de Engelse termen "blue water navy" (blauwwatermarine), "green water navy" (groenwatermarine) en "brown water navy" (bruinwatermarine) gebruikt. Een bruinwatermarine, vernoemd naar de met slib en plantenresten verzadigde binnenwateren, is geschikt voor de beveiliging van binnenwateren zoals meren en rivieren. Een groenwatermarine, vernoemd naar de groenige kustwateren, is geschikt voor beveiliging van de kustwateren. Een blauwwatermarine, vernoemd naar de blauwe wateren op volle zee, heeft daarbij ook capaciteit om in andere regio's op te treden. Een meer verfijnde schaal is het Todd &amp; Lindberg classificatiesysteem:
Marine in Nederland en België.
De Nederlandse marine staat bekend als de Koninklijke Marine. Deze bestaat onder andere uit oppervlakte-eenheden, onderwatereenheden en het Korps Mariniers. De taken van de marine tonen de laatste jaren net als bij de andere krijgsmachtonderdelen een verschuiving van de gevechtstaak naar crisisbeheersing. In Nederlands-Indië had men in de koloniale tijd de Koloniale marine.
In België heet de marine de marinecomponent. De Belgische defensie kent vier componenten, waarvan de marine of de vroegere zeemacht er een van is. De overige drie zijn de landcomponent, luchtcomponent en medische component.
Rangen.
Traditioneel kent de marine twee rangensystemen; een voor personeel en een voor officieren.
De Nederlandse marine (vloot) kent onder andere de volgende rangen.
Vlagofficieren:
Hoofdofficieren:
Subalterne officieren:
Verder wordt bij de Koninklijke Marine een officier in opleiding adelborst genoemd. Deze hebben echter nog niet de officiersstatus.
Onderofficieren:
Manschappen:
De Belgische marinecomponent kent de volgende graden.
Opperofficieren:
Hoofdofficieren:
Lagere officieren:
Hoofdonderofficieren:
Keuronderofficieren
Lagere onderofficieren
Keurvrijwilligers
Lagere vrijwilligers
In de Amerikaanse marine werd lange tijd de rang Commodore gebruikt. Deze is inmiddels vervangen door Rear Admiral (Lower Half).
Schepen.
Bij de hedendaagse marine worden schepen vaak verdeeld in zeven groepen:
Naast de schepen uit deze groepen bestaan er extra of tussen classes zoals de oiler (Amerikaanse marine), mijnenveger, patrouillevaartuig en onderzoeksschip.
Oorlogsschepen hebben in of voor hun naam vaak een afkorting, die aangeeft bij welke marine het schip hoort. Voorbeelden zijn:
De aanduiding “Zijner/Harer Majesteits” (Zr.Ms. of Hr.Ms.”) mag uitsluitend voorafgaan aan de naam van een schip van de Koninklijke Marine, waar aan die naam met goedkeuring van de Majesteit is gegeven.
Het betreft schepen van de Koninklijke Marine die de wimpel voeren, wanneer zij in dienst zijn, onder het bevel van een officier of onderofficier van de Koninklijke Marine staan en een militaire bemanning hebben.

</doc>
<doc id="30058" url="https://nl.wikipedia.org/wiki?curid=30058" title="Black Sabbath">
Black Sabbath

Black Sabbath was een Britse band uit Birmingham die door velen beschouwd wordt als de eerste metalband. De band maakte in de loop der jaren verschillende veranderingen in de samenstelling door, waarin alleen gitarist Tony Iommi een constante bleef. Wanneer men tegenwoordig Black Sabbath bespreekt, verwijst men veelal naar de originele samenstelling bestaande uit Tony Iommi, Ozzy Osbourne, Geezer Butler en Bill Ward.
Geschiedenis en bezettingsveranderingen.
Ozzy Osbourne (1969-1979).
De groep werd in 1969 opgericht door Tony Iommi en Terence Michael Joseph "Geezer" Butler. Butler speelde oorspronkelijk gitaar maar schakelde over naar basgitaar omdat Iommi niet met een andere gitarist wilde samenspelen. Zanger Ozzy Osbourne werd via een advertentie op het raam van een muziekwinkel uit de buurt gevonden. Bill Ward vervolledigde de groep als drummer.
De groep heette oorspronkelijk "Polka Tull Blues Band" en daarna "Earth" en speelde vooral covers van bekende bluesrock nummers. Omdat de groepsnaam "Earth" al door een andere band gebruikt werd, veranderden Iommi, Butler, Osbourne en Ward hun naam in "Black Sabbath", geïnspireerd door de Italiaanse horrorfilm "I tre volti della paura" van Mario Bava, die in de bioscoop tegenover de studio werd vertoond tijdens de opnamen voor hun titelloze debuutalbum. In 12 uur tijd leverden ze een plaat af met donkere teksten en muziek; hoofdzakelijk blues en hardrock. Het album stond recht tegenover de flowerpowercultuur en werd razendsnel populair. Er werd gebruik gemaakt van de tritonus, wat het geluid een duisterder kantje gaf. Black Sabbath was de eerste groep die zo duidelijk het occulte in zijn teksten verwerkte, en lag hiermee aan de basis van doom &amp; heavy metal.
De opvolger "Paranoid" volgde nog in hetzelfde jaar, en verkocht nog beter. Het titelnummer betekende in 1970 de definitieve doorbraak. De klassieke formatie van Black Sabbath hield het 8 albums vol tot 1979, toen Ozzy Osbourne na de opnames voor "Never Say Die" uit de band werd gezet wegens overvloedig drank- en drugsgebruik. Hij startte een succesvolle solocarrière en bleef live Black Sabbath-nummers spelen.
Ronnie James Dio (1979-1982, 1992, 2007).
De band zat in een diepe crisis, maar zanger Ronnie James Dio, die net uit de band Rainbow was gestapt, deed met "Heaven and Hell (1980)" en "Mob Rules (1981)" het tij weer helemaal keren. Na het album "Heaven and Hell" verliet Bill Ward de groep en werd hij vervangen door Vinnie Appice. Nadat Dio ervan verdacht werd stiekem te sleutelen aan de mix van het livealbum "Live Evil" werd hij uit de groep gezet. Hij nam Appice mee om de succesvolle band Dio te vormen.
Ian Gillan en Glenn Hughes.
Met ex-Deep Purple-zanger Ian Gillan werd het album "Born Again" (1983) gemaakt. Bill Ward keerde terug als drummer maar ging niet mee op tournee; Bev Bevan van Electric Light Orchestra werd aangetrokken als invaldrummer. Na afloop van de tournee hielden zowel Ian Gillan als Geezer Butler het voor gezien. Gillan keerde terug bij Deep Purple en zei prettige herinneringen te bewaren aan zijn Black Sabbath-periode; Butler stichtte The Geezer Butler Band en voegde zich in 1988 bij Ozzy Osbourne voor diens wereldtournee "No Rest For The Wicked".
Black Sabbath zat op het dieptepunt van zijn populariteit en werd overschaduwd door de solocarrières van Ozzy en Dio. Met Glenn Hughes als zanger nam Tony Iommi "Seventh Star" (1986) op. Het was bedoeld als soloproject, maar de platenmaatschappij wilde een Black Sabbath-album; als compromis werd het onder de naam "Black Sabbath featuring Tony Iommi" verkocht.
Tony Martin (1987-1992, 1994-1995).
Met Tony Martin als zanger werd geleidelijk een stabiele band gevormd, met Geoff Nichols op keyboards, Cozy Powell op drums en Neil Murray op bas. "The Eternal Idol (1987)" (met drummer Eric Singer en zanger Tony Martin), "Headless Cross (1989)" en "Tyr" (1990) maakten Black Sabbath weer vrij succesvol.
Reünies.
In 1992 kwam de Dio-formatie van Black Sabbath terug bij elkaar en werd het album "Dehumanizer" uitgebracht. Een uitgebreide tournee volgde, maar vlak voor het einde hielden Dio en Vinnie Appice het weer voor gezien; Dio weigerde de tournee af te sluiten als voorprogramma van Ozzy Osbourne. Rob Halford van Judas Priest viel voor Dio in en tijdens de toegift van Osbournes concert kwam de klassieke bezetting van Black Sabbath weer bijeen.
Doordat Dio was vertrokken en Osbourne naar eigen zeggen met pensioen ging keerde Tony Martin terug; met hem werden de albums "Cross Purposes" (1994) en "Forbidden" (1995) opgenomen. Ook dit waren soloprojecten van Iommi die onder de naam Black Sabbath werden uitgebracht.
In 1997 kwamen Ozzy Osbourne, Tony Iommi, Geezer Butler en Bill Ward weer bijeen voor reünieconcerten. Behalve het album "Reunion (1998)" met muzikale hoogtepunten en één nieuw nummer werd geen studioalbum meer uitgebracht, maar de band bleef in deze samenstelling wel toeren, onder meer op het Ozzfest, waar de band optrad met Rob Halford (en waar diverse bootlegs van verschenen zijn). In juni 1998 stond Black Sabbath als headliner op Graspop Metal Meeting.
In 2007 werd de samenwerking met Dio en Appice hernieuwd. Naar aanleiding van het verzamelalbum "The Dio Years", dat drie nieuwe nummers bevat, volgde een tournee onder de naam Heaven and Hell. Ook verscheen er in 2009 een nieuw album ("The Devil You Know") waarvan in maart de single "Bible Black" werd vrijgegeven. Deze samenwerking kwam in 2010 tot een abrupt einde door de dood van Dio.
Op 16 augustus 2011 werd aangekondigd dat er een reünie zou komen in de originele bezetting. Dit gerucht werd snel ontkend door Tony Iommi, die zei dat er niet direct een reünie aan zat te komen, maar dat niets onmogelijk is. Op 11 november van dat jaar kondigde Ozzy Osbourne aan dat er wel degelijk een reünie komt met de originele bezetting. In juni kwamen ze als een van de drie headliners naar Download Festival. Ook liet de band weten dat er een nieuw album in de maak was, met Rick Rubin als producent.
In januari 2012 kwam de reünie in het gedrang omdat bij gitarist Tony Iommi kanker was aangetroffen. Ook liet drummer, Bill Ward, weten dat hij niet wenste mee te doen aan de reünie. De reünie ging door (met Tommy Clufetos als drummer), maar werd teruggebracht tot drie concerten; een try-out in Birmingham, Download Festival en Lollapalooza als enige Amerikaanse datum. Het op 18 november 2011 aangekondigde optreden op Graspop Metal Meeting 2012 werd er een van Ozzy Osbourne &amp; Friends. Begin 2013 werd bekend dat Brad Wilk, bekend als drummer van de band Rage Against the Machine, zou gaan spelen op het nieuwe album.
Het album "13" verscheen in juni 2013. Op 17 juni van dat jaar werd bekend dat het album in Groot-Brittannië op nummer 1 binnenkwam. Daarmee vestigden ze een record met een interval van bijna 43 jaar tussen twee topnoteringen. Op 19 juni kwam Black Sabbath met dit album voor het eerst in hun carrière op nummer 1 in de VS Billboard. Op 29 juni 2014 was Black Sabbath, na 16 jaar afwezigheid, headliner op Graspop Metal Meeting. Op 28 januari 2017 overleed Geoff Nicholls op 68-jarige leeftijd. De toetsenist leed aan longkanker.
Op 4 februari 2017 gaf de groep een slotconcert in Birmingham.

</doc>
<doc id="30059" url="https://nl.wikipedia.org/wiki?curid=30059" title="Zeemacht">
Zeemacht



</doc>
<doc id="30060" url="https://nl.wikipedia.org/wiki?curid=30060" title="Dmitri Shostakovich">
Dmitri Shostakovich



</doc>
<doc id="30061" url="https://nl.wikipedia.org/wiki?curid=30061" title="Shostakovich">
Shostakovich



</doc>
<doc id="30063" url="https://nl.wikipedia.org/wiki?curid=30063" title="Vrede van Münster">
Vrede van Münster

De Vrede van Münster was een verdrag dat op 15 mei 1648 in Münster gesloten werd tussen Spanje en de Republiek der Zeven Verenigde Nederlanden, waarmee aan de Tachtigjarige Oorlog tussen Spanje en de opstandelingen in de Republiek een einde kwam en de Republiek als soevereine staat erkend werd.
De Vrede van Münster moet niet worden verward met het Verdrag van Münster van 24 oktober 1648 tussen het Heilige Roomse Rijk en Frankrijk, dat samen met het Verdrag van Osnabrück van dezelfde datum tussen het Heilige Roomse Rijk en Zweden samen de Vrede van Westfalen vormt. 
Het verdrag tussen Spanje en de Nederlanden werd op 30 januari 1648 vastgelegd. Op 15 mei werd de vrede getekend en door Nederlandse en Spaanse gezanten met een eed bekrachtigd, onder grote belangstelling van het volk in Münster.
Achtergrond.
De Franse inmenging in de oorlog tegen Spanje had het tij definitief in het voordeel van de Republiek gekeerd. Inmiddels was het oorlog in grote delen van Europa: de Dertigjarige Oorlog. In 1641 begonnen vredesonderhandelingen tussen de strijdende partijen in deze oorlog. Afgesproken werd dat in Münster en Osnabrück onderhandeld zou worden. Hoewel de Republiek der Zeven Verenigde Nederlanden niet meevocht in de Dertigjarige Oorlog, werd besloten de Republiek toch uit te nodigen bij de vredesonderhandelingen. Door de oorlog tegen Spanje was de Republiek te veel een partij geworden. Via Frankrijk werd een uitnodiging ontvangen.
Hoewel er rond die tijd enorme militaire successen werden geboekt, was er binnen de Republiek steeds meer sprake van een vredesstemming. De langdurige oorlog kostte veel geld en mensenlevens. Alleen de gewesten Zeeland en Utrecht en de stad Leiden bleven tot het einde toe voorstander van het voortzetten van de oorlog.
De Republiek werd door geen enkel land erkend, behalve door zijn eigen soevereine gewesten, die op hun beurt ook door geen andere naties als een zelfstandige natie gezien werden. Desondanks lukte het de Republiek om zijn afgevaardigden bij de vredesbesprekingen te laten doorgaan voor ambassadeurs, die daarom - de Staten-Generaal stonden erop - met 'Excellentie' moesten worden aangesproken. Daarmee werd bereikt dat de Republiek via een omweg als een volwaardige staat aan de onderhandelingen meedeed; zelfs Spanje stemde in.
Onderhandelaars.
In januari 1646 kwamen acht vertegenwoordigers van de Republiek per koets in Münster aan om te onderhandelen. De Staatse delegatie bestond uit de Gelderse edelman Barthold van Gent, heer van Mynerswijck, die vanwege zijn afkomst voorzitter was, Adriaen Pauw en Johan van Mathenesse uit Holland, de Overijsselaar Willem Ripperda uit Hengelo, de Groninger Adriaen Clant van Stedum, de Utrechtse edelman Godart van Reede van Nederhorst, Frans van Donia uit Friesland en de Zeeuw Johan de Knuyt.
De besprekingen vonden plaats in het Huis van het Kramersgilde, tegenwoordig het Haus der Niederlande. De Spaanse onderhandelaars hadden uitgebreide volmachten meegekregen van koning Filips IV, die al jaren vrede zocht. De Spaanse delegatie stond onder leiding van de topdiplomaat Gaspar de Bracamonte y Guzmán. De gesprekken werden in het Latijn, Frans en Nederlands gevoerd.
De inhoud.
Tijdens het overleg werden de Republiek en Spanje het snel eens. De tekst van het Twaalfjarig Bestand werd als uitgangspunt genomen en dit maakte het een stuk makkelijker om het vredesverdrag te formuleren, omdat veel artikelen zonder al te veel aanpassingen konden worden overgenomen. Als men de teksten van het Twaalfjarig Bestand van 1609 en de Vrede van Münster van 1648 naast elkaar legt, dan zijn de artikelen die geheel of gedeeltelijk met elkaar overeenkomen als volgt:
De Republiek werd formeel door Spanje als soevereine staat erkend. Deze belangrijke toegeving van Spanje was dan ook het eerste punt; Spanje hield op de Staten van de Republiek te zien als Spaanse onderdanen (wat ze 100 jaar lang gedaan had) die opstandig waren en de kroon dienden te gehoorzamen. De vrede leek nabij. Frankrijk, waarmee de Republiek had afgesproken om tot een gezamenlijk verdrag met Spanje te komen, gooide roet in het eten door steeds met nieuwe eisen te komen. De Staten besloten hierop buiten Frankrijk om vrede te sluiten met Spanje. Op 30 januari 1648 werd de vredestekst vastgesteld in vier exemplaren, twee in het Frans en twee in het Nederlands. De Utrechtse afgevaardigde Nederhorst weigerde aanvankelijk zijn handtekening en zegel te zetten, maar na daartoe door zijn gewest te zijn gedwongen zette hij ze op 30 april alsnog (al pasten ze niet helemaal meer netjes op het document). Toen werden de stukken ter ratificatie naar Den Haag en Madrid gestuurd. Op 15 mei werd de vrede definitief getekend en door Nederlandse en Spaanse gezanten met een eed bekrachtigd, onder grote belangstelling van het volk.
In Nederland bewaart het Nationaal Archief in Den Haag twee exemplaren van de Vrede van Münster, een Nederlandstalige ("NL-HaNA 1.01.02 12588.55B") en een Franstalige versie ("NL-HaNA 1.01.02 12588.55C"). Beide versies zijn van Spaanse zijde voorzien van Franstalige ratificaties die allebei door koning Filips IV zijn ondertekend – de ene in het Spaans met "Yo el Rey" ("ik de koning"), de andere in het Frans met "Philippe" ("Filips") – en voorzien van zijn zegel in massief goud. Ze zijn te zien in de expositieruimte van het archief. Het Archivo General de Simancas in Spanje bewaart het andere Nederlandstalige exemplaar ("ES.47161.AGS//EST,LEG,2943,27") en het andere Franstalige exemplaar ("ES.47161.AGS//EST,LEG,2943,28").

</doc>
<doc id="30067" url="https://nl.wikipedia.org/wiki?curid=30067" title="Terje Wibe">
Terje Wibe

Terje Wibe (1947) is een Noors schaker, die het spel al op jonge leeftijd leerde en in 1965 juniorenkampioen werd.
Hij is internationaal meester FIDE.
In 1971 was hij kampioen van Noorwegen. Hij speelde vijf keer mee in de Schaakolympiade. In 1977 begon hij met correspondentieschaak en werd vijfmaal kampioen van Noorwegen, tw in 1978, 1980, 1981, 1983, en 1990.
In 1982 werd hij meester ICCF en in 1994 grootmeester ICCF. Hij speelde mee in het grote jubileumtoernooi van de NBC, dat gespeeld werd van 1991 tot 1994. Hij eindigde op de 5e plaats na Gert Timmerman, Joop van Oosterom, Achim Soltau en Ove Ekebjærg

</doc>
<doc id="30068" url="https://nl.wikipedia.org/wiki?curid=30068" title="Achim Soltau">
Achim Soltau

Achim Soltau, (13 april 1938 - 29 januari 2016), was een Duitse schaker, die zich vooral bezighield met correspondentieschaken. 
Van 1988 tot 1993 was hij president van de BdF. In 1979 werd hij ICCF schaakmeester en in 1989 grootmeester. Hij won met het Duitse team zilver in de negende Schaakolympiade. Achim Soltau speelde mee in het grote NBC jubileumtoernooi dat van 1991 tot 1994 duurde en werd derde achter Gert Timmerman en Joop van Oosterom. In februari 2005 eindigde Achim met 8 uit 14 als tweede in het toernooi om het wereldkampioenschap, Joop van Oosterom werd met 11 uit 14 de nieuwe wereldkampioen, terwijl de Duitse grootmeester Hans Marcus Elwert met 7.5 punt derde werd.
Hij was ook rechter in arrondissement Hamburg. Hij had twee dochters en een zoon.

</doc>
<doc id="30069" url="https://nl.wikipedia.org/wiki?curid=30069" title="Jeff Noon">
Jeff Noon

Jeff Noon (1957, Droylsden (nabij Manchester)) is een auteur van voornamelijk surrealistische en absurde sciencefiction. Hij heeft zich ook beziggehouden met schilderen, muziek en drama, maar dit leverde hem minder succes op dan zijn schrijfsels.
Ander werk.
Het boek "Needle In The Groove" (over de belevingswereld vol drugs-trips van een groep muzikanten in Manchester) gaat vergezeld van een muziekalbum, welke Noon samen met David Toop maakte.
Verzameld werk van korte verhalen.
Jeff Noon publiceert ook "microficties" die zich afspelen in Sparkletown onder het pseudoniem @temp_user9.

</doc>
<doc id="30072" url="https://nl.wikipedia.org/wiki?curid=30072" title="OVSE">
OVSE



</doc>
<doc id="30074" url="https://nl.wikipedia.org/wiki?curid=30074" title="Enmasse">
Enmasse

Enmasse was een platform, dat op 30 november 2003 een demonstratie organiseerde, naar aanleiding van de OVSE-top te Maastricht en de komst van de Amerikaanse minister Colin Powell naar die top. Met de slogan "Geen leugens meer!" verzette zij zich tegen het oorlogsgeweld en de steeds verder gaande aantasting van burgerrechten onder het mom van de strijd tegen terrorisme.
Het platform bestond uit een grote groep individuen die zich speciaal voor dit doel verenigd hadden. Officiële organisaties waren geen onderdeel van Enmasse, maar wel werd Enmasse door verschillende organisaties gesteund, zoals de lokale kraakbeweging, ROOD, de Internationale Socialisten en XminY.
Na de betoging is Enmasse opgehouden te bestaan. Enkele Enmasse-leden hebben zich echter verenigd in een nieuwe collectief: ReThink.

</doc>
<doc id="30075" url="https://nl.wikipedia.org/wiki?curid=30075" title="Eugenio Torre">
Eugenio Torre

Eugenio Torre (Iloilo City, 4 november 1951) is een Filipijnse schaker.
In 1974 werd hij grootmeester FIDE. Hij speelt herhaaldelijk in de Schaakolympiade mee. Ook heeft hij een keer met een kandidatentoernooi meegespeeld maar moest toen in Zoltán Ribli zijn meerdere erkennen.
In 2003 won hij het toernooi "Open van Leuven" in België. In 2000 werd Torre gekozen als een van de beste Filipijnse sporters van het millennium.
Partij.
In een toernooi in Manilla (1976) versloeg Torre de op dat moment regerend wereldkampioen schaken Anatoli Karpov (Siciliaanse opening):
1.e4 c5 2.Pf3 Pc6 3.d4 cxd4 4.Pxd4 Pf6 5.Pc3 d6 6.Lg5 e6 7.Dd2 a6 8.o-o-o Ld7 9.f4 b5 10.De1 Pxd4 11.Txd4 Db6 12.Td2 Le7 13.Ld3 b4 14.Pd1 Lb5 15.Pf2 h6 16.Lh4 g5 17.fxg5 hxg5 18.Lg3 Ph5 19.Pg4 Pxg3 20.hxg3 Txh1 21.Dxh1 Tc8 22.Kb1 Lxd3 23.cxd3 Dd4 24.Dd1 a5 25.Ph2 g4 26.Pxg4 Lg5 27.Tc2 Txc2 28.Kxc2 a4 29.a3 b3 30.Kb1 d5 31.exd5 Dxd5 32.Pf2 Dxg2 33.Pe4 Le3 34.Pc3 Dc6 35.d4 Dc4 36.d5 e5 37.Dh1 Dd3+ 38.Ka1 Ld4 39.Dh8+ Kd7 40.Da8 Df1+ 41.Pb1 Dc4 42.Db7+ Kd6 43.Db8+ Kxd5 44.Dd8+ Ke6 45.De8+ Kf5 46.Dd7+ Kg6 47.Dg4+ Kf6 48.Pc3 Df1+ (0-1)
Trivia.
Zijn naamgenoot, de Mexicaanse grootmeester Carlos Torre Repetto (1905 - 1978) heeft een aantal schaakvarianten geanalyseerd en hij heeft ook een opening op zijn naam staan, namelijk de Torre-aanval.

</doc>
<doc id="30076" url="https://nl.wikipedia.org/wiki?curid=30076" title="Zweihaak">
Zweihaak

Een zweihaak of zwaaihaak en zwei is een stuk handgereedschap dat vooral door timmerlieden wordt gebruikt om alle mogelijke hoeken te "meten" en over te brengen. 
Het bestaat uit twee losse gedeelten die met een schroef aan elkaar zijn bevestigd en die ten opzichte van elkaar kunnen bewegen. Met het aandraaien van de schroef wordt de hoek vastgelegd om deze vervolgens te kunnen aftekenen. Op deze manier kan men nauwkeurig zonder te meten bepalen onder welke hoek bijvoorbeeld een verstek gezaagd moet gaan worden. Dit verkleint de kans op fouten. Met name hout wordt met de zweihaak afgetekend, maar ook wordt het bijvoorbeeld vaak gebruikt bij het leggen van vloerbedekking op gedraaide trappen (treden).
Eenzelfde gereedschap, maar met een vaste hoek van 90°, heet schrijfhaak, winkelhaak of blokhaak. Er is ook een dubbele zwei uitgevoerd als combinatieschrijfhaak. De meeste zwaaihaken zijn van metaal, maar er zijn er ook van hout (die zijn veelal groter).

</doc>
<doc id="30079" url="https://nl.wikipedia.org/wiki?curid=30079" title="USA PATRIOT Act">
USA PATRIOT Act

De USA PATRIOT Act ("Public Law 107-56"), backroniem voor "Uniting and Strengthening America by Providing Appropriate Tools Required to Intercept and Obstruct Terrorism Act of 2001", algemeen bekend als de Patriot Act, is een Amerikaans wetsvoorstel (H.R.3162) dat op 26 oktober 2001 door het Amerikaans Congres met een meerderheid werd aangenomen. De Foreign Intelligence Surveillance Act (FISA) werd door de Patriot Act gewijzigd.
De wet heeft als doel de Amerikaanse overheid meer mogelijkheden te geven om informatie te vergaren over en op te treden in geval van mogelijk terrorisme. Het is een directe reactie op de aanslagen op 11 september 2001 en is een middel in de Amerikaanse strijd tegen terrorisme. Daarnaast heeft de wet het verstevigen van de Amerikaanse positie op het wereldtoneel als functie. Zo geeft de wet onder meer toestemming voor het afluisteren van de regeringen van andere landen, waaronder Duitsland, Nederland en België.
Geschiedenis.
De Patriot Act werd in 26 oktober 2001 door het Huis van Afgevaardigden aangenomen met een meerderheid van 357 tegen 66 stemmen. In de Senaat was de stemverhouding 98 tegen 1. Republikeins afgevaardigde voor Texas Ron Paul vertelde aan "The Washington Times" dat geen enkel congreslid de nieuwe wetgeving mocht lezen. Tegenstanders van de Patriot Act wijzen erop, dat het onmogelijk was in zo'n korte tijd na de aanslagen van 11 september 2001 deze wet te schrijven en dat de Patriot Act dus in feite al klaar lag.
Eind 2003 ondertekende George W. Bush de "Intelligence Authorization Act", die meer opsporingsbevoegdheden aan de FBI geeft en gezien kan worden als het verlengstuk van de Patriot Act.
Op 16 december 2005 stemde de Senaat tegen de verlenging van de wet. Op 21 december 2005 bereikte de Senaat een meerpartijenakkoord inzake 107-56. Dit werd vastgelegd in de "USA PATRIOT Improvement and Reauthorization Act". Vele passages uit de Patriot Act zijn daarbij gehandhaafd.
Op 27 februari 2010 verlengde Barack Obama de Patriot Act met een jaar, een dag voordat deze zou vervallen. Op 26 mei 2011 tekende hij een verlenging voor vier jaar van drie belangrijke onderdelen van de oorspronkelijke Patriot Act. Dit betreft het afluisteren van verdachten, onderzoek van zakelijke informatie en surveillance van individuen die verdacht worden van terroristische activiteiten.
Kritiek.
Er is veel kritiek op de Patriot Act, omdat ze de burgerrechten van de Amerikaanse bevolking te veel zou schenden, met name op het gebied van privacy. Daarnaast is er de kritiek dat de wet stigmatiserend zou werken omdat het vooral mogelijkheden biedt om immigranten en buitenlandse bezoekers te onderzoeken en het land uit te zetten.
Voorstanders van de wet hopen dat het de Amerikaanse justitie meer opsporingsmogelijkheden geeft om zo terroristische aanslagen in de toekomst te voorkomen. In plaats van het achteraf straffen, kan men nu ook proactief reageren. Het argument dat burgerrechten afgebroken worden, wordt weerlegd door het argument dat 'het leven zonder angst' het hoogste burgerrecht is.
Inmiddels blijkt op een ander gebied een neveneffect. Op grond van de Patriot Act is de keuze voor een Amerikaanse cloudcomputingprovider voor Europese klanten een risico, aangezien de gegevens en databases van die klanten ook door de Amerikaanse overheid opgevraagd kunnen worden.

</doc>
<doc id="30080" url="https://nl.wikipedia.org/wiki?curid=30080" title="Zwaaihaak">
Zwaaihaak



</doc>
<doc id="30083" url="https://nl.wikipedia.org/wiki?curid=30083" title="B-2 Spirit">
B-2 Spirit

De B-2 Spirit is een Amerikaanse strategische bommenwerper met stealthtechnologie ("sluipbommenwerper") voor intercontinentale afstanden. Het toestel is in staat zowel conventionele als nucleaire wapens af te werpen. Het heeft een vorm die voor die tijd uniek leek, maar al eerder door nazi Duitsland werd toegepast bij de bouw van de Horten Ho 229. De toestellen vertonen een meer dan sterke gelijkenis.
De B2 is uitgerust met technologie (zoals speciale radar-absorberende verf) die het toestel zo goed als onzichtbaar maken op de radar.
De Amerikaanse luchtmacht was eerst van plan een groot aantal van deze vliegtuigen te kopen van vliegtuigfabrikant Northrop. Uiteindelijk zijn door het einde van de Koude Oorlog begin jaren 90 slechts 21 vliegtuigen gekocht. Door de hoge reeds uitgegeven ontwikkelingskosten en het drastisch teruggebrachte aantal vliegtuigen is de prijs per toestel opgelopen tot meer dan 2 miljard dollar.
De operationele thuisbasis van de B-2 is Whiteman Air Force Base in Missouri, maar het onderhoud gebeurt bij het Oklahoma City Air Logistics Center op Tinker Air Force Base in Oklahoma.
Ontwikkeling.
De ontwikkeling van de B-2 begon in 1978 als een geheim project onder de naam Advanced Technology Bomber. Twee teams van bedrijven werden aangesproken om het project verder te ontwikkelen, Northrop/Boeing en Lockheed/Rockwell. Hoewel het tweede team meer ervaring had met het ontwikkelen van stealth-vliegtuigen (Lockheed had toen al de SR-71 Blackbird en de F-117 Nighthawk ontwikkeld) werd in november 1981 het team van Northrop gekozen om het toestel uit te ontwikkelen. In april 1988 lekte de eerste informatie over het project uit in de vorm van een tekening. Deze tekening zou op 22 november 1988, toen het vliegtuig aan het publiek gepresenteerd werd, verrassend nauwkeurig blijken te zijn. Tijdens de eerste testvluchten zagen burgers het vliegtuig regelmatig aan voor een UFO.
Bemanning.
De B-2 bemanning bestaat uit twee personen die dezelfde taken (vlieger/radar-navigator) uitvoeren, zodat ze elkaar tijdens een missie kunnen aflossen.
Inzet.
Hoewel de B-2 betrekkelijk nieuw is werden de toestellen al enkele keren daadwerkelijk ingezet.
Bewapening.
De B-2 is geschikt voor de volgende wapentypes:
Registraties van de B-2 Spirit.
Vanwege het geringe aantal vliegtuigen heeft ieder toestel naast zijn gebruikelijke registratie ook een officiële naam gekregen.
Ongeluk.
Op 23 februari 2008 stortte een B-2 Spirit Stealth Bomber neer, de 89-0127 "Spirit of Kansas". De beide piloten konden zich in veiligheid brengen door middel van hun schietstoel. Het toestel crashte vlak bij Andersen Air Force Base op het eiland Guam. Volgens de Amerikaanse luchtmacht was de oorzaak van de crash een door vocht beschadigde sensor, die voor een storing in de computer zorgde waardoor het vliegtuig direct na het opstijgen te steil ging klimmen, daardoor erg veel snelheid verloor en vervolgens crashte.

</doc>
<doc id="30086" url="https://nl.wikipedia.org/wiki?curid=30086" title="B2">
B2



</doc>
<doc id="30087" url="https://nl.wikipedia.org/wiki?curid=30087" title="Nesselande">
Nesselande

Nesselande is een Vinex-wijk in het Rotterdamse stadsdeel Prins Alexander. De wijk wordt omsloten door de wijk Zevenkamp en de gemeente Zuidplas.
Geschiedenis.
In 1995 hebben de (toenmalige) gemeenten Nieuwerkerk aan den IJssel en Zevenhuizen-Moerkapelle grondgebied, waaronder de buurtschap Groeneweg, overdragen aan Rotterdam voor de ontwikkeling van een Vinex-locatie met de werknaam "Achtkamp".
De bouw van de wijk, met de definitieve naam "Nesselande", is gestart in 2000. In dat jaar heeft Rotterdam het geannexeerd, daarvoor was het gebied omringd door weilanden en behoorde het tot de gemeente Zevenhuizen.
Voorzieningen.
Enkele belangrijke voorzieningen in de wijk zijn:
De straatnamen in de wijk zijn onder andere afkomstig van kunstenaars (deelgebied Tuinstad), molenaars (deelgebied Waterwijk) en eilanden in de Middellandse Zee (deelgebied Badplaats).
Sport.
Volleybal.
De wijk is ook de naamgever voor de volleybalteams van VC Nesselande uit Zevenhuizen. Het herenteam "ORTEC Rotterdam.Nesselande" is in 2004, 2005, 2006 en 2009 landskampioen geworden. Enkele dagen na het behalen van het kampioenschap in april 2009 is de Stichting Topvolleybal Rotterdam failliet verklaard.
Vanaf augustus 2009 neemt de Stichting Topvolleybal Nesselande met het herenteam "Zadkine Rotterdam.Nesselande" en het damesteam "Cofely-Nesselande" deel aan de eredivisie.
Hockey.
Hockeyclub OMHC is sinds 2010 in Nesselande gevestigd. Met bijna 1000 leden is dit de grootste sportclub van Nesselande.

</doc>
<doc id="30088" url="https://nl.wikipedia.org/wiki?curid=30088" title="Schuurmachine">
Schuurmachine

Een schuurmachine is een doorgaans elektrisch aangedreven apparaat om door middel van schuren materiaal glad te maken of te vormen, om oude verfresten te verwijderen, of als voorbehandeling om een materiaaloppervlak onder de microscoop te kunnen bekijken. Schuurmachines kunnen kleine handapparaten zijn waarbij de machine over het werkstuk wordt bewogen, of vaste machines voor grote oppervlakken waar het werkstuk in de machine wordt gevoerd. Verder bestaan er verschillende typen schuurmachines:
Vlakschuurmachine.
Deze bestaat uit een vlakke zool met een veerkrachtige laag rubber of kunststof, waarop een vel schuurpapier wordt geklemd. Deze zool is door middel van soepele rubber blokjes bevestigd onder het motorhuis. In het midden zit een excentriek op de as van de motor. Deze zorgt voor de trillende beweging van de schuurzool. Hiermee kunnen vlakke delen, zoals een deur of kozijnen, geschuurd worden.
Bandschuurmachine.
In tegenstelling tot een "gewone" vlakschuurmachine waarbij snelle bewegingen het schuren veroorzaken, bestaat de bandschuurmachine uit twee rollen. De ene wordt aangedreven door de elektromotor. Over deze rollen wordt een schuurband gespannen. Als men de machine in werking stelt maakt deze band een beweging als van een rupsband, waardoor deze gebruikt kan worden om te schuren. Deze machine is geschikt voor grotere materiaalafname en de kleinere werkstukken. Er is ook een handbandschuurmachine, waarbij de motor en het handvat boven de band zitten. Deze machine wordt over het te schuren oppervlak heen en weer bewogen.
Excentrische schuurmachine.
Deze heeft een cirkelvormige vlakke zool met een veerkrachtige laag, waarop schuurpapier kan worden bevestigd. De zool zit met een excentriek gemonteerd op de as van de motor, waardoor een snel draaiende beweging ontstaat in combinatie met een excentrische beweging. De machine is geschikt voor snel en grof schuurwerk.
Deltaschuurmachine.
Naast de vlakschuurmachine kennen we de zogenaamde deltaschuurmachine.
Deze berust op hetzelfde principe en dezelfde werking als de vlakschuurmachine, maar is veel kleiner uitgevoerd en heeft de vorm van een soort driehoek, met gebogen zijden. Hiermee is het mogelijk om op kleinere plekken en in hoeken te komen.
Schotelschuurmachine.
Een schotelschuurmachine is een schuurmachine waarbij de schuurschijf een cirkelvorm heeft. Deze schijf is verticaal geplaatst. Vanaf de tafel wordt het werkstuk tegen de schuurschijf gedrukt.
Boormachine.
Schuren kan ook met een boormachine. Hiervoor worden bij veel boormachines schuurschijven meegeleverd die op de boorkop kunnen worden geplaatst met een speciaal hulpstuk. Zodra de boormachine wordt aangezet, gaat de schijf ronddraaien en dan kan deze over het te schuren oppervlak worden bewogen. Dit is ideaal als je een groot oppervlak wilt schuren en je geen schuurmachine hebt.
Parketschuurmachine.
Voor het schuren van parketvloeren bestaan speciale parketschuurmachines. Een parketschuurmachine is een grote bandschuurmachine of een excentrische schuurmachine met een steel, waarachter men staand kan schuren. Op deze manier kan de hele vloer worden geschuurd zonder dat men hoeft te bukken en door de grootte van zo'n machine is een groot oppervlak hiermee sneller geschuurd dan met een gewone schuurmachine. Parketschuurmachines zijn vaak te huur bij bouwmarkten of doe-het-zelf-winkels.

</doc>
<doc id="30089" url="https://nl.wikipedia.org/wiki?curid=30089" title="Che Guevara">
Che Guevara

Ernesto Guevara (Rosario (Argentinië), 14 mei of 14 juni 1928 – La Higuera (Bolivia), 9 oktober 1967), beter bekend onder de naam Che Guevara, was een Argentijns marxistisch revolutionair en Cubaans guerrillaleider. De bijnaam "Che" (in het Spaans altijd met een bepaald lidwoord : "el Che", dus "de Che") kreeg hij gedurende zijn verblijf in Guatemala. In Latijns-Amerika wordt de kreet “Che” gebruikt om iemands aandacht te trekken; het kan vrij vertaald worden als vriend of maat. Zijn kameraden gaven hem deze bijnaam vanwege zijn veelvoudige gebruik van het stopwoord. “Che” wordt ook gebruikt als bijnaam voor iemand uit Argentinië.
Che Guevara was een lid van Fidel Castro's revolutionaire Beweging van de 26ste juli, die in 1959 via een revolutie in Cuba aan de macht kwam. Na verscheidene posten in de nieuwe Cubaanse regering te hebben bekleed, verliet Guevara Cuba in 1966 om de revolutie in andere landen te verspreiden, eerst in de Democratische Republiek Congo en later in Bolivia. Op 8 oktober 1967 werd Guevara opgepakt tijdens een door de CIA georganiseerde militaire operatie van het Boliviaanse leger. Hoewel de CIA hem voor ondervraging in leven wilde houden, werd Guevara de dag na zijn gevangenname geëxecuteerd. In juli 1997 zijn de overblijfselen van Guevara en zes van zijn kameraden naar Cuba overgebracht en in oktober 1997 met militaire eer bijgezet in een mausoleum in Santa Clara.
Biografie.
Jeugd.
Ernesto “Che” Guevara groeit op als oudste van vijf kinderen van Ernesto Rafael Guevara Lynch en Celia de La Serna. De geboortedatum op zijn geboortebewijs is 14 juni 1928. Er wordt echter aangenomen, dat met deze datum is gemanipuleerd om het feit te verbergen dat de moeder van Guevara al drie maanden voor het huwelijk zwanger was. Zijn werkelijke geboortedatum was waarschijnlijk 14 mei 1928.
Als kind heeft Guevara het goed. Zijn vader is architect en heeft een goed inkomen. Ernesto heeft gedurende zijn hele leven veel problemen met zijn gezondheid. Tijdens zijn derde levensjaar krijgt hij last van een zware vorm van astma. Hij leest veel, zowel werken van schrijvers als Sigmund Freud, Charles Baudelaire, Karl Marx en Giovanni Boccaccio, als ook "lichtere" boeken zoals "Robinson Crusoë" en "De drie musketiers". Als tiener is Guevara ook actief in verschillende sportverenigingen en speelt rugby. In 1948 besluit Guevara geneeskunde te gaan studeren aan de universiteit van Buenos Aires.
Motorreis.
In 1951 maakt Guevara samen met zijn vriend Alberto Granado (1923-2011), een biochemicus en politiek radicaal, een rondreis op de motor (een 500cc-Norton Model 18 bijgenaamd "La Poderosa II" ofwel "De Machtige") door Latijns-Amerika. Het doel is om een paar weken als vrijwilliger te werken in de leprakolonie aan de Amazone in Peru. De reis, die meer dan een jaar duurt en meer dan 8000 km lang is, loopt van hun woonplaats Córdoba via Chili, Peru en Colombia naar Venezuela.
Gedurende deze tocht schrijft Guevara het dagboek "Diarios de motocicleta", dat later in het Nederlands is uitgegeven onder de titel "Op de motor door Latijns-Amerika" en in 2004 verfilmd door Walter Salles, met Gael García Bernal in de hoofdrol.
Guatemala.
Na zijn afstuderen vertrekt hij in 1953 voor zijn tweede grote reis door Latijns-Amerika, waarbij hij door Bolivia, Peru, Ecuador, Panama, Costa Rica, Nicaragua en Honduras reist. Tijdens deze reis hoort Guevara dat de president van Guatemala, Jacobo Árbenz Guzmán, landhervormingen doorvoert. Aangetrokken door dit nieuws vertrekt hij naar Guatemala. Aangekomen in Guatemala stad zoekt hij, op aanraden van een wederzijdse kennis, Hilda Gadea Acosta, op, een Peruaanse econome die woont in Guatemala. Hilda, met wie hij later zou trouwen, heeft dankzij haar lidmaatschap van een socialistische beweging (APRA) de nodige politieke connecties en introduceert Guevara bij een aantal belangrijke overheidsdienaren van de regering-Árbenz.
Ook herstelt Guevara het contact met een groep Cubaanse bannelingen, die hij eerder in Costa Rica had ontmoet, onder wie Antonio “Nico” López, een deelnemer aan de mislukte aanval van Fidel Castro op de Moncadakazerne in Santiago de Cuba op 26 juli 1953. In deze periode krijgt Ernesto Guevara zijn beroemde bijnaam Che vanwege zijn veelvoudige gebruik van het stopwoord, dat "vriend" of "maat" betekent. Hij werd vervolgens El Che Guevara genoemd, maar dit wordt op den duur afgekort tot Che. Verder wordt in Mexico een Argentijn vaak een "che" genoemd.
Van zeer dichtbij is Guevara getuige van een door de CIA opgezette, geslaagde staatsgreep tegen de regering van de gematigde Jacobo Árbenz Guzmán. Dit geeft Guevara het idee dat de Verenigde Staten altijd linkse regeringen zullen tegenwerken.
Cubaanse Revolutie.
Na een tijdje in de Argentijnse ambassade in Guatemala te hebben verbleven, vertrekt Guevara naar Mexico waar hij zich aansluit bij de Cubaanse ballingen. Deze introduceren hem vervolgens bij Raúl Castro, de jongere broer van Fidel Castro, die hij enkele weken later ontmoet. Vrijwel meteen na de ontmoeting met Fidel wordt hij lid van Castro's Beweging van de 26ste juli. Op 25 november 1956 varen 82 Cubaanse strijders, onder wie Che, Raúl, en Fidel aan boord van het jacht "Granma" naar Cuba om een revolutie in gang te zetten. De landing van de guerrillero's op Cuba loopt uit op een grote mislukking. Een groot deel van de voorraad moet worden achtergelaten en vervolgens loopt de groep na een aantal dagen door een moeras gedwaald te hebben in een hinderlaag van het leger. Slechts 12 man hergroeperen zich later in de bergen van de Sierra Maestra.
In de Sierra Maestra bewapenen de rebellen zich en werven zij rekruten, vooral onder de boerenbevolking en de intellectuelen. Guevara wordt al snel benoemd tot de hoogste rang, "comandante," en is als zodanig ook een van de vertrouwelingen van Castro. Hij wordt zowel gerespecteerd als gevreesd door andere rebellen. Gedurende de revolutie was Guevara onder meer verantwoordelijk voor de executie van informanten, deserteurs en spionnen in het revolutionaire leger.
Vijf jaar eerder had Guevara, als marxistische zwerver in Guatemala, gezien hoe het Guatemalteekse officierenkorps in opstand kwam tegen het democratische bestel van Jacobo Árbenz Guzmán. Guevara was beducht voor een herhaling in Cuba. Even belangrijk was de afschrikking die zijn bloedbad teweegbracht. Dit waren allemaal publieke terechtstellingen. De executies van deze verklikkers en folteraars, tot en met het genadeschot, afgevuurd vanaf vijf passen, waren eveneens publiek. Guevara stond erop dat zijn manschappen de familie en vrienden van de terechtgestelden moesten laten kijken naar de nasleep van het genadeschot.
Aan het einde van 1958 leidt Guevara de tweede colonne in de opmars naar Havana. Terwijl de derde colonne onder leiding van Camilo Cienfuegos door Camagüey en Las Villas optrekt voert de tweede colonne onder leiding van Guevara de aanval op een militaire troepentransporttrein in Santa Clara uit. Deze aanval leidt tot de verovering van Santa Clara en is een directe aanleiding tot de vlucht van dictator Batista uit Cuba en de machtsovername door Castro op 1 januari 1959.
Na de revolutie.
Na de machtsovername werd Guevara een prominent lid van de nieuwe socialistische regering. Op 9 februari 1959 werd hem de Cubaanse nationaliteit toegekend. Kort hierna scheidde Guevara van zijn Peruaanse vrouw Hilda Gadea, met wie hij een dochter had. Later trouwde hij met Aleida March, een lid van Castro's beweging, met wie hij vier kinderen zou krijgen.
In 1959 werd Guevara aangesteld als commandant van het militaire gevangenisfort La Cabaña. Gedurende zijn tijd hier gaf hij leiding aan de berechting en executie van talrijke leden van het regime van Batista, onder anderen de leden van geheime dienst BRAC. Volgens sommige bronnen werden minstens 156 mensen hiervan het slachtoffer, andere bronnen beweren meer dan 500.
Na dienstgedaan te hebben als commandant van het militaire gevangenisfort La Cabaña, gaf hij leiding aan het Nationale Instituut voor Agrarische Hervormingen en bekleedde daarna de functies van president van de Nationale Bank en minister van Industrie. Hier probeerde Guevara Cuba's kapitalistische agrarische economie om te vormen tot een planeconomie. Na in 1960 leiding te hebben gegeven aan de onderhandelingen over een handelsovereenkomst met de Sovjet-Unie, vertegenwoordigde Guevara Cuba op economische missies naar bondgenoten van de Sovjet-Unie in Afrika en Azië.
Guevara gaf mede richting aan het linkse, later ook pro-communistische pad van het Castro-regime. Als voorstander van de economische en sociale hervormingen die Castro's regering had doorgevoerd, werd hij in het westen vooral bekend vanwege zijn felle aanvallen op de buitenlandse politiek van de Verenigde Staten in Afrika, Azië en Latijns-Amerika.
Gedurende deze periode bepaalde hij mede Cuba's beleid en ontvouwde hij zijn eigen inzichten in toespraken, artikelen, brieven, essays en boeken. De belangrijkste daarvan zijn twee boeken over "guerrilla warfare" en socialistische ideologie.
Het boek "El socialismo y el hombre en Cuba" is een analyse van Cuba's nieuwe vorm van socialisme en communistische ideologie.
Het boek "Guerrilla Warfare" is lange tijd gezien als het standaardwerk voor asymmetrische oorlogsvoering in ontwikkelingslanden. Guevara geloofde dat een kleine groep opstandelingen, door gewelddadige acties tegen de overheid, “revolutionaire gevoelens” bij de boerenburgerbevolking kon opwekken. Hierdoor zou het niet nodig zijn om eerst een brede revolutionaire organisatie op te bouwen, in kleine stappen toewerkend naar een revolutie, alvorens een gewapende opstand te beginnen. Het falen van de op Cubaanse stijl gebaseerde revolutie in Bolivia, over het algemeen toegeschreven aan het gebrek aan draagvlak bij de bevolking, heeft er echter toe geleid dat deze strategie tegenwoordig als ineffectief wordt beschouwd.
Vertrek uit Cuba.
Wanneer Guevara op 14 maart 1965 na een rondreis van drie maanden door China, Egypte, Algerije, Ghana en Congo in Havana terugkeert, is dat zijn laatste publieke optreden van dat jaar. Na april is Guevara spoorloos verdwenen. Aangezien Guevara wordt gezien als de plaatsvervanger van Castro in Cuba leidt deze verdwijning tot talrijke nationale en internationale speculaties.
Gedwongen door de speculaties over de verdwijning van Guevara verkondigt Castro op 16 juni van dat jaar dat het volk geïnformeerd zal worden over zijn locatie zodra Guevara dat wenselijk acht.
Op 3 oktober van dat jaar openbaart Castro een ongedateerde afscheidsbrief, die hij enkele maanden daarvoor van Guevara zou hebben ontvangen. In deze brief verklaart Guevara zijn onvoorwaardelijke steun aan de Cubaanse Revolutie en kondigt tevens aan Cuba te verlaten om te gaan vechten in dienst van de revolutie. Hij schrijft dat “andere landen een beroep doen op zijn bescheiden kwaliteiten” en dat hij, zich “altijd identificerend met de wereldwijde revolutie”, heeft besloten om te vertrekken en te gaan vechten als guerrillero in verschillende delen van de wereld. In de brief dient Guevara zijn ontslag in voor alle posities die hij in de regering, de partij en het leger bekleedt, en doet hij afstand van de Cubaanse nationaliteit, die hem in 1959 als beloning voor zijn deelname aan de revolutie was verleend.
Tijdens een interview met vier buitenlandse correspondenten op 1 november merkt Castro op dat hij weet waar Guevara zich bevindt, maar dat hij deze locatie niet zal onthullen. Hij voegt eraan toe dat Guevara in uitstekende gezondheid verkeert en ontkent hiermee berichten dat hij zou zijn omgekomen.
Congo.
In april 1965 vertrekt Guevara op aandringen van Castro naar Congo om daar leiding te geven aan de heimelijke Cubaanse operaties in Afrika. Cuba steunde de pro Lumumba Marxistische Simba-beweging in de Democratische Republiek Congo (het voormalige Belgisch-Congo).
Guevara ondersteunt in Congo het guerrillaleger van Laurent-Désiré Kabila. Dit rebellenleger wordt echter nooit een macht van enige betekenis.
Wanneer legergeneraal Mobutu Sese Seko aankondigt het buitenlandse huurlingenleger te ontmantelen, brokkelt de steun voor de revolutie in de omringende Afrikaanse landen af. Met name de houding van Tanzania maakt een succesvolle revolutie onmogelijk.
In november van dat jaar trekt Guevara zich terug met slechts een handvol overlevenden van de Cubaanse troepen.
Guevara verblijft drie maanden in de Cubaanse ambassade in Dar es Salaam, Tanzania. Castro verzoekt Guevara om terug te keren naar Cuba, maar omdat Castro net de afscheidsbrief van Guevara geopenbaard heeft, is dit voor Guevara niet langer een optie. Gedurende zijn verblijf in Dar es Salaam werkt Guevara aan zijn Congolese memoires. In deze memoires, "Pasajes de la Guerra Revolucionaria (Congo)", beschrijft Che zijn eigen tekortkomingen als revolutionair leider en concludeert dat werken onder de leiding van een getalenteerde revolutionair niet betekent dat je zelf een getalenteerd revolutionair leider bent.
Bolivia.
Na een aantal maanden in de Tsjechoslowaakse hoofdstad Praag te hebben verbleven, besluit Guevara om zijn strijd voort te zetten in Bolivia. Daar is de militair Barrientos dictator (1964-1969) . Onder zijn regime werden leden van progressieve partijen en vakbondsactivisten op veelal brute wijze vervolgd. Opstanden in de mijnsteden werden in bloed gesmoord. Bijvoorbeeld het Bloedbad van San Juan op 24 juni 1967, waarbij minstens 20 mijnwerkers om het leven kwamen. Guevara keert in het geheim terug naar Cuba om daar de laatste voorbereidingen te treffen. Met een select gezelschap van Cubaanse guerrillastrijders (waaronder Juan Vitalio Acuña Núñez en Tamara “Tania” Bunke), vertrekt Guevara via Moskou, Praag en Wenen naar Bolivia waar hij op 3 november aankomt. Een stuk door de Boliviaanse communistische partij verworven jungle in de buurt van Nancahazu wordt ingericht als basis- en trainingskamp.
De ongeveer 50 guerrillero's boeken in maart 1967 enige successen in schermutselingen met het Boliviaanse leger in de bergachtige omgeving van Cameri. Ze proberen hun ervaringen uit het begin van de Cubaanse Revolutie over te brengen op de Bolivianen.
Guevara's verwachting dat er een revolutie zou komen berust op een aantal misvattingen van zijn kant. De verwachte steun van de Boliviaanse boerenbevolking blijft grotendeels achterwege, de Boliviaanse Communistische Partij weigert Guevara's troepen te ondersteunen en de militaire tegenstand is groter dan gedacht.
De Verenigde Staten besluiten om het Boliviaanse leger te ondersteunen in de strijd tegen Guevara's troepen in de vorm van instructeurs van de Special Forces en inlichtingenpersoneel van de CIA. Daarnaast helpt de CIA Cubaanse vluchtelingen met het opzetten van ondervragingslocaties voor die Bolivianen die ervan verdacht worden Guevara en zijn rebellen te ondersteunen. Sommige van deze Bolivianen worden door middel van marteling gedwongen tot het geven van informatie.
In het midden van 1967 worden de guerrillero's verder teruggedrongen. Tegen het einde van augustus wordt de rebellen een vernietigende slag toegebracht: de leiders van de tweede guerrillagroep, Juan Vitalio Acuña Núñez en Tamara Bunke, lopen in een hinderlaag van het Boliviaanse leger bij Vado de Puerto Mauricio en komen daarbij om het leven. Guevara blijft over met een groep van 14 man.
Na door een deserteur te zijn verraden wordt Guevara op 8 oktober in de buurt van La Higuera tijdens een patrouille overvallen door het Boliviaanse leger. Na een korte strijd raakt Guevara gewond aan zijn been en wordt overmeesterd. De Boliviaanse president René Barrientos geeft, na op de hoogte te zijn gebracht van Guevara's arrestatie, het bevel om Guevara onmiddellijk te executeren. De executie wordt uitgevoerd door de Boliviaanse onderofficier Mario Terán.
In 1997 worden de resten van Guevara's lichaam opgegraven en naar Cuba getransporteerd waar Guevara op 13 juli 1997 met een staatsbegrafenis wordt bijgezet in het mausoleum in Santa Clara.
Volgens regisseur Steven Soderbergh was Che zijn tijd 40 jaar vooruit in zijn denken over Bolivia. Immers, begin 2006 werd Evo Morales, een Boliviaans boerenleider, de eerste inheemse president van Bolivia.
Persoonlijkheidscultus.
Rond de persoon van Che Guevara is een persoonlijkheidscultus ontstaan die zijn grondslagen heeft op drie factoren, die logisch uit elkaar voortvloeiden. Ten eerste de foto van Alberto Korda, misschien wel de bekendste portretfoto. Deze foto, genomen op een begrafenis in Cuba in 1960, is pas in 1967, het jaar van Guevara's executie, uitgebracht. De verspreiding van deze foto heeft door de jaren heen voor een enorme bekendheid gezorgd. Er is ook een kleurendruk van de hand van de Ierse graficus Jim Fitzpatrick. Met zijn lange haren en baard alsmede zijn aansprekende profiel was Guevara een voor die tijd knappe en fotogenieke man. Zijn beeltenis als poster sierde de muren van menig jongen- en studentenkamer, soms zonder dat zijn achtergrond, zijn politieke visies en zijn daden bij de bewoner van de kamer bekend waren.
De tweede reden voor de persoonlijkheidscultus is zijn voortijdige dood, als gevolg van een executie. Hierdoor werd Guevara een icoon van de communistische revolutie en een symbool voor de strijder tegen onrecht, waarbij velen zijn daden als militair en voltrekker van executies afdeden als noodzakelijk. Zowel de communisten als de armen van Zuid-Amerika zagen in hem een soort Messias.
Tot slot speelde de hippiebeweging een belangrijke rol. De groeiende weerstand tegen de Vietnamoorlog en de roep om sociale veranderingen maakten de mensen gevoelig voor charisma en bovendien op zoek naar propagandamateriaal, of op z'n minst een icoon. Een vijand van de VS, geliquideerd door een door de CIA georganiseerde legereenheid was met het toenemende antiamerikanisme een geliefd symbool.
In de beeldvorming is Che Guevara's politieke betekenis ondergeschikt geraakt aan zijn sociale: men ziet hem als een cultfiguur. Zijn beeltenis is te vinden op allerlei voorwerpen, zoals ansichtkaarten, baseballpetjes, mokken, sokken, tassen, T-shirts en vlaggen.

</doc>
<doc id="30091" url="https://nl.wikipedia.org/wiki?curid=30091" title="Predrag Nikolić">
Predrag Nikolić

Predrag Nikolić (Šamac, 11 september 1960) is een Bosnisch-Nederlands schaker. In 1983 werd hem door de FIDE de grootmeestertitel (GM) toegekend.

</doc>
<doc id="30092" url="https://nl.wikipedia.org/wiki?curid=30092" title="JSF">
JSF



</doc>
<doc id="30101" url="https://nl.wikipedia.org/wiki?curid=30101" title="ABN AMRO">
ABN AMRO



</doc>
<doc id="30102" url="https://nl.wikipedia.org/wiki?curid=30102" title="Airbus Group">
Airbus Group

De Airbus Group, tot 2014 bekend als "European Aeronautic Defence and Space Company" (EADS), is een Europees luchtvaart-, ruimtevaart- en defensieconsortium dat in 2000 ontstond uit de fusie tussen het Franse Aerospatiale-Matra, het Duitse DASA en het Spaanse Construcciones Aeronáuticas (CASA). Het is Europa's grootste onderneming in deze sectoren en 's werelds nummer twee, voorafgegaan door het Amerikaanse Boeing en gevolgd door het Britse BAE Systems.
Het bedrijf stelt ongeveer 150.000 mensen te werk en maakte in 2022 bijna vier miljard euro winst op een omzet van 65 miljard euro. De groep werd destijds in Nederland gevestigd als een neutrale locatie. De hoofdkantoren van EADS Duitsland, EADS Frankrijk en EADS Spanje liggen respectievelijk in München, Parijs en Madrid. De drie grootste aandeelhouders hebben samen 26,1% van de aandelen in handen. Deze drie vertegenwoordigen de Franse, Duitse en Spaanse overheid.
De belangrijkste divisie is Airbus, dat ruim twee derde van de omzet bijdraagt. Airbus Group is het bedrijf achter diverse kleine en grote passagiersvliegtuigen, het Airbus A400M-transportvliegtuig, de Ariane 5-draagraket en de Columbus-module van het Internationaal ruimtestation ISS. Het aandeel van de defensie activiteiten in de omzet is zo'n 10%. Het is voorts betrokken bij het Eurofighter Typhoon-gevechtsvliegtuig, de NH-90-legerhelikopter en het Europese Galileo-navigatiesysteem.
Airbus Group heeft veel vestigingen in de landen Duitsland, Frankrijk, Spanje, het Verenigd Koninkrijk en de Verenigde Staten. In België heeft de groep een vestiging in Brussel. In Nederland in Amsterdam en in Leiden, waar de hoofdzetel gevestigd is.
Activiteiten.
Airbus is samen met Boeing de grootste leverancier van commerciële vliegtuigen in de wereld. De activiteiten zijn over drie bedrijfsonderdelen verdeeld:
Per jaar wordt ongeveer 3 miljard euro, of zo'n 5% van de omzet, gebruikt voor R&amp;D.
Resultaten.
In de tabel hieronder staan de belangrijkste financiële en operationele gegevens van de Airbus Group sinds 2010.
Aandeelhouders.
Ultimo 2023 was ongeveer een kwart van de aandelen in Airbus Group in handen van zogenaamde "contractuele partners":
De free float is 74% en de aandelen zijn beursgenoteerd bij:
Geschiedenis.
In 1997 zei John Weston van het toenmalige British Aerospace dat de Europese overheden driemaal zoveel defensiebedrijven in stand hielden met half het defensiebudget als dat van de Verenigde Staten. De fusie van Boeing en McDonnell Douglas dat jaar en de mogelijkheid dat de Amerikaanse groten de Europese bedrijven zouden opkopen voerde de druk tot consolidatie in Europa verder op.
De grootste Europese defensiebedrijven in die tijd waren British Aerospace (BAe), DaimlerChrysler Aerospace (DASA) en Aérospatiale, dat een Frans staatsbedrijf was. De eerste gesprekken werden gevoerd tussen DASA en BAe. Frankrijk voegde Aérospatiale samen met Matra en verkocht een groot deel, wat een Franse deelname aan een fusie mogelijk maakte. In 1999 besloot BAe echter samen te gaan met de defensietak van GEC Marconi — een groot Brits elektronicabedrijf — en was een mogelijke fusie met DASA van de baan.
In juni 1999 tekende DASA wel een memorandum van overeenstemming met de Spaanse bouwer van militaire vliegtuigen Construcciones Aeronáuticas (CASA). Intussen werd heimelijk onderhandeld over een fusie van Aérospatiale en DASA in wat "project diamant" werd genoemd. Het aandeel van de Franse staat werd beperkt tot 15% en om hun invloed verder in te perken kreeg DaimlerChrysler de optie haar 31% aan Lagardère — de andere Franse aandeelhouder — te verkopen als er grote onenigheid ontstond.
Op 14 oktober 1999 werd de fusie aangekondigd. De "European Aeronautic Defence and Space Company N.V.", afgekort tot "EADS", werd gevormd onder Nederlands recht met hoofdzetel in Leiden en met drie afdelingen met hoofdzetels in München, Parijs en Madrid. Het bedrijf kreeg twee directeuren, een Duitser en een Fransman, en het Engels werd de officiële taal. De combinatie had zo'n 90.000 werknemers, draaide 22 miljard euro omzet en was 's werelds grootste bouwer van helikopters, raketten en draagraketten, de op twee na grootste vliegtuigbouwer en een van de grootste wapenproducenten. In 1999 werd een gezamenlijk verlies van 940 miljoen euro geleden, al werden voor 500 miljoen euro synergieën verwacht tegen 2004. Op 10 juli 2000 werd 30% van de aandelen op de beurzen van Parijs, Frankfurt en Madrid gebracht. In 2001 werden de eerste zwarte cijfers geschreven. Er werd 1,3 miljard euro winst gemaakt; mede door het grote succes van Airbus dat een recordaantal vliegtuigen verkocht.
In januari 2001 werd het Airbus-consortium — dat eigendom was van de fusiepartners en BAe — omgevormd tot een zelfstandige entiteit waarvan EADS 80% bezat en BAe 20%. In april dat jaar voegden EADS, BAe en Alenia Marconi hun raketactiviteiten samen in MBDA. EADS bezat 37,5% van wat met een jaaromzet van twee miljard euro 's werelds op een na grootste raketproducent was. EADS had via DASA en CASA ook een belang van 43% in het Eurofighter-project. Via Aérospatiale-Matra was echter ook een 45,8%-belang in Dassault Aviation binnengebracht; ontwikkelaar van de concurrerende Rafale. Dassault weigerde een alliantie en trachtte tevergeefs aandelen terug te kopen.
In oktober 2001 kocht EADS een belang van 26,8% in het Finse staatsbedrijf Patria, dat vooral bekend is met haar pantservoertuigen. In juni 2003 verkreeg EADS het volledige eigendom over het ruimtevaartbedrijf Astrium door BAe's kwart over te kopen. In oktober 2006 werd ook BAe's 20% van Airbus overgenomen, waarmee EADS voor 1,87 miljard Britse pond Airbus' enige eigenaar werd. In 2005 heeft EADS de TETRA-activiteiten overgenomen van Nokia. Nokia heeft onder meer de technologie geleverd voor het TETRA-netwerk in België dat wordt uitgebaat door A.S.T.R.I.D.. Eind 2005 werd ook een akkoord gesloten met China voor een Airbus-fabriek. Die was in mei 2007 klaar en begon een jaar later A320's te bouwen voor Chinese luchtvaartmaatschappijen.
In februari 2008 kende de Amerikaanse luchtmacht een miljardencontract toe aan Northrop Grumman voor een vloot tankvliegtuigen. Northrop Grumman zou die op basis van de door Airbus Military geleverde Airbus A330 MRTT bouwen. Boeing diende klacht in met in 2009 een nieuwe openbare aanbesteding met gewijzigde specificaties tot gevolg. Northrop Grumman trok zich terug en EADS bood alleen met de A330 op het contract dat uiteindelijk aan Boeing werd toegekend. Als gevolg daarvan werd de geplande fabriek voor Airbus-vrachtvliegtuigen in Mobile (Alabama), waar ook het tankvliegtuig zou worden geassembleerd, geannuleerd waardoor twaalf toestellen voor een Indiase vrachtvervoerder drie jaar uitgesteld moesten worden.
Eind 2012 was EADS in gesprek met BAE Systems over een eventueel samengaan, maar dat draaide op niets uit. Medio 2013 werd bekendgemaakt dat EADS in januari 2014 geherstructureerd zou worden en tegelijk zijn naam zou veranderen in "Airbus Group", naar de bekendste merknaam van zijn producten en ook veruit de grootste divisie. De defensiedivisie Cassidian fuseerde met de ruimtevaartdivisie Astrium en met Airbus Military, het filiaal van de vliegtuigbouwactiviteit dat militaire transportvliegtuigen bouwt. Deze entiteit kreeg de naam Airbus Defence and Space. De rest van de vliegtuigbouwer werd Airbus en de helikopterbouwpoot Eurocopter werd herdoopt tot Airbus Helicopters.
Airbus opende op 13 september 2015 een nieuwe fabriek in Mobile, Alabama. In deze fabriek, die een investering vergde van zo’n 500 miljoen euro, zal de Airbus A320 worden gemaakt. Het eerste vliegtuig zal begin 2016 worden geleverd en vanaf 2018 moeten er vier toestellen per maand de fabriek verlaten. De toestellen worden voornamelijk aan Amerikaanse klanten geleverd. Airbus heeft in de Verenigde Staten een marktaandeel van 20% met toestellen met één gangpad en met de nieuwe fabriek wil Airbus beter kunnen concurreren met Boeing. Sinds 2008 heeft Airbus een fabriek in de Volksrepubliek China om beter in te kunnen spelen op de markten in Azië. In april 2023 besloot het bedrijf de capaciteit te verdubbelen van 45 A320 toestellen per maand in 2022 naar 75 vliegtuigen per maand in 2026.

</doc>
<doc id="30103" url="https://nl.wikipedia.org/wiki?curid=30103" title="Campagne tegen Wapenhandel">
Campagne tegen Wapenhandel

De Stichting Campagne tegen Wapenhandel, tegenwoordig genaamd Stop Wapenhandel, is een onafhankelijke organisatie die zich richt tegen internationale wapenhandel en wapenproductie en met name het Nederlandse aandeel daarin.
Stop Wapenhandel doet onderzoek naar Nederlandse en Europese wapenexport en wapenproductie. Elk jaar wordt een kritische analyse van de Nederlandse wapenexportbeleid gepubliceerd. Ook onderzoekt Stop Wapenhandel de lobby van de wapenindustrie en de militarisering van Europese grenzen. 
Stop Wapenhandel pleit voor strenge controle op wapenexport en een einde aan export naar mensenrechtenschenders, conflictregio's en arme landen. Overheid, banken en financiele instellingen moeten wapenhandel en wapenindustrie niet financieren. Er zijn andere mogelijkheden om conflicten aan te pakken: onderhandelingen, ontwapeningsverdragen, economische ontwikkeling en preventie van klimaatverandering. De landen van de Europese Unie, de tweede grote wapenexporteur ter wereld, hebben hierin een grote verantwoordelijkheid. 
De Campagne tegen Wapenhandel/Stop Wapenhandel is voortgekomen uit het Anti-Militaristies OnderzoeksKollektief (AMOK) en is een van de leidende organisaties binnen het European Network Against Arms Trade (ENAAT).

</doc>
<doc id="30105" url="https://nl.wikipedia.org/wiki?curid=30105" title="ABN Amro">
ABN Amro



</doc>
<doc id="30106" url="https://nl.wikipedia.org/wiki?curid=30106" title="EADS">
EADS



</doc>
<doc id="30110" url="https://nl.wikipedia.org/wiki?curid=30110" title="B-52 Stratofortress">
B-52 Stratofortress

De B-52 Stratofortress is een Amerikaanse zware bommenwerper voor de lange afstand (geschikt voor nucleaire of conventionele bommen), gebouwd door Boeing. Hoewel het toestel een overblijfsel van de Koude Oorlog is, en voor het eerst werd ingezet tijdens de Vietnamoorlog, speelt het nog steeds een belangrijke rol in operaties van de Amerikaanse luchtmacht. 40% van de bommen tijdens Operatie Desert Storm werden uitgeworpen door B-52's.
Het toestel kreeg vanwege zijn uitstraling en vernietigingskracht de bijnaam BUFF, "Big Ugly Flying Fellow" of "Big Ugly Fat Fucker".
Achtergrond.
Al vele decennia is de "B-52 Stratofortress" de ruggengraat van de Amerikaanse luchtmacht, en daarmee tevens hun oudste operationele toestel. De B-52 is in staat om een groot arsenaal van verschillende types bommen af te werpen (zie Bewapening). Het toestel wordt voortdurend gemoderniseerd en zal vermoedelijk nog tot 2050 in dienst blijven.
De B-52A vloog voor het eerst in 1954; het B-model kwam in dienst in 1955. In totaal zijn er 744 toestellen gebouwd. De laatste werden in oktober 1962 geleverd, en waren van het type B-52H. Alleen dit type wordt thans nog gebruikt. Hiervan zijn 102 toestellen gebouwd; de eerste B-52H werd geleverd in mei 1961.
Als gevolg van de START II-verdragen heeft de B-52H geen nucleaire taken meer. De nucleaire taak van de B-52H is overgegaan op de Rockwell International B-1 Lancer en de Northrop-Grumman B-2 Spirit. De B-52H kan meer dan twintig in de lucht te lanceren kruisvluchtwapens meenemen.
Er vlogen ooit 744 verschillende B52's bij de United States Air Force. In 2013 waren er nog 78 B52H's in dienst.
Geschiedenis.
De B-52 is oorspronkelijk ontworpen ter vervanging van de Convair B-36 "Peacemaker" en bedoeld voor langdurige missies op grote hoogte voor het afwerpen van atoombommen.
Tweede generatie.
De productie van de B-52G in augustus 1958 vormde de introductie van de "2e generatie" B-52’s. Het toestel had dezelfde basis-airframe-structuur, maar was gebouwd volgens een totaal nieuw concept, met andere materialen en met totaal vernieuwde systemen.
Dit resulteerde in een veel lager leeggewicht, minder onderhoud en een groter bereik door toepassing van andere wapens en verbeterde elektronische afweersystemen.
Het toestel kon intern de ouderwetse vrijevalatoombommen meevoeren, maar onder de vleugels ook de nucleaire AGM-28 Hound Dog-stand-offraket en de McDonnell ADM-20 Quail-decoyraket waarmee het toestel beter inzetbaar werd.
De G versie bleef operationeel tot in 1994. Daarna werden de toestellen vernietigd vanwege het tussen de Verenigde Staten en de Sovjet-Unie gesloten SALT-akkoord.
De B-52H-eindversie werd in 1961 operationeel. Dit toestel was uitgerust met Pratt &amp; Whitney TF-33-motoren en een roterend zesloops 20mm-Vulcankanon in de staart in plaats van vier automatische machinegeweren. Ook was het voorzien van sterk verbeterde avionica waarmee nog lager kon worden gevlogen dan al mogelijk was.
Enkele van de laatste noemenswaardige strijdacties waren de marathonvluchten tijdens de Golfoorlog.
Voor de eerste aanval "Senior Surprise" werden 7 B-52's uitgerust met de allernieuwste ALCM-raketten met een conventionele lading. Na 11.265 km vliegen bereikten ze hun doel en verwoestten ze in één grote actie een groot deel van de Iraakse tactische posities.
Bijzonder landingsgestel.
Een B-52 heeft een ongebruikelijk landingsgestel. Dit maakt het mogelijk om met zijwind te landen volgens een methode die als "crab-techniek" bekend is.
Het landingsgestel bestaat uit vier dubbele hoofdwielen die "achter elkaar" onder de romp geplaatst en bovendien "bestuurbaar" zijn (en twee kleine zijwielen onder de vleugeltippen). Door het draaien van de acht hoofdwielen (en ze parallel aan de hartlijn van de landingsbaan te draaien, onafhankelijk van de feitelijke positie van het toestel) maakt dit het mogelijk om met zijwind te landen door middel van een 'crablanding' zonder dat dit ongewenste grote zijdelingse krachten op het landingsgestel oplevert.
Uitrusting.
Gedurende zijn levensduur onderging de B-52 vele aanpassingen; de belangrijkste hiervan zijn wel de versterking van het airframe, de grote aantallen nieuwe systemen ten behoeve van elektronische tegenmaatregelen voor zelfbescherming en het toevoegen van uitwendige sensoren voor infrarood en voor low-light tv, wat zeer nauwkeurig navigeren en bombarderen mogelijk maakt.
Aanpassingen:
Bewapening.
Ook werd in de loop van zijn levensduur de B-52 bewapening aangepast:
Bemanning.
De bemanning van een B-52 bestaat uit vijf personen met werkposities op twee dekken.
Op het bovendek zitten de commandant, de piloot en de electronic warfare officer/kanonnier. Op het benedendek zitten de navigator en radarnavigator.
Inzet.
Van 1955 tot 1991 werden B-52’s door het Strategic Air Command ingezet als langeafstandsbommenwerpers en waren ze op de grond en in de lucht stand-by als nucleaire vergeldingswapens waar nooit een beroep op is gedaan.
De B-52 is ook ingezet als lanceerplatform voor de North American X-15 eind jaren 1950 en jaren 1960.
De X-15 werd, bevestigd onder een van de vleugels van de B-52, naar een bepaalde hoogte gebracht waarna na ontgrendeling de raketmotor werd gestart en het toestel op eigen kracht haar missie voltooide.
In juni 1965 bombardeerden conventioneel geladen B-52’s voor het eerst doelen in een gebied dat men de "IJzeren Driehoek" noemde in Vietnam. Met deze "operatie Arclight" begon het acht jaar durende luchtoffensief in Zuidoost-Azië. Gedurende deze periode gingen 31 B-52’s in acties verloren, achttien werden door de vijand neergeschoten, de andere dertien door andere oorzaken. De laatste luchtaanval vond plaats in januari 1973.
Tijdens de Golfoorlog in 1990 werden opnieuw B-52’s ingezet. Opererend vanaf diverse bases in Europa, het Midden-Oosten en de Verenigde Staten volbrachten ze 1741 missies.
In 1998 volgde een hernieuwde inzet tegen het Servische leger, gedurende de NAVO-operatie "Allied Force" in het Kosovo-conflict.
De B-52 werd eveneens ingezet gedurende operatie "Enduring Freedom" tegen stellingen van de Taliban in Afghanistan.
Op 9 april 2016 maakten de Verenigde Staten bekend de B-52 te zullen gaan inzetten tegen IS.

</doc>
<doc id="30113" url="https://nl.wikipedia.org/wiki?curid=30113" title="B52">
B52



</doc>
<doc id="30114" url="https://nl.wikipedia.org/wiki?curid=30114" title="Schroef">
Schroef



</doc>
<doc id="30115" url="https://nl.wikipedia.org/wiki?curid=30115" title="Schroefdraad">
Schroefdraad

Schroefdraad is de spiraalvormige rug of verhoging aangebracht op bijvoorbeeld een bout en respectievelijk in een moer, die daarna samen worden gebruikt om twee voorwerpen met een draaiende beweging aan elkaar te bevestigen door klemming. Men beschouwt de spiraalvormige draad op houtschroeven niet als schroefdraad.
Ontstaan.
Schroefdraad (niet te verwarren met draadeind) werd voor het eerst in Egypte (rond 2500 v. Chr.) gebruikt, vooral bij persen (bijv. wijnpersen). Archytas van Tarentum (428 v.Chr. - 347 v.Chr.) wordt algemeen beschouwd als de uitvinder van de schroefdraad.
De Duitse mijnbouwingenieur Agricola beschreef in 1556 al hoe metalen schroeven werden toegepast als beter alternatief voor spijkers.
De Brit Sir Joseph Whitworth is de bedenker van een universele schroefdraad (1841). Later is deze tot British Standard verheven.
De schroevendraaier dateert pas van 1740.
Het maken van schroefdraad.
Schroefdraad kan worden "gerold", "gesneden" of "gegoten".
Bij het snijden en tappen moet, net als bij andere verspanende bewerkingen, snijolie gebruikt worden, voor het verkrijgen van een scherpe en niet gekartelde draad.
Bij metrische (binnen)schroefdraad kan het te boren gat worden bepaald door de nominale waarde minus de spoed.
Dus M20×1,5 heeft een boorgat diameter van 18,5 [mm], en M100×1 heeft een boorgat diameter van 99 [mm].
Soorten en maten.
De meest voorkomende schroefdraad is die waarbij de schroef voorwaarts beweegt wanneer hij met de wijzers van de klok mee gedraaid wordt (rechtsdraaiend). Er zijn soms echter goede redenen om linksdraaiende schroefdraad toe te passen, zoals bij de linker trapper van een fiets of bij de bevestiging van een vliegwiel op een krukas, omdat de trapper of moer door de bewegingsrichting anders losdraait. Een spanwartel (zie foto 3) werkt bijvoorbeeld alleen als de schroefdraad aan de beide uiteinden van tegengestelde draairichting is.
De termen draads en tegendraads worden weleens gebruikt om respectievelijk rechtsdraaiend en linksdraaiend aan te duiden. Maar dit kan verwarring veroorzaken. Tegendraads draaien kan namelijk ook betekenen: andersom proberen te schroeven dan de schroefdraad de facto loopt. Dus bij een rechtsdraaiende schroefdraad linksomdraaiend vast proberen te schroeven.
Normale schroefdraad is altijd eengangig. Bij meergangige schroefdraad lopen meerdere spiraalvormen over de omtrek, de schroefdraad start vanaf meerdere punten. Deze draad wordt vooral toegepast bij bewegingsschroefdraad waarbij men een grote verplaatsing per omwenteling wenst, maar geen grovere draad wil gebruiken. De verplaatsing door meergangige draad is de verplaatsing door één gang maal het aantal gangen.
Er zijn twee belangrijke maten bij een schroefdraad:
Voor het bepalen van diameter en spoed bij een onbekende schroefdraad wordt vaak gebruikgemaakt van een schroefdraadmal. Een draadmal is een simpel stukje plat metaal (1–2 mm dik) waarin de exacte vorm van diverse soorten schroefdraad is uitgestanst. Draadmallen zitten meestal gebundeld in een houder, met aan de ene kant de meest gangbare metrische schroefdraden en aan de andere kant de meest courante Engelse schroefdraden. Op elk blad staat alleen de spoed aangegeven. Op de bovenste foto zijn duidelijk de inkepingen te zien die bij het vergelijken, exact (!) over een bepaalde schroefdraad heen komen te liggen.
Er bestaan verschillende soorten schroefdraad.
Voor bepaalde toepassingen gebruikt men schroefdraad met een uitzonderlijke vorm of grootte.
Al naargelang het doel van de schroefdraad onderscheidt men:
Werking.
Krachtversterking treedt op bij het gebruik van een steeksleutel op een schroef of moer. Moment "F"s × "L" [Nm] werkt als een aandraaikoppel "F"k × "d" [Nm] op de schroefverbinding. Omdat "L" groter is dan "d", treedt er krachtversterking op ter grootte van "L"/"d".
Bij het aandraaien van een moer dwingt men als het ware de moer tegen de flauwe helling van de spoed van de schroefdraad op. Deze "hellings-"hoek wordt de spoedhoek genoemd. (Voorbeeld: bij een metrische schroefdraad M6 is de spoed 1 mm per omwenteling; de spoedhoek is ca. 3 graden.) Het op een moer uitgeoefende koppel resulteert in een aandraaikracht "F"k ter plaatse van de schroefdraad. In het geval van een vrijwel wrijvingsloze schroefdraad veroorzaakt de schroefdraad een kracht "F"l loodrecht op de schroefdraad. "F"l kan worden ontbonden in een spankracht "F"b in de bout (wat meestal het doel zal zijn) en een kracht "F"r die de moersleutel tegenwerkt. Kracht "F"b wordt relatief groter bij een kleinere spoedhoek α; "F"b is omgekeerd evenredig met de tangens van hoek α. Met een gemiddelde schroefdraadverbinding wordt een krachtvermenigvuldiging met een factor 20 of 30 gerealiseerd. In praktisch alle gevallen zal de moersleutel tevens aanzienlijke tegenwerking ondervinden door wrijving van de langs elkaar wrijvende vlakken van de schroefdraad van bout en moer. Dit is nadelig voor het aandraaien van een schroefdraadverbinding, maar het is er tevens de oorzaak van, dat een moer niet los gaat wanneer het koppel van de sleutel wordt verwijderd. Een fijne schroefdraad met kleine spoed loopt grosso modo een kleinere kans om los te gaan dan een grove draad met een grote spoed.
Omdat de totale krachtversterking evenredig is met het product van "L"/"d" (moersleutel) en van 1/(tangens α)(van de schroefdraadspoed), kan de trekkracht op een bout gemakkelijk worden onderschat. De schroefdraad kan dan tot over de vloeigrens worden belast, waardoor er blijvende vervorming of breuk optreedt.
Diversiteit.
Er bestaan zeer veel soorten schroefdraad (en normen). Alle schroefdraden zijn echter onder te verdelen in metrisch (spoed in mm en een tophoek van 60 graden) en Engels (spoed in gangen per duim ofwel n/1" en een tophoek van 55 graden). Binnen deze twee groepen bestaan nog veel varianten.
De volgende schroefdraden zijn niet de meest voor de hand liggend, maar bestaan wel degelijk, en zijn genormaliseerd.
Binnen de "normale" schroefdraden zijn er ook nog varianten mogelijk. Denk daarbij aan conische draad, of meergangige draad. Deze laatste komt vaak voor bij ballpoints. Voor gasflessen wordt altijd linkse draad gebruikt. De reden hiervoor is dat men geen "gangbare" hulpmiddelen kan gebruiken, b.v. een verloop van de waterleiding om er vervolgens een waterslang op aan te kunnen sluiten.
Toepassing.
Enkele toepassingen van schroefdraad zijn:

</doc>
<doc id="30117" url="https://nl.wikipedia.org/wiki?curid=30117" title="Tejo Haas">
Tejo Haas

Tejo Haas, pseudoniem van "Toon Hezemans" (Heerlen, 5 juni 1967) is een Nederlandse cartoonist en stripauteur. In (2007) sloot hij zich aan bij de "Geleenstraat Cowboys".
Opleiding.
Hezemans studeerde aan de docentenopleiding van de Stadsacademie Maastricht (Tehatex, 1987). Hij volgde de opleiding Nieuwe Media in Heerlen (1989) en volgde de postacademische opleiding Portret aan de Academie Beeldende Kunsten Maastricht (1999).
Cartoons.
In 1975 tekent Hezemans zijn eerste cartoons onder het pseudoniem Tejo Haas. Vanaf 1992 verschijnen zijn cartoons in diverse bladen en kranten. In 1994 verscheen zijn eerste wekelijkse cartoon onder de kop "Toonaangevend". Daarna tekende hij onder meer voor de VPRO-gids (1998), het Limburgs Dagblad ("Tejo Haas", 1999/2000), OthO-info, Trompetter, Berggids, Hoogtelijn, Uitleg en verschillende bedrijfsbladen. In 1997 won hij een ontwerpwedstrijd voor het logo van Heerlen 2000. Sinds 2000 exposeert hij zijn werk ook op macroformaat.
In 2002 wordt hem de prestigieuze Etienne Tilmans Award uitgereikt tijdens het Cartoons Undercover festival in Bree, België. 

</doc>
<doc id="30120" url="https://nl.wikipedia.org/wiki?curid=30120" title="Toon Hezemans">
Toon Hezemans



</doc>
<doc id="30122" url="https://nl.wikipedia.org/wiki?curid=30122" title="Toonhoogte">
Toonhoogte

De toonhoogte (Engels: "pitch") van een toon is het aantal trillingen per seconde, de frequentie, van de grondtoon. De toonhoogte wordt uitgedrukt in hertz (Hz).
In de muzieknotatie geeft een noot op de notenbalk de te spelen toon aan. Hoe hoger de noot op de balk genoteerd staat, hoe hoger de toon. De muzieksleutel van de notenbalk geeft aan wat het bereik van de notenbalk is. De precieze hoogte is ook afhankelijk van de gebruikte stemming van muziekinstrumenten. Veel muziekinstrumenten zijn gelijkzwevend gestemd, maar een viool als solo-instrument wordt meestal rein gestemd.
Toonhoogtetabel op basis van gelijkzwevende stemming.
De onderstaande tabel bevat de frequenties en MIDI-nummers van de tonen in gelijkzwevende stemming, waarbij de stemtoon A4 op 440 Hz is gestemd. In de meest linker kolom staan de namen van de tonen en in de bovenste rij staan de nummers van de octaven.
Ter vergelijking is een pianoklavier afgebeeld. De tonen C4 en A4 verwijzen naar de overeenkomende toets op het pianoklavier. Toetsen die alleen voorkomen op een uitgebreide piano met 108 toetsen, zijn lichtgrijs gemarkeerd. Toetsen die op geen enkele piano voorkomen, zijn donkerder grijs gemarkeerd.
Toonhoogtetabel op basis van reine stemming.
In de reine stemming komen de volgende toonhoogten voor. De tabel toont exacte waarden, met repeterende decimalen tussen haken. 
Toonhoogtes in gelijkzwevende en reine stemming.
In de onderstaande tabel staan de toonhoogtes van de tonen van een gelijkzwevend gestemd instrument bij een stemtoon van 440 Hz. Ter vergelijking zijn de frequenties van de grote-tertsladder van c‑eengestreept of C4 in de reine stemming opgenomen. De tabel vermeldt ook de toonafstanden tot c‑eengestreept. In deze kolommen staan geen frequenties maar verhoudingen van twee frequenties in cents.

</doc>
<doc id="30123" url="https://nl.wikipedia.org/wiki?curid=30123" title="Melodie">
Melodie

Melodie (Oudgrieks μελῳδία ("melōidía"), zang, van μέλος ("mélos"), lied, ᾄδω ("áidō"), zingen) is een karakteristieke opeenvolging van tonen, dat wil zeggen van toonhoogten en toonduren die in combinatie met het ritme een bepaalde muzikale gestalte vormt. Een melodie is een soort muzikale gedachte, met een specifiek karakter en met een duidelijk begin en eind. Los van het ritme zijn de intervallen van een melodie het melos.
Een melodie kan opgebouwd zijn uit diverse motieven.

</doc>
<doc id="30124" url="https://nl.wikipedia.org/wiki?curid=30124" title="Urbanus van Anus">
Urbanus van Anus



</doc>
<doc id="30125" url="https://nl.wikipedia.org/wiki?curid=30125" title="Urbain Servranckx">
Urbain Servranckx



</doc>
<doc id="30131" url="https://nl.wikipedia.org/wiki?curid=30131" title="468 v.Chr.">
468 v.Chr.

Het jaar 468 v.Chr. is een jaartal volgens de christelijke jaartelling.

</doc>
<doc id="30135" url="https://nl.wikipedia.org/wiki?curid=30135" title="Unie van Atrecht">
Unie van Atrecht

De Unie van Atrecht (Frans: "Union d'Arras") was een op 6 januari 1579 in Atrecht ("Arras") opgericht inter-regionaal samenwerkingsverband gebaseerd op afspraken gemaakt tussen de graafschappen Artesië en Henegouwen en de kasselrijen Dowaai en Oorschie in het graafschap Vlaanderen. Het was een reactie op het ontstaan van de calvinistische Gentse Republiek tijdens de Tachtigjarige Oorlog (1568–1648). Rijsel trad toe op 30 maart, maar Valenciennes en Doornik en het Doornikse deden niet mee.
De Unie van Atrecht werd gevolgd door een verzoening van de bondgenoten met Filips II van Spanje en zijn hoge ambtenaar Alexander Farnese, hertog van Parma. De afspraken werden op 17 mei 1579 vastgelegd in het Traktaat van Atrecht, een overeenkomst die door alle partijen werd ondertekend en bezegeld. Hiermee werd een staatkundige en kerkelijke scheiding tussen Noordelijke en de Zuidelijke Nederlanden ingezet.
Verdrag.
De gewesten kwamen het volgende overeen:
Vooral het laatste punt maakte het voor de noordelijke gewesten, met een sterkere protestantse invloed, onmogelijk om toe te treden. Als reactie op de Unie van Atrecht vormden zij enkele weken later de Unie van Utrecht.
Voordat in deze provinciën het Spaanse gezag volledig kon worden hersteld, moest overigens eerst nog het verzet worden gebroken van twee calvinistische bolwerken: Valencijn en Doornik. Bovendien hees in Atrecht een groep geuzen tijdelijk de prinsenvlag uit protest tegen de unie.
De Spaanse landvoogd, Alexander Farnese, wilde er zeker van zijn dat de gewesten wel genoeg Spaansgezind waren, en begon daarom zijn "project van reconciliatie". Deze controleperiode rondde hij af op 4 oktober 1579, waarbij hij de afgescheiden gewesten weer onder Spaans bestuur bracht.
Geschiedenis.
Ontstaan.
De hertogdommen Luxemburg, Limburg en het graafschap Namen distantieerden zich direct na de Pacificatie van Gent (8 november 1576) reeds van de Nederlandse Opstand. Luxemburg had zich niet eens aangesloten bij de Pacificatie van Gent. Men was er ontstemd over de gevangenneming van Peter Ernst I van Mansfeld.
Luxemburg was ook geen lid van de op 7 januari 1577 gesloten Unie van Brussel. Volgens het Eeuwig Edict van 12 februari 1577 moesten de Spaanse troepen bijgevolg alle Nederlanden verlaten, uitgezonderd Luxemburg. Don Juan, de nieuwe landvoogd na het overlijden van Requesens, begaf zich in 1576 dan ook rechtstreeks van Parijs naar Luxemburg. Don Juan kon van daaruit op 24 juli vervolgens verrassend gemakkelijk de vermaarde citadel van Namen veroveren, waarop hij het Eeuwig Edict opzegde. Ze stond onder toezicht van Karel van Berlaymont, destijds een van de steunpilaren van de Hertog van Alva. Hij had de Unie van Brussel mede ondertekend, maar zegde het onmiddellijk weer op. Het was overigens zijn zoon Claudius van Berlaymont die Namen innam.
De vertegenwoordigers van Rijsels-Vlaanderen, Artesië, Henegouwen en Valencijn in de Staten-Generaal gingen zich na 1577 profileren als een aparte 'Waalse' en katholieke, anti-protestantse groep. Met de Unie van Atrecht maakten zij zich los van de Unie van Brussel, en met het Traktaat van Atrecht, dat op 17 mei 1579 in de abdij van Sint-Vaast werd ondertekend, schaarden zij zich aan de kant van koning Filips II en sloten definitief vrede met landvoogd Alexander Farnese, hertog van Parma, die ze erkenden. Daarmee kwamen alle 'Waalse' gebieden in het kamp van de Spaansgezinden terecht, met uitzondering van het industriële en traditioneel op Vlaanderen gerichte Doornik en het Doornikse. Vele Walen zouden vervolgens als huurlingen strijden in het leger van de hertog van Parma.
De noordoostelijke gewesten van de Nederlanden waren maar met moeite meegesleurd in de Unie van Utrecht. De Henegouwer George van Lalaing, graaf van Rennenberg, stadhouder van Friesland, Groningen, Drenthe en Overijssel, zorgde er mede voor dat direct na het sluiten van de Unies ook Groningen en de Ommelanden, Drenthe en Oost-Overijssel in Spaanse handen kwamen (het zogenaamde "verraad van Rennenberg").
Het prinsbisdom Luik maakte geen deel uit van de Zeventien Provinciën, maar was pro-katholiek.
Polarisering tussen calvinisten en katholieken.
Sedert hun nederlaag in de Slag bij Gembloers in 1578 legerden de verslagen Waalse troepen van de Staatsen op de grens van Vlaanderen en Henegouwen. Vanwege verwaarlozing en slechte betaling waren deze troepen - van de heer van Montigny, Emanuel Filibert van Lalaing, de jongere broer Filips van Lalaing - in augustus in het zuidelijk deel van Vlaanderen begonnen met muiterij en onrust veroorzaken. Tegenover deze - katholieke - soldaten stelden zich thans de Gentse calvinistische onder aanvoering van François van Ryhove, en zo brak weldra in Vlaanderen een ware guerrilla uit. In Gent begonnen onder leiding van de radicale calvinisten Jan van Hembyze en Ryhove confiscaties van abdijen en kerken, vervolgens ook in Brugge, Kortrijk en elders. Dit verhoogde bij veel Vlamingen de afkeer van de 'patriotten' van Oranje en deed de katholieken in het kamp van Don Juan belanden, waar zij op uiteindelijke orde en rust hoopten. De Staten-Generaal bleken immers onmachtig die te bewaren. Dit dreef beide kerkelijke partijen zodanig uiteen, dat zij zich aan de vermaningen van de Staten-Generaal niet meer stoorden. De Gentse calvinisten vonden Willem van Oranje niet voldoende rechtlijnig en beschouwden eerder hun Duitse aanvoerder Johan Casimir als natuurlijke beschermheer. Ze traden openlijk in verzet tegen de regering en weigerden de katholieken in Gent nog godsdienstvrijheid te verlenen. Ryhove liet zelfs twee in diskrediet geraakte politici, raadsheer Jacob Hessels en baljuw Visch, om het leven brengen, tot grote verontwaardiging overal te lande. Maar naar de vermaningen van Willem van Oranje, die poogde de Nederlanden uit de gevaarzone van een algemene godsdienstoorlog te halen, werd ook niet meer geluisterd.
Malcontenten.
Op 1 oktober 1578 nam Emanuel Filibert van Lalaing, baron van Montigny, die zich aan het hoofd van de troepen had gesteld in plaats ze tot hun plicht te manen, de vesting van Menen in, waarmee onder luid gejuich van de aanhangers van het Spaanse regime de burgeroorlog werd ingeluid. Zelfs een deel van Anjou's leger sloot zich bij deze 'Malcontenten' aan, zoals het leger van Montigny genoemd werd. Ze kregen nu bevoorrading uit Grevelingen van bevelhebber Valentin de Pardieu, heer van La Motte, die lang in het geheim met Don Juan onderhandelingen had gevoerd.
Bovendien sloten de katholieken in Henegouwen en Artesië de rangen tegen de calvinistische beweging in Vlaanderen. Onder invloed van adel en geestelijkheid in het zuiden van de Nederlanden die eerder bij de koning wilden blijven aanleunen, rees bij George van Lalaing het plan om zich aan het hoofd van een katholieke confederatie van Henegouwen, Artesië, Zuid-Vlaanderen en Namen te laten stellen, en hij zond een deel van de nog bij hem gebleven troepen naar Montigny.
In Atrecht werd het kleine aantal ijverzuchtige calvinisten, dat daar om er een democratie naar Gents model in te stellen in maart het bestuur over de stad had bemachtigd, weer door de katholieke Spaansgezinden aan de kant geschoven. Bijgevolg trokken nu Artesië en Henegouwen één lijn tegenover de nieuwe Staten-Generaal, die zij verraad aan de Pacificatie en geheim verzet tegen het katholicisme verweten. Zo vormde zich in het zuiden een tegenwicht voor de noordelijke tendens tot calvinistische aansluiting, die al in 1576 door Willem van Oranje was ingezet en thans onder zijn broer Jan van Nassau leek door te gaan.
Afkerig van de Staten-Generaal en Oranje.
Johan Casimir van Palts-Lautern beklaagde zich over de geringe steun vanwege de Staten en stelde zich zonder vlag of wimpel aan het hoofd van zijn calvinistische geloofsgenoten en hun opkomende protestbeweging in Vlaanderen, wier belangen hij door de regering en door Oranje zelf verraden achtte. Toen ook Jan van Hembyze en de zijnen openlijk met het gezag van de aartshertog, Matthias van Oostenrijk, de Prins, Willem van Oranje en de Noordelijke Staten-Generaal gingen spotten, begon Vlaanderen zich de facto van de Staten-Generaal af te wenden. De Engelse koningin Elisabeth zond wel haar gezant Davison om de Gentenaren en Casimir tot rede te brengen.
Toen deze laatste zich terugtrok, lokte dat in Gent een reactie van de altijd al zeer aan de prins gehechte Ryhove uit tegen de felle calvinisten van Hembyze. Oranje, die zich eerst nog niet in de stad durfde te wagen, kwam al tot Dendermonde om er met Ryhove orde op zaken te stellen. Begin december verscheen Willem van Oranje dan toch in Gent. Zeer tegen de zin van Hembyse en de zijnen, wilde hij algemene religievrede voor heel Vlaanderen doordrukken en knoopte daartoe ook met Montigny en de zijnen onderhandelingen aan.
Initiatief tot de unie.
Maar Valentin de Pardieu, heer van La Motte, had, in overleg met landvoogd Alexander Farnese, al geheime overeenkomsten gesloten met de bevelhebbers van steden in de omtrek (Sint-Omaars, Sint-Winoksbergen, Hesdin, Ariën, Bethune, Atrecht, Kortrijk, Rijsel), en spoedig daarop ook met officieren van Montigny,
De baron van Montigny zelf was nog niet meteen tot onderwerping aan de koning geneigd. Montigny werkte nog aan zijn eigen plan om de katholieke Walen van Henegouwen en Artesië in een alliantie samen te brengen met de landsregering, desnoods onder opperste leiding van Frans van Anjou, maar wel op grond van de Pacificatie van Gent, meer bepaald tegenover de sterke calvinistische neigingen van Staten-Generaal. Toen echter Anjou op 23 december een mislukte poging had gedaan om Bergen te bezetten, was deze in diskrediet geraakt naar Condé moeten terugkeren.
In Gent was van zijn kant Casimir niet tegen de prins van Oranje opgewassen, en moest daar ook het veld ruimen.
De prins van Parma bereidde in het kamp van Wezet aan de Maas een aanval op Maastricht voor. Maar eerst wilde hij zeker zijn van het succes van de onderhandelingen met Henegouwen en Artesië. Eind december had Montigny met La Motte afgesproken zich openlijk aan het gezag van de koning te zullen onderwerpen. Zijn broer Filips van Lalaing en ook Willem van Heeze, die zich door Oranje in de steek gelaten voelde, sloten zich daar, samen met nog andere edelen, bij aan.
Door hun toedoen kwam op 6 januari 1579 te Atrecht het lang begeerde verbond tussen Henegouwen, Artesië, en de kasselrijen Rijsel, Dowaai en Orchies tot stand, de Unie van Atrecht genoemd. Deze gewesten en steden verklaarden daarin ter handhaving van de Pacificatie van Gent, te midden van de toenemende verwarring met de ondermijning van het katholieke geloof en schending der privilegiën, genoodzaakt te zijn zich uitdrukkelijk onder het gezag van de koning Filips II van Spanje te stellen, indien de Staten-Generaal niet binnen een maand op basis van dit verdrag met hen met het oog op vrede met de landsheer wilden meewerken. Tegelijk werd ook een vredespact met de Malcontenten gesloten.
De Unie van Atrecht droeg in het zuiden van de Nederlanden de algemene goedkeuring weg, omdat zij een garantie op orde en vrede verschafte op basis waarvan handel en economie zich eindelijk weer konden herstellen. Dit inspireerde daarentegen ook de gewesten die nog aan landvoogd Matthias en de Staten-Generaal onderhorig waren om spoed te zetten achter hun Unie van Utrecht.
Ingelijfd bij Frankrijk.
Na de beëindiging van de Hollandse Oorlog en de Vrede van Nijmegen in 1678 kwamen de gebieden van de Unie van Atrecht grotendeels bij Frankrijk, zoals al eerder was vastgelegd bij de Vrede van de Pyreneeën in 1659 (na de Franse overwinning op de Spaanse Nederlanden bij de Slag bij Rocroi in 1643 en de Slag bij Duinkerke in 1658). Hierdoor kreeg keizer Karel V, de vader van Filips II ten dele gelijk, toen hij in 1549 met zijn Pragmatieke Sanctie voorspelde dat de Bourgondische Kreits één geheel onder één vorst moest blijven, omdat "anders bij het uiteenvallen ervan het gebied zou vervallen tot ondergang en ruïne en dat delen ervan zouden worden opgeslokt door buurstaten".

</doc>
<doc id="30136" url="https://nl.wikipedia.org/wiki?curid=30136" title="Tienen">
Tienen

Tienen (Frans: "Tirlemont") is een stad en gemeente in de Belgische provincie Vlaams-Brabant, in het noorden van het Haspengouws Plateau. De stad telt ruim 36.000 inwoners en ligt op een hoogte van 40 meter. Met een oppervlakte van 72,77 km² is Tienen de grootste gemeente van de provincie Vlaams-Brabant.
Naam.
Robert Rock meent dat Tienen een germanisering is van het Keltische 'duno', wat "heuvel, versterking op een heuvel, versterking" betekent. De naam zou etymologisch ook kunnen opklimmen tot het Gallische 'tigerno, tigunno', wat eveneens betekent: hoogtepunt, hoofd, verhevenheid. De auteur wijst op de overeenstemming met de Tiense topografie, met de Sint-Germanusheuvel waarrond de stad ontstond.
Tirlemont.
Om de stad Tienen te onderscheiden van andere gemeenten met dezelfde naam, werd "Tienes" uitgebreid met de Franse aanduiding "le mont" (wegens de Sint-Germanusheuvel). Deze naam vinden we in 1157 als "Tieneslemont". Hij beantwoordt aan het Latijnse "Thenis Mons" uit 1099. Hieruit ontwikkelde zich de Franse benaming Tirlemont.
Blanke Stad.
De poëtische benaming "Blanke Stad" houdt verband met een prijs van 1000 fr. voor het saneren van arbeiderswoningen, vooral in Avendoren. Over deze prijs wordt gesproken in het stadsverslag van 1851. De naam Blanke Stad komt de eerste keer voor bij J.B. Nys als "Tirlemont-la-Blanche" in 1900 en als "Blanke Stad" in het stadsverslag van 1930.
Tintelende Stad.
Sedert 2004 gebruikt de gemeente Tienen ter promotie de slogan "Tintelende Stad". De letters van de naam Tienen komen allemaal voor in de aanduiding 'tintelend'.
Geschiedenis.
Tienen is niet gekend als een toeristisch trekpleister, maar toch komt de cultuurkenner niet van een kale reis terug. Oude sporen tonen aan dat het gebied reeds bewoond was in het mesolithicum. In de Romeinse periode lag Tienen op een kruispunt van heerwegen, waarvan sommige nog in gebruik zijn. In de 8ste eeuw was er sprake van de "villa" of vroege nederzetting Thuinas. Er zijn in het Grijpenveld ook sporen teruggevonden van de Romeinse voorchristelijke periode want er werd een zeldzame mythrastempel ontdekt, alsook Venus- en Apollo-heiligdommen. Datgene wat opgegraven werd, inclusief een Mythras-votiefplaat met spijkerschrift, en voorwerpen met daarop de mythrassymbolen, bevinden zich in het museum 'Het Toreke' (een oude stadsgevangenis). Het suikermuseum en de streekwinkel zijn hier ook te vinden. In Grimde dat net buiten de ringgordel ligt, bevinden zich drie tumuli. De mooie kapel van Onze-Lieve-Vrouw ten Steen ligt vlakbij. Deze zou staan op de plek van een oude stenencirkel. Enkele menhirs bevinden zich nog in de buurt.
In de vroege middeleeuwen zou er een kapel zijn opgericht ter ere van Sint-Martinus. De Sint-Martinuskerk was de oudste parochiekerk van de stad, maar deze kerk verdween aan het begin van de 19de eeuw. Meer naar het oosten, rond de Sint-Germanusheuvel, ontstond een tweede bewoningskern. Deze plaats, de latere Veemarkt, was beter verdedigbaar. Hier werd de Sint-Germanuskerk opgericht. Op de grote Markt bevindt zich de OLV Ten Poelkerk met een pelgrimsgrot. Deze zou gebouwd zijn op de ontwaterde Haspoel, een soort moeras. Tienen zou het tweede oudste begijnhof hebben van het land. De begijnhofkerk brandde af, maar de ruïnes zijn er nog. Het oude gasthuis dat er ook gelegen was, werd vervangen door de industriecomplexen van de suikerfabriek die de stad tot op heden domineren.
Tienen maakte deel uit van het graafschap Bruningerode, dat vanaf de 10de eeuw behoorde tot het Prinsbisdom Luik. In de 11de eeuw ging Thuinas naar het Graafschap Leuven. De stad werd omwald en ommuurd, al bleef dit aanvankelijk beperkt tot een muur en gracht rond de Sint-Germanusheuvel.
Tienen had een belangrijke plaats op de west-oostelijke handelsroute, ontwikkelde een bloeiend handels- en ambachtswezen en de stad verwierf diverse stadsrechten. De stad kende vanaf de 12de en 13de eeuw een belangrijke lakennijverheid. Deze nijverheid kende haar hoogtepunt in de 14de eeuw en verwierf internationale bekendheid. Tegen het eind van de 15de eeuw liep dit terug. De bevaarbare Gete speelde hier een grote rol.
In de zomer van 1635 werd de stad ingenomen, geplunderd en afgebrand door een gecombineerd Frans-Hollands leger. Nog in 1673 beschreef de Italiaanse historicus Galeazzo Gualdo Priorato Tienen als "ooit een van de meest bloeiende [steden van Brabant], maar nu bijna verlaten en onbewoond".
Aan het begin van de 19de eeuw werden de stadswallen en poorten afgebroken en er kwam op de meeste plaatsen een brede ringlaan voor in de plaats. Deze voormalige vesten zijn herkenbaar aan de straatnamen. De invalswegen werden verhard en verbeterd. Op 21 september 1837 bereikte de eerste spoorlijn, Brussel - Leuven - Tienen, de stad. Daarna kwamen er meer spoorlijnen en werd Tienen een belangrijk knooppunt. Door de betere transportmiddelen werd het mogelijk de suikerbieten van heel de streek naar de suikerfabrieken in Tienen te vervoeren. De veredeling van bietsoorten met die een veel hoger suikergehalte hadden, maakte het winnen van suiker uit de bieten rendabel. De oorspronkelijke suikerbieten hadden maar ongeveer maximaal 8% suikerinhoud. Door middel van veredeling werd dit percentage opgekrikt naar 15% (tegenwoordig haalt men 17%). De rijke landbouwgronden in de streek zijn zeer geschikt voor deze teelt. De suikerverwerkende industrie werd kenmerkend voor de stad en blijft ook nu nog een grote rol spelen in de economie van de streek.
Tot in 1898 werden de suikerbieten vanaf het dichtstbijzijnde station Grimde overgeladen op karren om deze naar de suikerfabriek te brengen. Om het overladen te vermijden, werd in 1897 door de suikerfabriek een aanvraag ingediend voor een eigen rechtstreekse spooraansluiting van het spoorstation naar de fabriek. Dit liep gelijk met de aanvraag van de buurtspoorwegen om de eerste trammeterspoorlijn aan te leggen (zie kopje "Buurtspoorwegen"). De fabriek kreeg zowel een meterspooraansluiting op het buurtspoorwegnet als een normaalspooraansluiting op het nationaal spoornet. Daarnaast is er vanaf 1886 tot de Tweede Wereldoorlog een 'luchtspoorbaan' geweest van het station Grimde naar de suikerfabriek. Dit was een kabelbaan voor goederen die voor het transport van bieten en steenkolen gebruikt werd.
Geografie.
Kernen.
Tienen bestaat uit de deelgemeenten Tienen, Bost, Goetsenhoven, Hakendover, Kumtich, Oorbeek, Oplinter, Sint-Margriete-Houtem, en Vissenaken.
Deelgemeenten.
De stad telt een aantal wijken:
Buurgemeenten.
De fusiegemeente Tienen grenst aan de volgende gemeenten (in wijzerzin, te beginnen in het noorden) : Glabbeek, Kortenaken, Linter, Landen, Hélécine, in de provincie Waals-Brabant), Hoegaarden, Boutersem en Lubbeek.
Rivieren.
Tienen ligt aan de Grote Gete of Tiense Gete. Deze rivier werd in 1525 bevaarbaar tot in de stad, waardoor Zoutleeuw in deze periode sterk aan belang verloor.
De scheepvaart op de Gete was van korte duur : in totaal 60 jaar. Op 9 december 1517 verleende de jonge keizer Karel V de toestemming om de Grote Gete tot in Tienen bevaarbaar te maken. Rond Kerstmis 1525 vertrok het eerste schip uit Tienen, terwijl op 3 maart 1526 het eerste schip aankwam. De eerste schipper, Hendrick Deprince, kreeg hiervoor van het stadsbestuur een beloning van 38 stuivers. De nieuwe vorm van welvaart werd met lede ogen door de stad Zoutleeuw aangezien. Bovendien stak de heer van Neerlinter stokken in de wielen. Het waren echter de godsdienstoorlogen die ervoor zorgden dat de Gete verzandde.
Na de Vrede van Münster (1648) keerde de rust terug. Op 11 augustus 1650 gaf Filips IV aan Tienen de toestemming om de Gete opnieuw te kanaliseren. De werken vorderden snel en in november 1651 kwam de eerste boot te Tienen aan. De gebeurtenis werd op 24 november gevierd in de herberg van Joos Lenaerts, de "Koning van Spanje". De heropleving van de scheepvaart duurde echter niet lang. Onder het regentschap van Juan van Oostenrijk (1656) viel de scheepvaart voorgoed stil.
De plaats waar de schepen aankwamen, heette al in 1544 "Aende Werff". Vooraleer de schippers deze Werf bereikten, passeerden ze 7 sluizen die de stad moest onderhouden. Het Pakhuis bevond zich in de Paardenbrugstraat op de Vetterie.
Natuur en landschap.
Tienen ligt in de Haspengouw op een hoogte van 35-77 meter. De stad ligt aan de Grote Gete.
Uitgezette routes zijn: de Bietenroute, de Hagelandse rolskiroute en de Suikerroute. De "Viander" is een recreatiepark ten oosten van de stad. Verder vindt men er de Rozendaalvallei en het Tiens Broek.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
Schepencollege.
Het college van burgemeester en schepenen bestaat sinds 1 januari 2019 uit:
Gemeenteraad.
De Tiense gemeenteraad bestaat uit 31 leden, waarvan de CD&amp;V met 8 fractieleden de grootste partij is.
Tussen 2013 en een deel van 2015 werd de meerderheid gevormd door een coalitie tussen CD&amp;V en sp.a. Marcel Logist, tevens burgemeester, was werd opnieuw gemeenteraadsvoorzitter en zat de vergadering maandelijks voor. Nadat CD&amp;V de coalitie in december 2014 opblies, werd de structurele onbestuurbaarheid van de stad officieel vastgesteld en kon er een nieuwe meerderheid gezocht en gevormd worden.
Sinds die coalitiewissel in 2015 besturen CD&amp;V, N-VA, Open Vld en Groen samen de stad Tienen met een meerderheid van 17 op 31 zetels. SP.A zetelt voortaan in de oppositie, samen met het Vlaams Belang.
Geschiedenis.
Legislatuur 1977–1982.
Lijsttrekkers waren bij de gemeenteraadsverkiezingen van 1976 respectievelijk André Moreau (PVV), uittredend burgemeester Rik Boel (BSP), Jef Coel (CVP). Vital Valkeniers was lijsttrekker voor Gemeentebelangen (GBL), de lokale Volksunie-lijst. Opvallend resultaat was er voor voormalig Kumtichs burgemeester Louis Pans, tweede op de kieslijst van de PVV, die meer stemmen behaalde dan zijn kopman. Burgemeester werd Jozef Coel (CVP), hij leidde een coalitie met de PVV. Schepenen waren Gerard Janssen, Julien Thomas, Jaco Mertens (allen CVP), André Moreau, Louis Pans, Pierre Honorez en Miel Giles (allen PVV). OCMW-voorzitter was Georges Albessard (PVV).
Legislatuur 1983–1988.
Bij de lokale verkiezingen van 1982 kwamen de liberalen in verdeelde slagorde op. Enerzijds was er de PVV met Louis Pans als lijsttrekker en anderzijds de scheurlijst VSD met André Moreau op kop. Lijsttrekker bij de SP was Rik Boel, bij de CVP Jef Coel en bij de Volksunie Vital Valkeniers. Burgemeester werd Rik Boel (SP), die een coalitie sloot met de VSD en Volksunie. Halfweg de legislatuur werd hij opgevolgd als burgemeester door partijgenoot André Boesmans.
Legislatuur 1989–1994.
Lijsttrekkers bij de lokale verkiezingen van 1988 waren Jaco Mertens (CVP), Emiel Gilis (PVV), André Boesmans (SP), André Moreau (VSD), Roland Deboes (Agalev) en Johan Rock (PVDA). Op de kieslijst van de Volksunie kandideerde Eddy Poffé. Opmerkelijke resultaten waren er voor Marcel Logist en Patrick Grootjans (respectievelijk op de 6e en de 5e plaats op de SP-kieslijst), die beide meer stemmen behaalden dan hun kopman. Onder andere Annie Duroi-Vanhelmont (SP) werd verkozen als gemeenteraadslid. Burgemeester werd André Boesmans (SP), hij leidde een coalitie van de SP met de Volksunie en VSD. In 1992, na een crisis binnen de Volksunie, ruilden de twee VU-schepenen Poffé en Valkeniers hun partij voor de VLD. Hun bevoegdheden werden afgenomen en toegewezen aan andere Volksunie-mandatarissen in het schepencollege.
Legislatuur 1995–2000.
Bij de verkiezingen van 1994 slaagden de liberalen erin om de eenheid terug te vinden. De VSD verdween en André Moreau werd lijsttrekker voor de VLD. Bij de CVP werd de lijst getrokken door Trees Merckx, bij de SP door Marcel Logist, bij Agalev door Roland Deboes en bij de Volksunie door J. Matthijs. Lijsttrekkers voor het Vlaams Blok waren Michel Cologne, voor de PVDA Pieter Dewever en voor de WOW B. Serré. Burgemeester werd Marcel Logist (SP).
Legislatuur 2001–2006.
Bij de lokale verkiezingen van 2000 vond er bij de liberalen een machtswissel plaats, Eddy Poffé werd lijsttrekker en André Moreau lijstduwer. Een andere opvallende kandidaat op de liberale lijst was voormalig burgemeester van Linter Stef Goris. Bij de SP werd de kieslijst getrokken door Marcel Logist, bij CVP door Jos Hermans en bij het Vlaams Blok door Wim Van Dijck. Lijsttrekker voor VU-ID was Luc Degeest en bij Agalev Roland Deboes. Eddy Poffé (VLD) sloot een coalitie met de CVP en werd aangesteld als burgemeester. In 2007 verliet Stef Goris de VLD en sloot hij aan bij Lijst Dedecker (LDD), hij werd hierin gevolgd door André Hoebrechts, Arthur Dumont en Philippe Smets.
Legislatuur 2007–2012.
Na het uiteenspatten van de Volksunie tijdens de vorige legislatuur kwamen de etnisch nationalisten bij de gemeenteraadsverkiezingen van 2006 in verdeelde slagorde op. Spirit vormde een kartel met de sp.a en de N-VA kwam samen met de CD&amp;V op. VLD van zijn kant sloot een kartel met Vivant. Lijsttrekkers waren Marcel Logist (sp.a-Spirit), Eddy Poffé (VLD-Vivant), Jos Hermans (CD&amp;V-N-VA), Bernadette Stassens (Groen) en Johny Van Stiphout (Vlaams Belang). Opmerkelijke kandidaat op de kieslijst van CD&amp;V-N-VA was voormalig Vlaams Blokker Michel Cologne, ook Katrien Partyka stond deze verkiezingen op deze lijst. Burgemeester werd Marcel Logist (sp.a), die een coalitie sloot met CD&amp;V-N-VA.
Legislatuur 2013–2018.
Bij de verkiezingen van oktober 2012 trokken de liberalen opnieuw in verdeelde slagorde naar de kiezer. Enerzijds was er de Open Vld-lijst met Bram Delvaux en anderzijds de scheurlijst Libertas-Blauw met Marc Dewaelheyns als lijsttrekker. Deze kieslijst werd gesteund door André Moreau, ook voormalig LDD'ers Hoebrechts en Smets stonden op deze kieslijst. Lijsttrekker bij sp.a was Marcel Logist, bij Groen Tom Roovers en bij CD&amp;V Katrien Partyka. De kieslijst van Vlaams Belang werd getrokken door Johny Vanstiphout, die van N-VA door Johan Dewolfs en die van VLOTT door Marc Moorhem. Opvallende kandidaat bij sp.a was voormalig LDD'er Dumont. Er werd een coalitie gevormd tussen sp.a en CD&amp;V, met Marcel Logist (sp.a) als burgemeester en Katrien Partyka (CD&amp;V) als eerste schepen. In het college van burgemeester en schepenen waren er van de 6 andere schepenen 2 christendemocraten en 4 socialisten. De partijen hadden samen 17 van de 31 zetels in de gemeenteraad.
Kort na de verkiezingen verliet voormalig schepen Marc Soens de sp.a, en richtte zijn eigen partij op, de 'Partij van en voor Inwoners' (PVI). In 2014 verliet Annemie Minten de N-VA en richtte samen met voormalig (niet-verkozen) partijgenoot Danny Puyneers Tienen+ op. Bij het opmaken van de begroting 2015, leidde de meerderheid eind 2014 tot politieke instabiliteit nadat CD&amp;V de coalitie uit onenigheid opblies. Daarop werd beslist de structurele onbestuurbaarheid vast te stellen en nieuwe coalitiegesprekken op te starten. CD&amp;V probeerde de krachten te bundelen met N-VA, Open Vld en Groen, maar slaagde er niet in om een finaal akkoord te bereiken. Op 29 december 2014 sloten de lokale afdelingen van de partijen Groen, sp.a en Open Vld een nieuw bestuursakkoord en vormden een nieuwe meerderheid met 18 van de 31 zetels. Wanneer de onbestuurbaarheid zou zijn vastgesteld door de Vlaamse Regering zou de gemeenteraad met Bram Delvaux een nieuwe burgemeester voordragen en nieuwe schepenen kiezen. Het schepencollege zou vanaf dan bestaan uit een liberale burgemeester, 3 liberale schepenen, 4 socialistische schepenen en 1 groene schepen. Echter was er bij de installatievergadering geen meerderheid in de gemeenteraad om deze nieuwe weg voor Tienen op te gaan. De coalitie verloor haar meerderheid door interne onenigheid bij de sp.a. Schepen Grootjans stemde tegen en raadslid Marie-Claire Loozen bleef afwezig op de zitting. Daarop werden door sp.a nieuwe coalitiegesprekken opgestart met CD&amp;V en N-VA, maar ook dit leidde tot niets. Vervolgens werden gesprekken opgestart tussen CD&amp;V, N-VA, Open Vld en Groen. Deze vier partijen bereikten na een eerdere mislukte poging een finaal akkoord in de nacht van 9 op 10 juli 2015. Na 10 jaar meerderheid werden de socialisten naar de oppositiebanken verwezen. CD&amp;V leverde de nieuwe burgemeester van Tienen, met name Katrien Partyka. In september 2015 nam Logist ontslag als gemeenteraadslid.
In maart 2015 werd voormalig schepen Grootjans uit de sp.a gezet en zetelde vanaf dan als onafhankelijk raadslid. In juli 2015 trad Puyneers, na het overlijden van Kurt Fontaine (N-VA), toe tot de gemeenteraad. Hierdoor telde Tienen+ voortaan twee verkozenen. In mei 2017 kwam daar een derde raadslid bij, na de overstap van Loozen die in januari 2016 uit de sp.a was gezet. In augustus 2017 kwam het tot een breuk binnen Tienen+, waarbij Loozen uit Tienen+ werd gezet. Samen met o.a. Minten richtte ze vervolgens de 'Burgerbeweging' op. Eveneens in augustus 2017 verlieten schepen Jos Mombaers (Open VLD) en voormalig schepen Bernard Vandereyken (CD&amp;V) hun partij om Tienen Vooruit! op te richten. In juni 2018 maakte ook Minten bekend aan te sluiten bij deze partij. Dezelfde maand ten slotte maakte Grootjans zijn overstap naar Tienen+ bekend.
Cultuur.
ART.
ART, afkorting voor "Academie Regio Tienen" is de naam voor de academie van Tienen. In ART wordt er aan muziek, beeld, dans, woord en muvo gedaan. In Tienen bevinden zich de hoofdschool aan de Grote Markt (muziek en dans) en het cultuurcentrum (woord). Met meer dan 3000 leerlingen (schooljaar 2019-2020) is de ART een van de grootste muziekscholen van het land.
Jeugdbeweging.
Tienen heeft verschillende jeugdbewegingen. Zoals de Bergrakkers, FOS 213 De Hinde (FOS Open scouting), Kriko-Bea en Akabé (scouts), Chiro, KSA en de KLJ in Hakendover, Oplinter, Vissenaken...
Mobiliteit.
Buurtspoorwegen.
Omstreeks 1900 werden drie buurtspoorweglijnen aangelegd. Dit zijn de volgende lijnen:
De eerste twee lijnen kregen een tracé door de binnenstad, maar er werd tegelijk een ringlijn aangelegd in verbinding met de suikerfabrieken zodat de zware goederentrams met hun bieten niet door de binnenstad hoefden te rijden. Voor de laatst aangelegde buurtspoorweglijn uit Sint-Truiden in 1907 werd wel een tracé voorgesteld door de binnenstad, maar deze route werd geweigerd en trams moesten de reeds bestaande ringlijn gebruiken. De reizigerstrams bedienden het spoorwegstation aan de stadszijde. Na een spoorvernieuwing in 1930 werden de trams uit de binnenstad geweerd maar konden wel het spoorstation bereikten. De trams uit Bevekom moesten hiervoor wel een omweg maken langs de ringlijn en de stelplaats aan de achterzijde van het spoorstation. Sommige trams eindigden dan ook bij de stelplaats die redelijk dicht bij het spoorstation gelegen was. Het massale bietenvervoer was het belangrijkste vervoer van de buurtspoorwegen in de streek. Tijdens het oogstseizoen werden de goederenwagens geparkeerd langs de talrijke spooremplacementen in de streek, zodat de boeren deze konden vullen. De goederenwagens werden dan opgehaald en in lange treinen vervoerd naar de suikerfabriek aan de oostkant van Tienen. De meevervoerde aarde werd afgespoeld en teruggebracht naar de boerderijen. De suikerfabriek bestelde in 1915 haar eerste stoomlocomotief. Vanaf 1930 werden de stoomlocomotieven voor reizigerstrams vervangen door motortrams.
In de jaren vijftig van de 20ste eeuw werd het buurtspoorwegnet afgebouwd:
Heden.
Ten zuidwesten van Tienen loopt de snelweg A3/E40. De stad ligt op spoorlijn 36 (Brussel-Luik). In het stadscentrum staat het station Tienen. Vanuit het busstation gelegen naast het spoorstation vertrekken zowel Vlaamse streekbussen van De Lijn als Waalse bussen van de TEC. Een stadsnet is er echter nooit geweest. Wel zijn er streeklijnen die rechtstreeks industrieterreinen bedienen en niet doorrijden naar het station of het centrum.
Economie.
Tienen is van oudsher een industriestad. In tegenstelling tot andere steden in het oosten van Vlaams-Brabant is dit hedendaags nog steeds grotendeels het geval. Een duidelijke illustratie hiervan zijnde dat de relatieve kleine stad beschikt over maar liefst zeven bedrijf -en industriezones die een groot deel van het grondgebied in beslag nemen. De belangrijkste industrie in Tienen is de Tiense Suikerraffinaderij, opgericht in 1836, waar suiker geproduceerd wordt uit suikerbieten. Ook worden in Tienen door een bedrijfsonderdeel van de Bosch Groep in een fabriek met 900 werknemers auto-onderdelen, meer bepaald ruitenwissers, wisarmen en wisbladen ontwikkeld en geproduceerd. SESVanderHave, een bedrijf in suikerbietenzaden, biedt werk aan 230 werknemers. Citrique Belge produceert in haar fabriek citroenzuur en citraten en heeft 250 werknemers. Ook is er een chocolateproducent gevestigd, een afvalverwerkend bedrijf en een verhuurbedrijf voor containers. Dit bedrijf heeft ook een zandgroeve en een betoncentrale.
Sport.
Onder meer volgende sporten kunnen in Tienen beoefend worden:
Tienen heeft hiervoor verschillende locaties: sportcentrum Het Houtemveld, het Bergéstadion, zwembad de Blyckaert en verschillende privéfitnesscentra.
Zustersteden.
De stad Tienen verzusterde met de volgende gemeenten:
Tienen onderhoudt ook vriendschappelijke banden met:
Peterschap.
De stad Tienen is peter van de Groep Duikers-Ontmijners van de Belgische Marine (sinds 1989) en het Regiment 4de Lansiers (sinds 1962).
Nabijgelegen kernen.
Bost, Hoegaarden, Oorbeek, Kumtich, Vissenaken, Sint-Margriete-Houtem, Oplinter, Hakendover

</doc>
<doc id="30139" url="https://nl.wikipedia.org/wiki?curid=30139" title="Waver (België)">
Waver (België)

Waver (Frans: "Wavre"; Waals: "Wåve") is de hoofdstad van de provincie Waals-Brabant in België. In 1977 werden de gemeentes Limal en Bierges bij de stad gevoegd. De stad telt ruim 35.000 inwoners. De inwoners, Wavriens of Wavriennes, worden ook weleens de Maca's genoemd naar het beeldje dat voor het stadhuis staat.
Het gebied van de gemeente behoort tot de Brabantse Ardennen.
Geschiedenis.
Prehistorie.
In de buurt van Waver werden overblijfselen gevonden uit het neolithicum of uit de metaaltijd. "De Tomme", een langgerekte heuvel in Ottenburg, is een wal die door mensen opgericht werd. In het Krakelbos is een gelijkaardige wal, de Michelsberg, te onderscheiden.
Romeinse periode.
Tijdens de eerste eeuw voor onze jaartelling liet een Romeinse vooraanstaande een villa bouwen op de plaats gekend onder de naam "L'Hosté". Het imposante gebouw bezat een badencomplex en een verwarmingssysteem. De villa werd waarschijnlijk in de derde eeuw na Christus vernietigd. De eerste opgravingen werden gestart in 1905, maar om plundering en vernielingen te vermijden, werden de gebouwen weer begraven. Na de vernietiging van de villa werd de streek verlaten. Bomen, struikgewas en heiden namen het over van de landbouw en zo droeg Waver zijn correcte naam. Van Keltische of Gallische oorsprong en beïnvloed door de Germaanse taal, duidt het woord Waver op door struikgewas overwoekerde moerasgebieden.
Middeleeuwen.
Vanaf de vijfde tot en met de twaalfde eeuw zal het grondgebied rond Waver weer geleidelijk bevolkt worden. In de gemeente Bossut-Gottechain werd een belangrijke Merovingische begraafplaats ontdekt en opgegraven tussen 2002 en 2006. Meer dan 430 graven werden ontdekt. De site is een van de grootste landen in termen van rijkdom van de grafgiften. Daarnaast werden er in Graven potscherven gevonden uit de Merovingische en Karolingische tijdperken. Deze twee vondsten bewijzen echter niet dat de er in het begin van de middeleeuwen reeds een nederzetting was in Waver.
We moeten wachten tot in het jaar 1050 wanneer Waver wordt genoemd als een stad van de Brabantgouw. Op het gebied stond een boerderij van de graven van Leuven. Hun reserves bevonden zich in een schuur op de plaats van L'Hoste, m.a.w. in de buurt van de oude Romeinse villa. De graven bouwden verder een kapel voor de lijfeigenen. Rond dezelfde tijd installeerde graaf Hendrik III van Leuven voor een bepaalde periode in Waver, waardoor er zich een dorp vormde. Een markt bestond reeds in het begin van de dertiende eeuw en de stad groeide en werd een centrum van handel en doorvoer. De bevolking nam toe en zo ontstond een burgerlijke klasse. In het jaar 1222 verkreeg de stad, met de steun van hun heer, hertog Hendrik I van Brabant, politieke autonomie. Dit charter leidde gedurende eeuwen de stad naar welvaart.
Net buiten de stadsmuren verrees in 1183 de commanderij Neuve-Court van de Orde der Tempeliers.
In 1303 werd de leiding van de stad door hertog Jan II van Brabant in de handen gelegd van zijn halfbroer Jan Meeuwe. Hij werd opgevolgd door zijn zoon Willem Meeuwe, die op zijn beurt opgevolgd werd door zijn dochter Margaretha van Waver, die getrouwd was met een lid van de familie Beaufort-Spontin.
Tot in de late vijftiende eeuw kende Waver een relatieve rust. Dit veranderde toen de stad toetrad tot de opstand tegen aartshertog Maximiliaan. Op 8 maart 1489 werd de stad veroverd door de hertog Albrecht van Saksen, luitenant van aartshertog Maximiliaan, regent van de Nederlandse gewesten voor zijn minderjarige zoon. De stad werd geplunderd en in brand gestoken.
Vroegmoderne tijd.
Tijdens de zestiende eeuw zou de stad nog drie periodes van oorlog kennen. Vooreerst zou tijdens het jaar 1507 de stad geplunderd en in brand gestoken worden door de hertog van Gelre. In 1542 gebeurde hetzelfde door de troepen van generaal Maarten van Rossum en vanaf 1568 tot en met 1596 werd de stad slachtoffer van de verwoestende gevolgen van politieke en religieuze oorlogen.
Ook de zeventiende eeuw begon slecht voor de stad. Op 9 mei 1604 staken de Spaanse troepen de stad in brand en vernielden meer dan 180 huizen. Ook de parochiekerk werd vernield. Tijdens de periodes 1624-1625 en 1628-1629 teisterden besmettelijke ziekten de stad. Ook de periode tussen 1667 en 1713 werd gekenmerkt door oorlogen (Frankrijk, Verenigde Provinciën en de oorlogen van Lodewijk XIV). De stad kreeg vanaf de 17e eeuw met de contrareformatie wel een nieuwe impuls als bedevaartoord. In Basse-Wavre werd al sinds de Middeleeuwen een beeld van Maria vereerd.
Tijdens de achttiende eeuw heerste er een langdurige vrede, met uitzondering van de oorlog tussen Frankrijk en Oostenrijk in 1744-1748.
De bevolkingsevolutie is een goede weerspiegeling van deze situatie. In 1693 telde de stad nog 2478 inwoners en tegen 1709 nog slechts 2194. In de achttiende eeuw daarentegen groeide de bevolking aan naar 2603 inwoners in 1755 en zelfs 3789 inwoners in 1784.
Moderne tijd.
Deze periode kan opgedeeld worden in drie periodes.
Franse overheersing.
Waver kwam onder Frans bestuur na de Slag bij Jemappes, die plaatsgreep op 6 november 1792 bij Jemappes, op vijf kilometer van Bergen, in de huidige Belgische provincie Henegouwen tussen een Oostenrijks-Zuid-Nederlands leger en Franse revolutionaire troepen.
Nog geen half jaar later had de Tweede slag bij Neerwinden plaats op 18 maart 1793. De troepen van het revolutionaire leger van Frankrijk onder generaal Charles-François Dumouriez werden verslagen door een Oostenrijks-Zuid-Nederlands leger onder het bevel van Frederik Jozias van Saksen-Coburg-Saalfeld en generaal Karel Mack von Leiberich.
Iets meer dan een jaar later viel de beslissing in de Slag bij Fleurus van 26 juni 1794. Het werd een van de belangrijkste slagen in de Lage Landen tijdens de Franse Revolutionaire Oorlogen. Tijdens de veldslag raakte een Frans leger van meer dan 70.000 man onder generaal Jean-Baptiste Jourdan bij Fleurus in Henegouwen slaags met een Coalitieleger van onder andere Oostenrijkers en Zuid-Nederlanders en ook Noord-Nederlanders onder Frederik Jozias van Saksen-Coburg-Saalfeld. De Fransen wonnen op een definitieve wijze de strijd. De Franse troepen kwamen ook naar de streek van Waver door op 12 juli 1794 hun kamp op te slaan in Bierges. De stad Waver werd belastingplichtig ten opzichte van de Franse staat en door het decreet van 24 Messidor jaar III (11 juli 1795) werdende gemeentelijke instellingen van Waver en Lager Waver (Basse-Wavre) gefusioneerd. De politieke en administratieve hervormingen gingen echter nog verder door het decreet van 14 Fructidor in III (31 augustus 1795). Bij decreet van 1 oktober 1795 ging de Fransen nog een stapje verder met een aanhechting van de Zuidelijke Nederlanden bij Frankrijk.
Het einde van de Franse overheersing kwam er na de Slag bij Waver en de Slag bij Waterloo.
Verenigd Koninkrijk der Nederlanden.
Dit is de gangbare term voor het Koninkrijk der Nederlanden dat van 1815 tot 1830 het huidige België en Nederland verenigde in één staat onder koning Willem I. Voor de ontsluiting van Waver was dit een belangrijke periode. Vanaf 1769 was de stad weliswaar reeds verbonden met Brussel via een weg. Tijdens het Nederlands bestuur werd de weg verlengd tot Namen. Voorts kwam er een verharde verbinding langs Hamme-Mille naar Leuven.
Belgische onafhankelijkheid.
Na de Belgische onafhankelijkheid werden de wegverbindingen nog verbeterd door de aanleg in 1837 van de wegen langs Genepiën naar Nijvel. In 1856 kwamen daar nog de weg langs Geldenaken naar Hannuit bij en de weg naar Perwijs.
In 1855 kreeg de stad een station door de aanleg van de spoorlijnen naar Charleroi, naar Manage langs Nijvel en naar Leuven. In 1887 begonnen de werken van de spoorweglijnen naar Geldenaken en Eigenbrakel langs Waterloo.
Op 20 augustus 1914 vielen de Duitse troepen Waver binnen. De Duitsers beschuldigden de bewoners schoten te hebben afgevuurd op de troepen. Als vergelding werden verschillende huizen verbrand en werden verschillende bewoners opgepakt. Op 15 november 1916 vorderden de bezetters mannen op voor deportatie naar Duitsland. Tijdens de oorlog werden twee verzetsstrijders gedood, Adelin Colon en Joseph Joppart. Uiteindelijk zou de stad bevrijd worden op 20 november 1918.
Tijdens de oorlog 1940-1945 speelde de stad een belangrijkere rol in de verdediging van België. Ze bevond zich op de KW-stelling, ook KW-linie genoemd, aangezien deze antitankversperring liep tussen Koningshooikt en Waver. Op dinsdag 14 mei 1940 werd de stad gebombardeerd door Duitse gevechtsvliegtuigen. Het hele centrum werd vernield, waaronder ook het stadhuis. Bij de verdediging van de stad hielpen Engelse troepen, maar na hevige gevechten die duurden van woensdag 15 mei tot en met vrijdag 17 mei, viel de stad in handen van de Duitsers. Na vier jaar van bezetting kwam eerst het verzet in actie waarna de bezetter als reactie verschillende huizen aan de Zavel in brand stak. Op 5 september 1944 zou de stad bevrijd worden door de Engelse troepen, die van Brussel waren gekomen.
Een belangrijk moment van ontsluiting van de stad kwam er door de aanleg van de autosnelweg E411, die in 1969 de stad bereikte.
Op 1 januari 1977 werd Waver samengevoegd met de gemeenten Bierges en Limal. Op 1 januari 1995 werd Waver de hoofdplaats van de nieuwe provincie Waals-Brabant.
Demografische ontwikkeling.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Lijst van burgemeesters van Waver:

</doc>
<doc id="30142" url="https://nl.wikipedia.org/wiki?curid=30142" title="Eigenbrakel">
Eigenbrakel

Eigenbrakel (Frans: "Braine-l'Alleud"; Waals: "Brinne-l'-Alou") is een plaats en gemeente in de provincie Waals-Brabant in België. De gemeente telt ruim 40.000 inwoners, waarmee ze als enige Waals-Brabantse gemeente groter is dan provinciehoofdstad Waver. Het bekendste monument is de Leeuw van Waterloo.
"Eigen" in de naam verwijst naar een zonneleen, een vrij leen dat aan niemand iets verschuldigd is. Deze benaming vindt men ook terug in de gemeentenaam Eigenbilzen. In het Latijn is dit allodium, wat men terugvindt in de Franse benaming van deze gemeente, namelijk Braine l'Alleud en in Pays de l'Alleu / Land van Alleuwe (Frans-Vlaanderen).
Demografische ontwikkeling.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Buurgemeenten.
De buurgemeenten van Eigenbrakel zijn Halle, Beersel, Sint-Genesius-Rode, Waterloo, Ter Lanen, Genepiën, Nijvel, Itter en Kasteelbrakel.
Politiek.
Resultaten gemeenteraadsverkiezingen sinds 1976.
&lt;br&gt;

</doc>
<doc id="30145" url="https://nl.wikipedia.org/wiki?curid=30145" title="Nijvel">
Nijvel

Nijvel (Frans: "Nivelles"; Waals: "Nivele") is een plaats en stad in de Belgische provincie Waals-Brabant. De stad telt ongeveer 29.000 inwoners.
Demografische ontwikkeling.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Etymologie.
De oudst geattesteerde vorm van de naam Nijvel is "Nivialcha", aangetroffen op een Merovingische munt uit de 7e eeuw. Vervolgens worden verschillende andere vormen aangetroffen, zoals "Nivella" (765), "Niviella" (797), "Nivialla" (877). Eén verklaring (Mannier) voert de naam van de stad terug op het Laatlatijnse woord "no(i)a" ("broekbos"). Volgens een andere etymologie (Chotin) is de naam afkomstig uit het Frankisch en betekent hij "nieuwe hal". Een derde etymologie (Piot) legt het toponiem uit als "nieuwe villa".
Daarnaast wordt ook de parallel getrokken met de etymologie van Nevele (in de achtste eeuw geattesteerd als "Niviala"), dat volgens één verklaring van het Keltisch afkomstig zou zijn en "nieuw land" zou betekenen. De meest waarschijnlijke verklaring (Gysseling) is evenwel dat de naam Nijvel, net als die van Nevele, afkomstig is van het Frankische *"niwja-alha" ("nieuw huis" of "nieuwe boerderij"). Dit wordt ook gestaafd door de Merovingische schrijfwijze "Nivialcha".
Bezienswaardigheden.
De collegiale romaanse Sint-Geertruikerk (gewijd in 1046), die voorheen een abdijkerk was waar tot de 17e eeuw vrouwen tot "millitissa" werden geslagen. Opmerkelijk is de puntgevel van Sint-Pieter met uitbundige versiering. De kloostergang dateert uit het begin van de 13e eeuw. Deze kloostergang is deels gotisch, deels romaans. De kerk zelf bezit een kostbare verzameling meubilair en vormt een volmaakt architectonisch geheel. De kerk is beschadigd tijdens de oorlogshandelingen van de meidagen 1940. De crypte onder het koor is de grootste romaanse in België. In de jaren 1949-1951 zijn er opgravingen gedaan. Tijdens de opgravingen heeft men een onderbouw van twee kerken gevonden: een Merovingische (7e eeuw) en een Karolingische kerk (met graftomben) uit de 9e eeuw. De zware vierkante bovengeleding van de westtoren - uitstekend boven het massale westwerk - is in recente tijden gesloopt en vervangen door een achtkante trommel met daarop een eveneens achtkante spits in de stijl van de oude kerk.
Voorts bezit de stad een perronfontein (1523) op de Markt, het Parc de la Dodaine, een fraai voorbeeld van Franse tuinarchitectuur, aangelegd in 1818 en de Tour Simone, het laatste bouwwerk van de ommuring, aangelegd in de jaren 1096-1140.
Elk jaar vindt hier traditioneel ook de folkloristische Sint-Gertrudisommegang plaats.
Sport.
In de deelgemeente Baulers werd begin jaren 70 het racecircuit Circuit Nijvel gebouwd. Behalve races van nationaal belang werd hier in 1972 en 1974 telkens de Grote Prijs van België Formule 1 verreden, beide gewonnen door Emerson Fittipaldi. In 1981 ging de zaak op de fles, en raakte het circuit in verval.
Tijdens de Tweede Wereldoorlog speelde voetbalclub Stade Nivellois in de nationale reeksen, waaronder twee jaar op het tweede niveau. De club verdween in 1963 en werd opgevolgd door RCS Nivellois, dat in de jaren 90 en begin 21ste eeuw een tijd in de nationale reeksen speelde.
Politiek.
Nijvel is de hoofdplaats van het arrondissement Nijvel en het gerechtelijk arrondissement Nijvel.
Burgemeesters van Nijvel waren:

</doc>
<doc id="30146" url="https://nl.wikipedia.org/wiki?curid=30146" title="'s-Gravenbrakel">
's-Gravenbrakel

 's-Gravenbrakel (Frans: "Braine-le-Comte") is een stad en gemeente in de provincie Henegouwen in België. De stad telt ruim 23.000 inwoners.
Kernen.
Deelgemeenten.
Beroemd is de deelgemeente Ronquières om zijn hellend vlak.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Geschiedenis.
In de vroege middeleeuwen kwam de naam van de plaats in vele varianten voor dat terug gevonden is in verschillende documenten. Vooral omdat de streek toen Frans georiënteerd was kwam het vooral in de variant van "Braine-Le-Comte" voor als; Braina, Brennacum, Brania (1060), Braine La Wihote (1070), Braine Wihota (1150), Brenna Wihotica (1150), Braine Le Villota (voor 1200), Brenne (1230).
De plaats werd vermoedelijk gesticht door Sint-Gorik, bisschop van Kamerijk in 619, dat stond vermeld in een 11e-eeuwse kroniek dat terug gevonden is in 's-Gravenbrakel.
Boudewijn IV van Henegouwen stichtte er in 1158 een kerk gewijd aan de heilige Waldetrudis van Bergen en deze diende tevens als kapittelkerk van de Sint-Waltrudiskerk in Bergen. Zijn zoon Boudewijn V van Henegouwen liet er later, in de nabijheid van de kerk, een fort bouwen.
In 1424 werd de stad belegerd, ingenomen en geplunderd door de Brabanders onder Jan IV van Brabant als gevolg van de Inname van Henegouwen. In 1583 viel de stad in Spaanse handen tijdens de Tachtigjarige Oorlog.
In 1652 werd de stad door de Spanjaarden omwille van logistieke redenen geruild met de graaf van Arenberg voor de stad Zevenbergen. In 1677 trok Carlos de Gurrea, landvoogd van de Zuidelijke-Nederlanden, zich na een veldslag terug op het fort van 's-Gravenbrakel; daar wist hij zich met zijn manschappen te verschuilen voor de Fransen.
Politiek.
Resultaten gemeenteraadsverkiezingen sinds 1976.
&lt;br&gt;

</doc>
<doc id="30147" url="https://nl.wikipedia.org/wiki?curid=30147" title="George van Lalaing">
George van Lalaing

George van Lalaing, beter bekend als graaf van Rennenberg of kortweg Rennenberg (Hoogstraten 1536 – Groningen 23 juli 1581), was stadhouder van Friesland, Groningen, Drenthe en Overijssel. Hij was afkomstig uit een Henegouws geslacht van landsbestuurders. Zijn ouders waren Filips van Lalaing, tweede graaf van Hoogstraten en Anna van Rennenberg. In de Nederlandse geschiedenis is hij vooral bekend geworden door zijn als 'verraad' gebrandmerkte overgang naar Spaanse zijde tijdens de Tachtigjarige Oorlog: na de Pacificatie van Gent in 1576 was hij door de Staten Generaal aangesteld tot stadhouder in de genoemde gewesten, maar na de verovering van de steden Kampen en Deventer voor de Staten verklaarde hij zich in maart 1580 voor de koning van Spanje.
Staatse stadhouder.
Op voordracht van Willem van Oranje werd Rennenberg in 1576 benoemd tot stadhouder van de genoemde noordelijke gewesten. Vanaf december 1573 was Caspar de Robles stadhouder geweest, maar die werd op 23 november 1576 door zijn eigen troepen in Groningen gevangengenomen, op instigatie van een Waalse agent-provocateur, François Stella. In zijn instructie werd hem opgedragen een regeling te treffen met het Spaanse garnizoen in Groningen, zodat de stad daarvan bevrijd werd.
Rennenberg probeerde zijn gewesten, binnen het kader van de Pacificatie van Gent, voor het katholieke geloof te behouden. Toen Don Juan van Oostenrijk in juli 1577 blijk gaf het Eeuwig Edict niet meer na te leven en daarmee de oorlog voort te zetten, werd het steeds moeilijker de gemoederen te bedaren doordat de protestanten in vooral Vlaanderen, Brabant, Holland en Zeeland verder radicaliseerden, vooral na de verpletterende nederlaag bij Gembloers (31 januari 1578). Rennenberg werd daarna door de Staten-Generaal naar Overijssel gestuurd om enkele steden in te nemen waar Spaansgezinde garnizoenen waren gelegerd, wat onder meer leidde tot het Beleg van Kampen en het Beleg van Deventer. Rennenberg probeerde ook in Overijssel de gelijkheid van de rooms-katholieke en calvinistische eredienst te handhaven. Zijn positie werd echter in 1579 vrijwel onmogelijk na het aannemen van de Unie van Utrecht, die door de Overijsselse Landdag werd verworpen en ook weerstand ondervond bij de (katholieke) meerderheid van de Groningse bevolking.
Verraad van Rennenberg.
Oorzaken.
In de Nederlandse geschiedenis is beschuldigend geschreven over het zogeheten "Verraad van Rennenberg", onder meer in P.C. Hoofts werk de "Nederlandsche Historien" , Veel katholieken in de Nederlanden hadden aanvankelijk de Pacificatie van Gent van harte ondersteund, in de hoop dat hiermee een verzoening tussen katholiek en protestant kon worden bewerkstelligd. De ervaring was echter dat in veel steden de goed georganiseerde calvinisten hier geen genoegen mee namen. In onder meer Brugge, Gent en Brussel hadden de calvinisten de macht overgenomen (de tijd van de zogeheten calvinistische republieken) en was de positie van de resterende katholieken zeer precair geworden, in strijd met wat in de Pacificatie was bepaald.
De uiteindelijke keuze van Rennenberg werd mede bepaald door de situatie in de gewesten waar hij stadhouder van was. In Friesland was de positie van Rennenberg als stadhouder afhankelijk van de blokhuizen in Leeuwarden, Harlingen en Stavoren. In januari en februari 1580 werden deze steunpunten door de Staten van Friesland ingenomen en werd Rennenberg onbekwaam verklaard voor het stadhouderschap in Friesland.
In Groningen moest Rennenberg laveren tussen de tegenstrijdige belangen van beide leden van het gewest, de stad en de Ommelanden. Na het onbekwaam verklaren van Rennenberg in Friesland werden zijn troepen onder bevel gesteld van Bartold Entens, een Ommelander jonker en een verklaard tegenstander van de stad Groningen. Rennenberg werd daarmee vrijwel gedwongen zich te verenigen met de stad, en dan met name met de katholieke factie binnen Groningen.
Zijn uiteindelijke keuze, op 3 maart 1580 om over te gaan naar de Spaanse zijde, werd dan ook van harte gesteund door het Groningse stadsbestuur. Het is zelfs de vraag of het Rennenberg was of de Groninger magistraat die de uiteindelijke beslissende stap zette.
Boven op de politiek moeilijke toestand kwam er nog de druk bij van Rennenbergs vroom katholieke moeder Anna, en zijn zuster Cornelia van Lalaing, die hem had gezegd: "Sult gij een hooft ende regeerder sijn van den Ketters en Rebellen? Sult gij uwer ouden moeder dien hooftsweer aandoen?" Bovendien hadden zijn twee neven Emanuel Filibert (een Malcontentenleider) en Filips (stadhouder van Henegouwen) zich in 1578 respectievelijk 1579 weer met de koning verzoend; in zijn familie stond Rennenberg steeds meer alleen.
Aanleiding en list.
Buiten de stad Groningen had Rennenberg eind februari al zijn gezag verloren aan Bartold Entens, blijkens een onderschepte brief van de Unie. Een nieuw onderschepte brief van Entens aan de protestantse burgemeester Reidt Alberda gaf de doorslag: op 3 maart om 11:00 zou Entens met zijn leger voor de Heerenpoort staan en binnengelaten worden door de protestanten om de stad in te nemen. Rennenberg zat tussen drie vuren: de Staatsen hadden hem laten vallen en zouden hem spoedig uit zijn ambt zetten, de Spaanse veldheer Alexander Farnese, hertog van Parma, was al sinds 1578 bezig met een gestadige opmars om de Nederlanden te heroveren, en de overwegend katholieke burgers van Groningen vonden hem te protestants en gedroegen zich steeds vijandiger. Als hij zou kiezen voor de Opstand hield hij niets over, maar als hij koos voor de koning, kon hij rekenen op de steun van de katholieke bevolking en de medewerking van Parma.
In de avond van 2 maart verscheen Rennenberg op de Breede Merckt, waar hij de burgerwacht toesprak. Hij betoogde dat tot dan toe hij gemeend had dat de protestanten streefden naar een goede hervorming van het christendom, maar men nu onder de mom van het geloof wereldlijke macht zocht te verwerven. Toen hij het volk om steun vroeg, hieven alle aanwezigen met instemmend gejoel de hand op. Daarop beraadslaagde de stadhouder de hele nacht en smeedde een list om de protestanten vóór te zijn: in plaats van zes, zou de klok 's morgens voor de tweede maal vijf slaan en de trompetten blazen. Op dit teken moest iedereen met zijn geweer op de markt verzamelen. Daarna zou men de protestantse samenzweerders oppakken en de stadspoorten sluiten tegen de staatse soldaten onder Entens.
Overlopen.
Bij het afgesproken teken namen de gewapende mannen van burgerhopman Peter van Oldendorp met fakkels en geweerschoten in de lucht in de ochtend van 3 maart de Breede Merckt in en blokkeerden alle toegangswegen. Rennenberg voegde zich te paard bij hem, vergezeld van ongeveer 30 vooraanstaande burgers. Volgens ooggetuigen gedroeg hij zich als een gek, terwijl hij zijn getrokken degen zwaaide en schreeuwde: "Staat bij, staat bij, vrome burgers; ziet mij heden eerst regt als stadhouder des konings, en bereid om met u te leven en te sterven!" Vervolgens gaf Rennenberg opdracht de twee geschutstukken te laden die voor het stadhuis stonden, en trommelen en trompetten te laten klinken. Ongeveer 600 burgers gaven aan de oproep gevolg en verschenen gewapend op de markt, met als herkenningsteken een witte doek om de arm of hoed. De malcontenten haalden de protestanten onder het wachtwoord 'koning' uit hun huizen en zuiverden zo de hele stad. Oud-burgemeester Jacob Hillebrands, die later die dag Entens binnen zou laten, kwam vanuit zijn huis in de Heerestraat met zijn volgelingen om de katholieke machtsgreep te verhinderen, maar hij kreeg een kogel door zijn hoofd Verder sneuvelde er nog één iemand uit Bremen; de overige slachtoffers waren hooguit gewond. De ook gewonde burgemeester Dirk Schaffer, de raadslieden en zo'n 200 protestantse burgers werden gevangengenomen. Een paar hervormde burgers ontkwamen door over de stadsmuur te klimmen en de gracht over te zwemmen. Rond half 11 was het karwei geklaard.
Rennenberg schreef die dag een brief aan Parma, daarin bewerend dat hij altijd trouw was gebleven aan de koning en zijn landvoogd, en zijn gewesten nu had teruggebracht onder 'de obediëntiën des konings'. Het stadsbestuur werd gezuiverd, en het nieuwe geheel katholieke bestuur schreef op 5 maart ook een brief aan Parma, waarin men stelde dat de Groninger burgerij altijd trouw was gebleven aan de regering, en men op 3 maart slechts enkele samenzweerders met de Unie van Utrecht had opgepakt; in feite had men tot die dag echter openlijk de Opstand gesteund.
Spaanse stadhouder.
Beleg van Groningen.
In de avond van 3 maart zou Bartold Entens de stad alsnog belegeren, maar er waren geen medestanders voor hen meer in Groningen om de poorten te openen. Entens kreeg nog versterking van Willem Lodewijk en Diederik Sonoy, maar op 18 juni moesten de staatsen zich terugtrekken. Rennenberg en zijn aanhangers hadden het beleg doorstaan en trachtten nu zich meester te maken van de Ommelanden, Drenthe en Friesland.
Strijd om de Noordelijke gewesten.
Rennenberg trachtte diverse steden over te halen om ook voor de Spaanse kant te kiezen, door het sturen van opruiende brieven. Dit had vaak een averechts effect. Zo werden in Deventer naar aanleiding van het verraad en de opruiende brieven verscheidene kerken geplunderd.
Samen met zijn veldmaarschalk Maarten Schenk van Nydeggen veroverde Rennenberg Delfzijl, Lingen en Oldenzaal. Maar hij belegerde Steenwijk vergeefs en trok zich terug.
Rennenberg zelf werd kort na zijn overgang ernstig ziek. Op 23 juli 1581 overleed hij en werd begraven in de Groningse Martinikerk. Hij werd opgevolgd door Francisco Verdugo.

</doc>
<doc id="30148" url="https://nl.wikipedia.org/wiki?curid=30148" title="Edingen">
Edingen

Edingen (Frans: "Enghien") is een stad en faciliteitengemeente in de Belgische provincie Henegouwen. Het stadje ligt in het noorden van de provincie, op zo'n 30 kilometer van Brussel en 80 km van Rijsel; de stadskern ligt vlak tegen de grens met Vlaanderen. De stad telt ruim 14.000 inwoners. Naast Frans wordt er ook Picardisch gesproken.
Geschiedenis.
De stad Edingen is gesitueerd aan de oude Romeinse heirbaan Bavay-Asse. Edingen behoorde in de Karolingische tijd tot de Brabantgouw. Vanaf de 12e eeuw maakte het deel uit van het graafschap Henegouwen, nadat het voor korte tijd in de invloedssfeer van het hertogdom Brabant had gelegen. Edingen was toen vooral bekend vanwege de productie van wandtapijten. Minstens vanaf 1486 had het stadje een rederijkerskamer. Kerkelijk ressorteerde het tot 1566 onder het bisdom Kamerijk.
Edingen was vroeger als leen in het bezit van het huis Edingen, na de dood van Lodewijk van Edingen in 1394 ging de baronie over in handen van Lodewijks schoonzoon Jan van Luxemburg-Ligny van het huis Luxemburg en in 1485 naar het huis Frankrijk. In de eerste helft van de 16e eeuw kwam Edingen via een huwelijk in het bezit van het huis Bourbon. Uiteindelijk verkocht koning Hendrik IV van Frankrijk de heerlijkheid in 1607 aan Karel van Arenberg en Anna van Croÿ-Chimay.
Terwijl de noordelijker gelegen Henegouwse dorpen op het einde van de 18e eeuw door de Fransen bij het Dijledepartement werden gevoegd, kwam Edingen in het departement Jemappes terecht. Dit werd in 1815 tot de Nederlandse provincie Henegouwen omgedoopt.
Tot voor de Tweede Wereldoorlog had het stadje Edingen nog een overwegend Nederlandstalige bevolking, zoals uit de officiële talentellingen blijkt. Ondanks het toekennen van taalfaciliteiten voor de oorspronkelijk Nederlandstalige bevolking in 1962, verfranste het stadje meer en meer. Vanaf het einde van de 20e eeuw kwamen Nederlandstaligen van buiten de gemeente zich vestigen in de deelgemeenten Mark en Lettelingen.
Kernen.
Edingen-centrum heeft de kleinste oppervlakte; het grondgebied valt vrijwel samen met de bebouwing van de stadskern. De deelgemeenten Mark en Lettelingen hebben een groter grondgebied. Mark ligt ongeveer een kilometer ten westen van het stadscentrum, dat zich voor een stuk verder uitspreidt over deze deelgemeente. Lettelingen ligt ten oosten van Edingen-centrum.
Overige kernen.
Naar het zuiden toe ligt in Mark nog het gehucht Abele.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Bezienswaardigheden.
Edingen biedt ondanks de kleine oppervlakte de aanblik van een echt stadje met vele oude huizen (17e, 18e en 19e eeuw).
Verkeer en vervoer.
Wegen en snelwegen.
Verschillende gewestwegen doen de gemeente aan. Dit zijn:
Spoorwegen.
Edingen beschikt ook over een treinstation. Aan het station Edingen komen spoorlijn 94 (Halle-Doornik) en spoorlijn 123 (Geraardsbergen-Edingen) samen.

</doc>
<doc id="30149" url="https://nl.wikipedia.org/wiki?curid=30149" title="Moeskroen">
Moeskroen

Moeskroen (Frans: "Mouscron") is een stad en faciliteitengemeente in de Belgische provincie Henegouwen. De stad telt zo'n 60.000 inwoners.
Kernen.
De gemeente Moeskroen telt naast Moeskroen de deelgemeenten Dottenijs (Frans: "Dottignies"), Lowingen (Frans: "Luingne") en Herzeeuw (Frans: "Herseaux"). De stadskern van Moeskroen is vergroeid met de stedelijke kern Tourcoing in Frankrijk, en met de rest van de grootstedelijke agglomeratie van Rijsel. Ook de dorpskern van deelgemeente Lowingen raakt hiermee vergroeid. Herzeeuw, een kilometer verder naar het zuiden, breidt eveneens uit, onder meer naar het Franse Wattrelos. Dottenijs ligt ten oosten, nog enigszins in landelijk gebied.
Het stadscentrum heeft enkele wijken of gehuchten met een eigen parochie. Ten noorden van de stad ligt La Coquinie, een woonwijk met vooral vrijstaande huizen, nabij het bedrijvengebied van de stad. De wijken in het westen vormen met hun gesloten bebouwing één geheel met het stadscentrum, en sluiten verder aan op de verstedelijking in Frankrijk. In het noordwesten ligt de wijk Risquons-Tout, dat in 1963 bij de vastlegging van de taalgrens werd overgeheveld van het West-Vlaamse Rekkem naar Moeskroen, dat Waals werd. Net ten westen van het stadscentrum ligt Le Tuquet, tegen de grens met het Franse Tourcoing. In het zuiden ligt de wijk Mont-à-Leux tegen de grens met het Franse Wattrelos. Ook deelgemeente Herzeeuw heeft met Les Ballons en Petit-Audenaerde twee gehuchten tegen de landsgrens aan.
Aangrenzende gemeenten.
De gemeente Moeskroen grenst aan de volgende gemeenten en dorpen:
Wijken.
De stad Moeskroen in engere zin is verdeeld in zeven wijken:
Etymologie.
De naam "Moeskroen" zou betekenen: "bedekt met mos", naar een mosrijk moeras.
Geschiedenis.
Met name in "Mont-à-Leux" werden Romeinse restanten aangetroffen. De geschreven geschiedenis vangt aan in 1066, toen het Sint-Pieterskapittel te Rijsel grondbezit in de omgeving van Moeskroen verwierf. Het patronaatsrecht, toebehorend aan de Eekhoutabdij te Brugge, werd in 1149 overgedragen aan de Sint-Maartensabdij van Doornik.
Bij de Vrede van Aken van 1668 kwam Moeskroen aan Frankrijk, om middels de Vrede van Utrecht in 1713 weer aan de Oostenrijkse Nederlanden te komen.
Er bestonden drie heerlijkheden op het grondbezit, waarvan de heerlijkheid Moeskroen de belangrijkste was. Van 1154-1223 behoorden de heren tot het geslacht "Van Oudenaarde", daarna "Van Leuven" en vanaf 1332 "de la Barre". Vanaf 1592, door huwelijk, aan "De Liedekerke". In 1645 aan "Basta", in 1681 aan D'Ennetières en deze familie stierf uit in 1875.
De protestantse Hurlus wisten in 1579 korte tijd het kasteel van Moeskroen bezet te houden. In de 2e helft van de 17e eeuw had Moeskroen veel te lijden van de legers van Lodewijk XIV. Op 29 april 1794 was er een veldslag tussen de Fransen onder Pichegru en de Oostenrijkers onder Clerfayt. In 1848 was er nog een kleine veldslag te Risquons-Tout tussen een groep Belgische revolutionairen die vanuit Parijs gekomen waren, en het Belgische leger.
Moeskroen bleef tot midden 18e eeuw een landbouwdorp. In 1769 verbood de stad Rijsel de fabricage van molton in Tourcoing en Roubaix. In 1758 was de fabricage hiervan al toegestaan in Moeskroen, zodat de moltonfabrikanten naar deze plaats uitweken. Vanaf 1769 kwam in Moeskroen de moltonweverij en daarmee de textielindustrie tot ontwikkeling. Tussen 1800 en 1815 breidde de textielindustrie zich uit tot de fabricage van katoenen weefsels. Na 1850 kampte de Noord-Franse textielindustrie in toenemende mate met een gebrek aan arbeidskrachten. Veel Vlaamse arbeiders vestigden zich te Moeskroen en pendelden over de grens. Begin 20e eeuw betrof dit duizenden mensen. In 1886 verkreeg Moeskroen de titel "stad".
Bij het vastleggen van de taalgrens in 1963 werd Moeskroen ingedeeld als Franstalig met taalfaciliteiten voor de Nederlandstalige minderheid, als gevolg hiervan werd de toenmalige gemeente van de provincie West-Vlaanderen overgeheveld naar Henegouwen net als de toen nog zelfstandige gemeenten Lowingen, Dottenijs en Herzeeuw die in 1977 deelgemeenten werden van Moeskroen.
Natuur en landschap.
Moeskroen is een sterk verstedelijkte gemeente. De bebouwing van de stad Moeskroen is aan de westzijde volledig vastgegroeid aan de bebouwing van de Franse stad Tourcoing. In het oosten is de plaats Lowingen vergroeid met Moeskroen. Tot aan de noordgrens van de gemeente is het gebied volgebouwd met bedrijventerreinen. Het belangrijke spoorwegknooppunt met lijnen naar Rijsel, Doornik en Kortrijk draagt aan de bedrijvigheid bij.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Resultaten van de talentelling in Moeskroen (exclusief deelgemeenten).
Gekende talen
Taal die meestal of uitsluitend gesproken wordt.
Politiek.
Resultaten gemeenteraadsverkiezingen sinds 1976.
&lt;BR&gt;
Burgemeesters.
Burgemeesters van Moeskroen waren:
Sport.
Excelsior Moeskroen speelde tussen 1996 en 2009 onafgebroken in de Eerste klasse van het Belgisch voetbal. De club speelde zijn thuiswedstrijden op Le Canonnier (10.800 plaatsen). Door financiële problemen en het tot driemaal toe geven van forfait voor een wedstrijd, verdween de club halverwege het seizoen 2009/10 uit Eerste klasse. Men ging samenwerken met RRC Péruwelz uit de lagere nationale reeksen, dat als "Royal Mouscron-Péruwelz" in Moeskroen ging spelen. In januari 2015 veranderde de club haar naam in: "Royal Excel Moeskroen".
Moeskroen heeft ook een handbalclub, HC Mouscron, die tot en met het seizoen 2009/2010 in de Vlaamse liga speelde. Sinds het seizoen 2010/2011 speelt de club in de Promotion Brabant/Hainaut.
Moeskroen was één keer etappeplaats in wielerkoers Ronde van Frankrijk. In 1982 won de Nederlander Gerrie Knetemann er een rit.
Trivia.
De Nederlandse folkband Pater Moeskroen heeft zichzelf genoemd naar deze plaats.
Nabijgelegen kernen.
Tourcoing, Lowingen ("Luingne"), Aalbeke, Rekkem

</doc>
<doc id="30150" url="https://nl.wikipedia.org/wiki?curid=30150" title="Francisco Verdugo">
Francisco Verdugo

Francisco Verdugo (Talavera de la Reina,1536 - Luxemburg-stad, 22 september 1595 ) was van 1581 tot 1594 de laatste Spaanse stadhouder in de gewesten Friesland, Groningen, Drenthe, Lingen en Overijssel.
Hij was de opvolger van de graaf van Rennenberg, die was overleden. Zijn bewind werd door de opstandelingen niet erkend, zodat er twee stadhouders naast elkaar zaten. Aan de kant van de Republiek waren dat Willem van Oranje en zijn luitenant en opvolger Willem Lodewijk van Nassau.
Eerder tijdens de Tachtigjarige Oorlog zat Francisco Verdugo in het leger van de koning. Zo werd hij als kolonel door de bevelhebber Maximiliaan van Hénin-Liétard (Bossu) naar de hertog van Alva gestuurd om hem te vertellen van de door de regeringstroepen dramatisch verloren Slag op de Zuiderzee met de watergeuzen (oktober 1573).
Onder zijn bewind verloor de Spaanse koning grote delen van de Nederlanden aan de Republiek, die onder leiding van Maurits van Oranje en Willem Lodewijk een offensief was begonnen. Willem Lodewijk en Verdugo voerden in de provincies Groningen en Friesland een schansenoorlog uit, waar na verloop van tijd Willem Lodewijk steeds meer in het voordeel kwam te staan. Zo had Willem Lodewijk in 1590 de Slag om Zoutkamp gewonnen, waardoor Groningen, Verdugo's belangrijkste stad in het noorden, niet meer bevoorraad kon worden via het Reitdiep. Maurits veroverde 1591 Delfzijl, waardoor de belangrijkste aanvoerhaven en de verbinding tussen Groningen en Emden in Staatse handen kwam. Verdugo had nog wel kunnen voorkomen dat Maurits in plaats van Delfzijl Groningen ging belegeren, door nog net voor Maurits bij de stad aan te komen en strategische posities in te kunnen nemen.
Het jaar erop vielen de steden Steenwijk en Coevorden in Staatse handen, waardoor Groningen afgesloten werd van Twente. Verdugo had nog geprobeerd om Coevorden te ontzetten, maar slaagde niet in zijn opzet, mede doordat Coevorden goed bevoorraad werd. Hij verloor in 1593 het oostelijk gebied van de provincie Groningen, waardoor de stad ook over land was afgesloten van Duitsland. Begin 1594 moest Verdugo zijn beleg van Coevorden opgeven, omdat Maurits met een groot leger de stad naderde en daardoor de stad had ontzet. Een deel van zijn troepen stuurde Verdugo nog naar Groningen om een val van deze stad te voorkomen. Het mocht echter weinig baten, waardoor Verdugo ook deze stad verloor aan de Staatse partij. Hem restten alleen nog delen in Twente, die de Spanjaarden uiteindelijk (na zijn dood) in 1597 verloren aan de Republiek. Na de Reductie van Groningen verliet Verdugo de Nederlanden om deel te nemen aan de oorlog tegen Frankrijk.
Don Francisco trouwde in 1578 met Dorothea van Mansfeld, overleden in 1595. Zij was een dochter van Peter Ernst I van Mansfeld.

</doc>
<doc id="30153" url="https://nl.wikipedia.org/wiki?curid=30153" title="Ronse">
Ronse

Ronse (Frans: "Renaix") is een stad en faciliteitengemeente in de Belgische provincie Oost-Vlaanderen. De stad telt ruim 27.356 inwoners, die Ronsenaars worden genoemd. Sint Hermes is haar patroonheilige. Ronse is gelegen in het Zuid-Vlaamse Heuvelland of de zogenaamde Vlaamse Ardennen. De schrijver Omer Wattez noemde Ronse ook wel "de koningin der Vlaamse Ardennen", omwille van de ligging en groene omgeving.
Ronse geldt als een handelsstad met een provinciaal karakter en een belangrijk regionaal onderwijscentrum met verzorgende functie. Als "Parel van de Vlaamse Ardennen" profileert de taalgrensstad zich als een cultuur-toeristisch centrum van waaruit men de natuur van de Vlaamse Ardennen kan ontdekken. Hierdoor kent Ronse een steeds toenemend dagtoerisme.
Etymologie.
De naam "Ronse", voor het eerst vermeld als "Rotnace" (855-873), wijst op een Belgische of Keltische oorsprong. Deze naam is afgeleid van de nabijgelegen rivier de Ronne met het Keltische achtervoegsel "-acum", wat ongeveer "vestiging aan de Ronne" betekent. Door de eeuwen heeft hij zowel een Germaanse ontwikkeling met klemtoon op de eerste lettergreep (Ronse") en Romaanse ontwikkeling die de klemtoon bewaard heeft ("Renaix), doorgemaakt.
In werkelijkheid stroomt de Ronne echter net ten zuiden van Ronse en doorkruist nooit haar grondgebied, wat deze verklaring onzeker maakt. Toponymisten geloven nu dat de naam Ronse zowel van een rivier als van een persoon afkomstig kan zijn, en dat we nooit zeker zullen zijn van de oorsprong van de naam van de stad.
Ronsisch dialect.
Het Ronsisch dialect ontstond onder invloed van Brabantse dialecten, namelijk het zgn. Pajottenlands en, verder nog, onder invloed van het Brussels. Ook enkele gemeenschappelijke klanken met de rollende accenten uit de Denderstreek vallen er in het Ronsisch dialect te horen, terwijl het nochtans nabije West-Vlaanderen, en de typische klanken van de Schelde- en Leie-dialecten van generlei invloed waren. Dat komt, omdat de stad het eindpunt was in een eerste germaniseringsgolf die bekend staat als de lijn Ronse - Béthune. Pas later kwam het (deels door de zee vrijgegeven en herschapen) kustgebied onder Germaanse (lees: Vlaamse) invloed te staan. Men zou er dus uit kunnen afleiden dat de streken ten oosten van de stad mede haar taal en haar uitwisselingen vorm hebben gegeven.
Geschiedenis.
Vroege nederzettingen.
Vanaf het Paleolithicum werden reeds verschillende heuvels in de Vlaamse Ardennen door de mens bewoond. Ook in en rond het Muziekbos zijn sporen van menselijke activiteit gevonden. Maar pas tijdens het Neolithicum is er in Ronse sprake van een permanente nederzetting, die vooral gebaseerd was op landbouw en veeteelt. In 1836 en 1875 werden van een 17-tal grafheuvels of tumuli uit de vroege en midden Bronstijd (ca. 2.100-1.200 v. Chr.) blootgelegd, waaronder twee met urnen met crematieresten in een grafkamer van lokale zandsteen.
Ook in de Romeinse tijd bevond zich op het grondgebied van Ronse een nederzetting. Dit wordt bevestigd door fragmenten van een Romeins bouwwerk die als recuperatiemateriaal gebruikt werden in de romaanse gewelven van de Sint-Hermescrypte. Ook zijn er Romeinse munten gevonden op de Muziekberg en in het Bois Joly daterend uit de 2de en 4de eeuw na Christus. Eind de 5de eeuw werden de Romeinen verjaagd door Childerik. Daar waar de Romeinse cultuur de Germaanse bezetting overleefde ontstond de taalgrens.
Middeleeuwen.
Vroege middeleeuwen.
Nadat tijdens de ‘donkere’ middeleeuwen de Romeinse infrastructuur volledig in verval is geraakt, stichtte Sint-Amandus, met de steun van de Merovingische vorst Dagobert I, voor de evangelisatie van de Lage Landen in de 7de eeuw een klooster gewijd aan de heiligen Petrus en Paulus. Deze patrocinia als Sint-Pieter, Sint-Paulus en Sint-Martinus zoals in Ronse duiden op de vroegste kersteningsperiode van deze streken in de 7de eeuw.
Karel de Grote, die als Karolingische vorst het beschikkingsrecht had over Ronse, schonk het klooster als financiële en materiële ondersteuning aan Heridag, de eerste bisschop van het bisdom Hamburg. Na zijn overlijden schonk zijn zoon en opvolger Lodewijk de Vrome, tussen 831 en 834 het kloosterdomein, als onderdeel van het "Tenement van Inde", aan de abdij van Inde te Kornelimünster bij Aken. Deze eerste bloeiperiode kwam in 860 met de komst van de relieken van Sint-Hermes van Salzburg naar Ronse op vraag van keizer Lotharius. In 880 vluchtten de monniken echter met hun kostbaarheden uit vrees voor de oprukkende Noormannen, die de Schelde gebruikten als toegangspoort tot de Lage Landen. In 940 keerden de relieken van Sint-Hermes terug door bemiddeling van de bisschop van Kamerijk, Fulbert en werden ze in 1089 ondergebracht in de crypte onder de Sint-Hermesbasiliek. De relieken stimuleerden de plaatselijke economie door de komst van vele geesteszieken, die bij Sint-Hermes soelaas kwamen zoeken.
Hoge middeleeuwen.
Met het verdrag van Verdun in 843 en het uiteenvallen van het Frankische Rijk van Karel de Grote, vormde de Schelde vanaf 925 de grens tussen het Franse en het Duitse Rijk: Het gebied ten oosten van de Schelde kwam onder het gezag van de Duitse keizer, Lotharius I, terwijl het andere viel onder de soevereiniteit van de Franse koning, Karel de Kale. Om de westgrenzen van zijn rijk te beschermen, richtte de Duitse keizer Otto II (973-983) drie belangrijke versterkingen op langs de rechteroever van de Schelde. Samen met Antwerpen en Valenciennes, werd Ename in 974 gesticht als hoofdplaats van de Mark Ename.
Uit de verbrokkeling van het West-Frankische rijk ontstond het graafschap Vlaanderen. Gesteund door een aantal aanzienlijke families uit de Scheldevallei, de huizen van Petegem, Oudenaarde en Eine, wist Boudewijn IV van Vlaanderen in 1033 Ename aan de overzijde van de Schelde te veroveren, maar de Duitse keizer wilde hem de mark evenwel niet toekennen. Toen Boudewijn V van Vlaanderen zich aansloot bij de opstand van Godfried II van Lotharingen, werd hem de mark Valencijn ontnomen, waarop hij in 1047 Ename opnieuw bezette. Kort na 1056 werd Rijks-Vlaanderen, het noordwestelijke deel tussen Schelde en Dender, door de Duitse keizer toegewezen aan de graven van Vlaanderen. Rijks-Vlaanderen is evenwel niet te verwarren met Kroon-Vlaanderen, dat ten westen van de Schelde lag en in leen werd gehouden van de Franse koningen.
De heer van Oudenaarde-Pamele verwierf, vermoedelijk als beloning voor steun aan de graaf, verschillende heerlijkheden gelegen tussen de waterlopen Maarke en Ronne op de rechter Schelde-oever, het zogenaamde Land tussen Marke en Ronne. Later hielden zij het in leen van de heren van Heinsberg en Gulik.
Dezelfde heren van Pamele werden door de abt van de verafgelegen abdij van Inde aangesteld als voogd van het "Tenement van Inde", waaronder het klooster van Ronse, terwijl Gerard de Wattripont, leenman van de heer van Oudenaarde, in 1126 werd aangesteld als ondervoogd. Het was Gerard de Wattripont die de nederzetting in 1240 een stadskeure verleende, het gebied in 1264 afkocht van de abdij en zodoende de eerste heer van Ronse werd. In 1280 verkocht de abdij de overblijvende bezittingen van het Tenement, waaronder Ronse aan Gwijde van Dampierre, graaf van Vlaanderen. In 1293 verwierf hij ook de stad. Ronse, werd vanaf toen "stad en de heerlijkheid Ronse" genoemd. De vrije heerlijkheid en baronie van Ronse vormde een onafhankelijke enclave in het land van Aalst. Gwijde gaf het gebied in 1289 in leen aan zijn zoon Gwijde van Namen.
Late middeleeuwen.
Het Tenement, dat aanvankelijk bestond uit een twintigtal dorpen, zowel ten noorden als ten zuiden van de huidige taalgrens, werd door het Sint-Hermeskapittel bestuurd vanuit "De Vrijheid" voor rekening van de abdij van Inde. 
Gaandeweg kalfde dit patrimonium echter af, tot abt van Kornelismünster omstreeks 1280 de overblijvende bezittingen van het Tenement, waaronder Ronse, verkocht aan de graaf van Vlaanderen,Gwijde van Dampierre. Daarnaast verkoopt Gilles de Wattripont in 1293 de ondervoogdij en al zijn rechten en verwierf Gwijde van Dampierre ook de stad. Ronse werd vanaf toen "stad en de heerlijkheid Ronse" genoemd. De vrije heerlijkheid - vanaf 1549 de baronie van Ronse - vormde een onafhankelijke enclave in het land van Aalst. Gwijde gaf het gebied in 1289 in leen aan zijn zoon Gwijde van Namen.
Ronse werd in het noorden militair en strategisch afgebakend door een gordel van moten langs de Molenbeek (waaronder de Hoge Mote), terwijl de verdediging in het zuiden gevormd werd door vesten (waaronder de Oude Vesten). Voor de rest bleef de stad onversterkt en was aldus verschillende decennia betwist gebied tussen de graven van Vlaanderen en Henegouwen. Zo wordt Ronse in 1298 geplunderd en platgebrand bij de machtsstrijd tussen de Dampierres en de Avesnes omtrent het Debattenland. Pas na de Vrede van Parijs in 1323 behoorde Ronse definitief toe aan de graaf van Vlaanderen onder de kasselrij van Aalst en beschikte tot aan de Franse Revolutie over een volledige juridische en fiscale onafhankelijkheid en een eigen rechtssysteem. Op kerkelijk gebied ressorteerde Ronse tot 1559 onder het bisdom Kamerijk, nadien onder het aartsbisdom Mechelen en sinds 1801 onder het bisdom Gent.
Een tweede heerlijkheid op het grondgebied van Ronse was de vrijheerlijkheid of "De Vrijheid". Dit was het ca. 5 ha omheind gebied met het St.-Pieters-en-Hermesklooster als centrum, met de kapittelproost als wereldlijke heer en een eigen rechtsmacht.
Een derde kleine heerlijkheid, de "heerlijkheid en vrijheid van Landenbourg", tot de 17de eeuw "Audenbroeck" genoemd, vormde als leen van de heerlijkheid van Frasnes, een Henegouwse enclave in Vlaanderen.
Renaissance en ancien régime.
In 1513 en 1553 werd Ronse getroffen door hevige stadsbranden maar de brand van 21 juli 1559 ruïneerde de stad volledig. Hierop krijgt Ronse gedurende twintig jaar een belastingvrijstelling van koning Filips II van Spanje. Tijdens de Beeldenstorm vluchtten de geestelijken en werd de Sint-Hermeskerk gesloten. In de periode tussen 1550 en 1580 was Ronse een belangrijk centrum van calvinisme in de Spaanse Nederlanden. Maar na de nederlaag van de protestanten tegen de hertog van Alva in de Zuidelijke Nederlanden vertrokken veel protestantse wevers naar Holland. Ook vertrok een groot deel van de sociale bovenklasse naar gelijkgezinde buurlanden, zoals Duitsland, Engeland en de Noordelijke Nederlanden.
Aan het begin van de 17e eeuw haalde Ronse voordeel uit de relatieve vreedzame periode onder Ferdinand en Isabella. Tijdens deze periode werd een van de grootste kastelen van de Nederlanden gebouwd voor Jan VIII van Nassau-Siegen, die sinds 1629 baron van Ronse was. Van 1680 tot 1700 werd Ronse een tijdlang aan Frankrijk gehecht, ondanks de tegenstand van de Spaanse koning.
Na de Franse Revolutie.
Na deze eerste Franse aanhechting keerde de stad terug naar het graafschap Vlaanderen als deel van de Oostenrijkse Nederlanden om na de Slag bij Fleurus weer door Frankrijk bezet te worden. Met de annexatie bij Frankrijk in 1795 kwam een einde aan de bestuurlijke en gerechtelijke verscheidenheid in Ronse tussen Vrijheid, stad, baronie en heerlijkheid van Landenbourg en werd Ronse één gemeente in het Scheldedepartement. Ronse werd in deze periode geconfronteerd met belangrijke onteigeningen en de stad bevond zich snel in financiële moeilijkheden. In 1796, werd de oude stadsadministratie ontbonden om plaats te maken voor de Franse wetgeving tot de val van het napoleontische rijk in 1815 waarbij Ronse deel ging uitmaken van de Nederlandse provincie Oost-Vlaanderen. Onder Frans bewind werd de baronie opgeheven en het kasteel van Ronse verkocht. Vanaf dan begon het kasteel zeer snel tot een ruïne te vervallen totdat het in 1823 werd afgebroken.
De maatschappelijke elite van de stad was sedert de 19e eeuw verfranst geraakt.
Textielnijverheid.
Vanaf 1250 kende Ronse een opgang van de industrie en was vanaf de 13e eeuw een centrum van lakenindustrie mede door een privilege verleend door Jan I van Brabant.
Op 26 maart 1478 plunderden de Franse troepen de stad en staken ze haar in brand. Maar ze herstelde snel van de aanval dankzij deze lakenindustrie. Onder druk van de Engelse concurrentie schakelde Ronse over van wol- naar vlasnijverheid en werd het een belangrijk centrum van saquin, het grof linnen, dat op de lijnwaadmarkt van Oudenaarde en Ath via Spanje ook zijn weg vond naar de Nieuwe Wereld.
In 1513 en 1553 werd Ronse getroffen door hevige stadsbranden, maar de brand van 21 juli 1559 ruïneerde de stad volledig. Hierop kreeg Ronse gedurende twintig jaar een belastingvrijstelling van koning Filips II. Tijdens de Beeldenstorm vluchtten de geestelijken en werd de Sint-Hermeskerk gesloten. In de periode tussen 1550 en 1580 was Ronse een belangrijk centrum van calvinisme in de Spaanse Nederlanden. Maar na de nederlaag van de protestanten tegen de hertog van Alva in de Zuidelijke Nederlanden vertrokken veel protestantse wevers naar Holland. Ook vertrok een groot deel van de sociale bovenklasse naar gelijkgezinde buurlanden, zoals Duitsland, Engeland en de Noordelijke Nederlanden.
In 1840, binnen het nieuw opgerichte Koninkrijk België, was meer dan 55% van de bewoners afhankelijk van de textielindustrie. De bloei in textielnijverheid leidde tot een groeiende bevolking en welvaart. Maar een paar jaar later leidde deze afhankelijkheid door de toegenomen mechanisatie echter tot een diepe economische crisis. Veel inwoners verlieten daarop de stad om in Noord-Frankrijk (Rijsel-Roubaix-Tourcoing) in de textielnijverheid te werken of om in regio van de Somme of de Oise in de landbouw te gaan. Vanaf de jaren 1870, bloeide de textielindustrie ondanks een tijdelijke vertraging tijdens de Eerste Wereldoorlog. Tussen de twee wereldoorlogen in groeide Ronse uit tot het tweede textielcentrum in Vlaanderen, met de nadruk op katoen. De neergang van deze industrietak begon na de Tweede Wereldoorlog, maar raakte pas echt in grote moeilijkheden in de jaren 1960. In het Must Museum voor textiel aan de Hoge Mote wordt het verhaal verteld van de textielindustrie.
Om in te haken op het textielverleden van Ronse en een link te leggen met de toekomst van textiel, werd eind 2011 het Textile Open Innovation Centre (TIO³) geopend.
In juli 2021 werden langs de Molenbeek normoverschrijdende hoeveelheden PFAS (de familie waartoe PFOS behoort) aangetroffen, wellicht geloosd door plaatselijke textielbedrijven.
Sport.
Voetbalclub KSK Ronse was aangesloten bij de KBVB en een tijdlang actief in de nationale reeksen. Met stamnummer 38 was het een van de oudste clubs in het land en stond op zijn hoogste niveau in de tweede klasse. In 2022 raakte bekend dat KSK Ronse op het einde van het seizoen 2021-2022 zou verdwijnen door financiële problemen. De werking werd overgenomen door KVV Vlaamse Ardennen (stamnummer 3857), deze club werd hernoemd naar KSK Vlaamse Ardennen.
Basketbalclub Blue Rocks Ronse-Kluisbergen speelt met een damesploeg en een herenploeg in zowel de landelijke- als de provinciale reeksen. Verder zijn er jeugdploegen voor zowel jongens als meisjes actief.
Zowel de wereldkampioenschappen wielrennen van 1963 als 1988 werden in Ronse georganiseerd. In 1963 won de Belg Benoni Beheyt er de wegwedstrijd voor beroepsrenners. In 1988 was het de beurt aan de Italiaan Maurizio Fondriest.
De Ronde van Vlaanderen en andere voorjaarsklassiekers deden Ronse al vele malen aan, daar de stad is gelegen in de vallei van de heuvel Kruisberg. De Oude Kruisens en Kruisstraat zijn twee hellingen die door de wielrenners worden beklommen tijdens de Ronde van Vlaanderen. De Kruisstraat was het decor voor de finale van het wereldkampioenschap wielrennen in 1988.
Kernen.
Ronse heeft geen deelgemeenten. Net ten westen van de stadskern ligt wel het gehucht De Klijpe. In het noordoosten van Ronse, op de grens met Etikhove ligt het dorpje Louise-Marie.
De gemeente Ronse grenst aan de volgende dorpen en gemeenten:
Situering van de stad.
Ronse is een stad in de provincie Oost-Vlaanderen, gelegen op de taalgrens. Het grondgebied van de stad Ronse grenst ten noorden aan de gemeente Kluisbergen en de gemeente Maarkedal (provincie Oost-Vlaanderen), ten oosten aan Elzele (provincie Henegouwen), ten zuiden en ten westen aan de fusiegemeenten Frasnes-les-Avaing en Mont-de-l'Enclus (provincie Henegouwen). De stad Ronse, met een uitgestrekte oppervlakte van 3453 hectare bleef als gevolg van de taalgrenswet van 1962 een afzonderlijke gemeente met faciliteiten voor de Franstalige minderheid. Andere steden in de nabijheid zijn in het noorden Oudenaarde (ca. 10 km in vogelvlucht, 31.000 inw.), in het westen liggen Kortrijk (ca. 25 km, 76.000 inw.) en Doornik (op iets meer dan 20 km, 70.000 inw.), de stad Aat ligt ten zuidoosten, op ca. 18 kilometer van Ronse (28.000 inw.).
Ronse is gelegen in het Zuid-Vlaamse Heuvelland of de Vlaamse Ardennen, een opvallende heuvelachtige streek in het zuiden van de provincie Oost-Vlaanderen met variërende hoogtes tussen 88 en 150 meter. Deze landschappelijke streek, die doorloopt in het Henegouwse Pays des Collines en grosso modo gesitueerd is tussen de steden Oudenaarde en Zottegem in het noorden en Geraardsbergen en Ronse in het zuiden, tussen de rivieren de Dender en de Schelde, respectievelijk in het oosten en het westen, wordt gekenmerkt door beboste heuveltoppen met steile hellingen, ontelbare diep ingesneden beekdalen en -dalletjes of ravijnen, kronkelende beekjes en gekasseide holle wegen. De hoogste bergen - de Muziekberg, de Hotondberg- en de Kluisberg - liggen op één oost-westlijn ongeveer dwars door het hier behandelde gebied en reiken tot 150 meter. Deze regio maakt deel uit van het Schelde-Dender-interfluvium. In Ronse liggen hellingen als Broeke, Statieberg, Fortuinberg, Muziekberg, Kanarieberg, Hemelberg, Ten Berge, Helling van Kraai, Spinessenberg, Fiertelmeers, Scherpenberg, Hotondberg, Hoogberg-Hotond, Oude Kruisens, Kruisberg...
Inwoners.
Ronse is een historische stad, die een bloeiende textielindustrie kende vanaf de jaren 1870. Dat weerspiegelt zich in de bevolkingsgroei. Rond de eeuwwisseling van de 20ste eeuw bedroeg het inwoneraantal 20.000. Vandaag bedraagt het aantal inwoners iets meer dan 26.000, ongeveer evenveel als in 1947. De groei van de afgelopen 12 jaar zit tussen de Belfius-indeling (net hoger) en het Vlaams gemiddelde (net lager). Volgens de vooruitberekening wordt tegen 2035 een bevolking van 28.377 inwoners verwacht.
Verjonging vs. vergrijzing.
Het aandeel jongeren in de bevolking van Ronse (tussen 0-19 jaar) is vrij hoog in vergelijking met het Vlaams gemiddelde. De vergrijzing zet zich trager door dan gemiddeld in Vlaanderen. Het aandeel 65 jaar en ouder bedraagt 18,4% (tegen het Vlaams gemiddelde van 19,8%). Het aantal kinderen onder de 17 jaar vormt 23,5% van de totale bevolking (tegen het Vlaams gemiddelde van 19,4%).
Samenstelling.
Van de 26.000 inwoners van Ronse is 30,4% van vreemde origine, wat Ronse bijzonder multicultureel maakt in vergelijking met de rest van Vlaanderen (het gemiddelde ligt op 20,5%).
Welvaart.
De inwoners van Ronse zijn gemiddeld genomen niet erg welvarend. Het gemiddeld inkomen per inwoner bedroeg 15.059 euro in 2017, afgezet tegen een Vlaams gemiddelde van 19.636 euro is dat heel laag. Wallonië heeft een gemiddeld inkomen van 17.281 euro. Nochtans bedraagt het aantal inwoners met een leefloon slechts 2,8 per 1000 inwoners, waar een Vlaams gemiddelde van 6 per 1000 inwoners.
Volgens de kansenarmoede-index (percentage geboorten in kansarme gezinnen in 2016) scoort Ronse 22,8 wat opmerkelijk hoger is dan het Vlaams gemiddelde van 12,8.
Ruimtelijke beschrijving.
Ronse is een stad in de vallei, gelegen aan de Molenbeek en binnen een landschappelijke omgeving. De heuvelruggen in het noorden worden gebruikt voor recreatieve doeleinden, voor zowel fietsers als wandelaars. De westzijde van de stad, en in mindere mate de oostzijde, toont een ander beeld. Wonen, bedrijvigheid, landbouw en sportterreinen liggen als fragmenten naast elkaar en laten een verrommelde stadsstructuur zien. 
Natuur en landschap.
Ronse ligt in de Vlaamse Ardennen en Zandlemig Vlaanderen. In het noorden vindt men de meeste heuvels met een hoogte tot 150 meter, zoals de Muziekberg, Kruisberg en Hotondberg. Deze heuvels zijn deels bebost, met de natuurgebieden: Muziekbos met de Geuzentoren, Sint-Pietersbos, Bois Joly, Hotond-Scherpenberg, Pyreneeën-Tombele, Bos Ter Eecken en Heynsdalebos.
Het centrum van Ronse ligt in een laagte waar doorheen de "Molenbeek" stroomt welke uitmondt in de Ronne. Het zuidelijk deel van Ronse heeft een hoogte van 30-40 meter en sluit aan bij het Henegouwse Pays des Collines. Op de grens van beide gebieden vindt men ook het natuurreservaat Pyreneeën-Tombele.
Politiek.
Structuur.
De gemeente Ronse ligt in het kieskanton Ronse in het provinciedistrict Oudenaarde, het kiesarrondissement Aalst-Oudenaarde en de kieskring Oost-Vlaanderen.
Bestuur 2013-2018.
In 2012 kwam er op politiek vlak heel wat verandering in Ronse. Open Vld en GB-IC herenigden zich opnieuw en namen samen deel aan de gemeenteraadsverkiezingen onder de naam Liberale Unie. Verder kwam er een breuk in het kartel sp.a-Groen. De groenen kozen ervoor om samen met CD&amp;V naar de kiezer te stappen. Ook N-VA kreeg nieuw leven in 2012. De partij nam met een volledige lijst deel aan de verkiezingen. Vlaams Belang kende in 2012 dezelfde trend als elders in Vlaanderen, een groot verlies. Een opvallend fenomeen in Ronse was de verjonging van de politiek. Nog nooit namen zoveel jongeren deel aan de gemeenteraadsverkiezingen.
Ondanks een mondeling akkoord tussen CD&amp;V-Groen en sp.a op 14 oktober 2012, de dag van de verkiezingen, kwam toch een andere coalitie aan de macht. CD&amp;V-Groen ging in zee met N-VA en de Liberale Unie. Voor het eerst sinds 83 jaar is er een bestuur zonder socialisten in Ronse. Burgemeester blijft Luc Dupont (CD&amp;V/Groen). Hij leidt een coalitie bestaande uit CD&amp;V-Groen, N-VA en Liberale Unie. Samen vormen ze de meerderheid met 17 op 29 zetels. In februari 2016 besliste Groen om uit de meerderheid te stappen. Sindsdien zetelt schepen Wouter Stockman als onafhankelijke. Hij is geen lid meer van Groen.
Resultaten gemeenteraadsverkiezingen sinds 1976.
In onderstaande tabel zijn de politieke verschuivingen vanaf 1976 in Ronse duidelijk te merken. In 1976 behaalde de lijst RN 13,7 %, maar de lijst verdween bij de volgende verkiezingen. De lijst LDR-EDB (Liberale Democraten Ronse-Eenheid der Belgen) kwam op in 2000 en ging daarna op in VLD. De partij GB-IC (Gemeentebelangen-Intérêts Communaux) is een lokale afscheuring van de VLD en kwam met een afzonderlijke lijst in 2006.
&lt;br&gt;
Nabijgelegen kernen.
De Klijpe, Zulzeke, Arc-Wattripont, Dergneau, Ellezelles, Louise-Marie, Etikhove, Nukerke

</doc>
<doc id="30156" url="https://nl.wikipedia.org/wiki?curid=30156" title="Jahwe">
Jahwe



</doc>
<doc id="30159" url="https://nl.wikipedia.org/wiki?curid=30159" title="Masoreten">
Masoreten

Masoreten (of masorethen, Hebreeuws: "ba'alei hamasorah", בעלי המסורה) ("overleveraars") waren middeleeuwse joodse geleerden in Palestina en Babylon, die de Hebreeuwse Bijbel voorzagen van klinker- en voordrachttekens en andere aantekeningen, de zogenaamde "nikud" en "teamim". Het was hun bedoeling om de tekst van uitspraaktekens te voorzien.
De Joodse Bijbel (door christenen het Oude Testament genoemd) is geschreven in het Hebreeuws (met uitzondering van enkele stukken in het Aramees). Gedurende de laatste twee eeuwen voor Christus gingen de Joden in hun land (ongeveer het huidige Israël) meer en meer Aramees spreken en werd het Hebreeuws dus steeds minder goed beheerst. De rabbijnen bleven echter het Hebreeuws steeds goed beheersen en gebruiken voor onderlinge contacten. Omdat het Hebreeuwse schrift, ruw gezegd, een medeklinkerschrift is, ontstond er langzamerhand discussie over en zorg om de juiste uitspraak en daarmee ook interpretatie van de tekst.
Er werd een systeem ontwikkeld van klinkertekens en voordrachttekens, bestaande uit puntjes en streepjes, die onder en boven de eigenlijke letters (medeklinkers dus) geschreven werden. De masoreten hebben zich intensief met deze ontwikkeling beziggehouden. Daarbij moesten ook bepaalde grammaticale eigenschappen van de taal worden vastgelegd. In de tiende eeuw van de gewone jaartelling is de definitieve versie van de aldus ‘gepunctueerde’ tekst in Tiberias vastgelegd door Ben Asjer en Ben Naftali. Deze tekst wordt de Masoretische Tekst genoemd.
De Masoretische Tekst heeft autoriteit gekregen en wordt nog steeds als standaard gebruikt. Als men bijvoorbeeld het programma Davka Writer bestelt (een programma om Hebreeuws te schrijven op een computer met een ‘gewoon’ toetsenbord), wordt daarbij onder meer een Bijbelversie geleverd in de Masoretische Tekst.
De Masoretische punctuatie bestaat uit:
In de huidige staat Israël, waar het Hebreeuws weer de voertaal is, wordt in het algemeen zonder punctuatie geschreven en gedrukt (kranten, boeken). Wel worden de klinkertekens gebruikt bij het leren van de taal (veelal zonder dat men zich om de precieze grammaticale regels bekommert) en bij het leren lezen door kinderen. Men kan kinderen wel horen zeggen: “Hij leest al zonder puntjes.”

</doc>
<doc id="30166" url="https://nl.wikipedia.org/wiki?curid=30166" title="Spoiler (onthulling)">
Spoiler (onthulling)

Een spoiler is informatie die een deel van het verhaal verklapt van bijvoorbeeld een boek of film, dat voor de lezer of kijker verborgen had moeten blijven. Vaak is dit informatie die pas laat in het verhaal verteld wordt. Kennisname vooraf daarvan kan de spanning en verrassing bederven. Daarom wordt er in boeken en op websites wel een "leeswaarschuwing" of "plotwaarschuwing" gebruikt om aan te geven dat er spoilers volgen. Zulke leeswaarschuwingen staan bijvoorbeeld ook op deze website als er bijvoorbeeld een samenvatting van een film of boek volgt. Ook kan op een website de spoiler eerst onzichtbaar zijn, en zichtbaar worden door bijvoorbeeld selecteren. Dit gebeurt vaak op websites van realityprogramma's of talentenjachten. Er wordt dan voordat de site wordt geopend een pagina getoond waarop kan worden geselecteerd of je door wil gaan naar de website of eerst nog de aflevering wilt terugkijken. Zo wordt voorkomen dat mensen die de betreffende aflevering hebben gemist voordat ze deze terug willen kijken al weten wie er afgevallen is of wie er gewonnen heeft. Op deze manier kunnen ze dan eerst de aflevering bekijken en dan pas naar de site gaan. Ook op sites die berichten publiceren over tv-programma's wordt gewaarschuwd wanneer een bericht mogelijk een spoiler bevat, zoals bv. een verslag van een aflevering. Zo'n bericht wordt dan voorafgegaan door de tekst "Spoiler alert" of een soortgelijke waarschuwing. Zo weten mensen die de betreffende aflevering nog niet hebben gezien dat ze het betreffende bericht nog niet moeten lezen.
Sommigen vertellen opzettelijk spoilers om voor anderen het lees-/kijkplezier te verpesten, bijvoorbeeld als er net een nieuw deel uit is van een populaire serie.
Spoilers zijn ook vervelend voor de makers van tv-programma's, met name programma's met een competitieformat die lang van tevoren worden opgenomen. Het zou dan heel vervelend zijn als de deelnemers of het verloop van het programma worden bekendgemaakt voordat zo'n programma wordt uitgezonden, dat zou het programma kunnen bederven. Om dit te voorkomen geldt bij dergelijke programma's een geheimhoudingsplicht. Deelnemers aan deze programma's en andere mensen die hierbij betrokken zijn, zoals crewleden en eventueel studiopubliek moeten dan voorafgaand aan de opnames een geheimhoudingsverklaring tekenen, waarbij ze een hoge boete kunnen riskeren als ze voor uitzending hun mond voorbij praten. Dit betekent ook dat deelnemers als ze voor de opnames op reis moeten of als ze hun identiteit geheim moeten houden ten behoeve van het programma(indien deze in het programma geraden moet worden, zoals bv. bij "The Masked Singer"), een goede en geloofwaardige smoes moeten verzinnen voor hun afwezigheid(ze mogen dan niet vertellen waar ze naartoe gaan, wat ze daar gaan doen en hoe lang ze weg zijn). Als er tijdens de opnames een trofee of beker wordt uitgereikt aan de winnaar dient deze goed verstopt te worden totdat de winnaar officieel wordt bekendgemaakt(hij mag tot die tijd niet worden getoond aan anderen). Op deze manier kan de verrassing voor de kijkers worden gewaarborgd tot het programma wordt uitgezonden. Ook bij datingprogramma's die lang van tevoren worden opgenomen geldt zo'n geheimhoudingsplicht. Dit is om te voorkomen dat mogelijk ontstane relaties voor uitzending uitlekken. Zo blijven ook deze voor de kijkers een verrassing. Bij realityshows die van livestreams gebruik maken kan het eveneens voorkomen dat de finale eerder wordt gespeeld dan dat deze op tv uitgezonden wordt. De finale wordt dan dus niet live uitgezonden. Om dan te voorkomen dat mensen de finale al zien voordat deze op tv wordt uitgezonden en hierdoor voortijdig uitlekt wie de winnaar is, worden de livestreams op de dag dat de finale wordt gespeeld, uitgeschakeld. Dit gebeurt dan vlak voordat deze gespeeld wordt. Op deze manier blijft de finale en dus ook de winnaar geheim totdat deze op tv wordt uitgezonden. Op deze manier weten de makers van dergelijke programma's dan zeker dat iedereen naar de tv gaat kijken om te zien wie het programma heeft gewonnen. Ook de "zomercliffhanger" van GTST wordt lang van tevoren opgenomen. Dit wordt meestal al gedaan in maart. Ook hierbij is het belangrijk dat deze niet voortijdig uitlekt. Dat zou de soap bederven. Om dit te voorkomen worden deze opnames zeker als deze op locatie gemaakt moeten worden in het diepste geheim gemaakt. Om zeker te zijn dat er niemand in de buurt komt wordt een geloofwaardige smoes verzonnen om de locatie voor de opnames te kunnen afsluiten, zoals bv. wegwerkzaamheden. Dit wordt dan ook vermeld op de borden bij de afsluiting, zodat ook hieruit niet kan worden opgemaakt dat er opnames worden gemaakt.
Spoilers kunnen ook betrekking hebben op bijvoorbeeld de clou van een mop of de oplossing van een puzzel of een computerspel. Tevens kunnen het weergeven en vertellen van game mechanics ook als spoilers worden beschouwd. Ook wordt het gebruikt voor uitslagen van (sport)wedstrijden die mensen later in zijn geheel of in samenvatting op de televisie willen bekijken(komt vaak voor bij wedstrijden die plaatsvinden in landen met een groot tijdsverschil, zoals bv. Australië(komt bijvoorbeeld voor bij de Australian Open tennis, het WK voetbal of Olympische Spelen) deze worden vaak midden in de nacht of 's-ochtends vroeg live uitgezonden en overdag herhaald voor de mensen die dan niet kunnen kijken omdat ze in bed liggen en dan staat de uitslag vaak al op websites).
Het woord komt van het Engelse "to spoil", wat 'bederven' of 'verpesten' betekent.

</doc>
<doc id="30168" url="https://nl.wikipedia.org/wiki?curid=30168" title="Ode (dichtkunst)">
Ode (dichtkunst)

Een ode (Oudgrieks: "ōidḗ", zang), lofdicht of lofzang is een veelal gezongen verhaal waarin een persoon of zaak geprezen wordt. Het karakter is vaak zeer lovend en hoogdravend, de betrokkene kan geen kwaad doen. Behalve een gedicht kan de ode ook een muziekstuk zijn. Maar niet alle lofzangen zijn gezongen.
Is het onderwerp religieus van aard, dan is het een hymne of dithyrambe. Een prozaïsche lofrede, niet op rijm, is wel een eloge of elogium.
Voorbeelden zijn:
In de retoriek is een panegyricus een lofspraak, net als de laudatio.

</doc>
<doc id="30170" url="https://nl.wikipedia.org/wiki?curid=30170" title="Lynx">
Lynx



</doc>
<doc id="30173" url="https://nl.wikipedia.org/wiki?curid=30173" title="Calypso">
Calypso



</doc>
<doc id="30174" url="https://nl.wikipedia.org/wiki?curid=30174" title="Hymne">
Hymne

Een hymne (Grieks: ὕμνος, "húmnos") is een verheven lofzang of loflied op een bepaald onderwerp (zoals een land, God of een godheid, of een gebeurtenis zoals de Olympische Spelen). Hymnen kunnen zowel wereldlijk als geestelijk van aard zijn.
Is het onderwerp minder verheven van aard, dan spreekt men eerder van een ode. Veel volksliedjes hebben weliswaar kenmerken (in vorm en inhoud) van een hymne, zoals het Drentse volksliedje "Mijn Drenthe", maar zijn vanwege het minder verheven karakter eerder odes dan hymnes.
Klassieke oudheid.
In de klassieke oudheid was de hymne een plechtige lofzang, meestal begeleid door een kithara. In de liederen werden helden, goden of de natuur verheerlijkt. De kunstige, lyrische verzen werden, naar het voorbeeld van de Homerische hymnen, oorspronkelijk opgebouwd uit dactylische hexameters, later uit distichons.
Ook andere antieke of oude culturen kenden hymnen, zoals de Oud Egyptische Hymne voor Aton, de Hurritische Hymne op Nikkel, de Hindoeïstische Veda's en de Goeroe Granth Sahib van de Sikhs.
Christendom.
In het vroege christendom wordt verwezen naar de joodse traditie van het zingen van lofliederen (Matteüs 26:30; Marcus 14:26; Jakobus 5:13). Het zingen van lofliederen komt vaak voor in de Hebreeuwse Bijbel (bijvoorbeeld in 2 Samuel 22:50). Verschillende psalmen zijn lofliederen of verwijzen ernaar (Psalm 18:50; 26:7; 34:3; 95:2; 100:4; 145:1). Ook andere delen van de Hebreeuwse Bijbel worden beschouwd als loflied (zoals Spreuken 31 en Jesaja 12). Deze lofliederen volgen echter niet de vorm en opbouw van de Griekse en Romeinse hymnen.
De vroegste christelijke hymne die het klassieke model (min of meer) volgde, staat in Kolossenzen 1:15-20. Christenen worden in het Nieuwe Testament gemaand tot het zingen van psalmen en hymnen (Kolossenzen 3:16; Efeziërs 5:19), maar het is niet bekend wanneer dit gebruikelijk werd voor de eredienst en het zingen van hymnen een vast onderdeel werd van de liturgie.
De "hymnus", een geestelijk lied, gaat terug tot de 4e eeuw en is mogelijk van Syrische oorsprong. De hymnes zijn strofisch opgebouwd en gewoonlijk op syllabische wijze gezet. Ze zijn geschreven voor verschillende gelegenheden en bijeengebracht in bundels genaamd "Hymnaria".
De bekendste christelijke hymnen zijn het Magnificat en het Te Deum. Hedendaagse componisten borduurden voort op deze modellen, zoals Benjamin Britten in zijn Hymn to St Peter en A hymn to the Virgin.
Moderne tijd.
In de Moderne tijd is de Olympische hymne een bekend voorbeeld van een hymne.
Nationale hymnen.
Veel landen kennen nationale hymnen: patriottische liederen, die met name opgang vonden in de 19e eeuw onder invloed van de hoogtijdagen van het nationalisme. Naast het officiële volkslied van een land kan een land ook nog andere nationale hymnes hebben. Een nationale hymne bezingt - meest in strofische verzen - de eigen aard, schoonheid, geschiedenis en deugden van het desbetreffende volk. Een voorbeeld van een Nederlandse nationale hymne (het volkslied) is het Wilhelmus.

</doc>
<doc id="30175" url="https://nl.wikipedia.org/wiki?curid=30175" title="Den Burg">
Den Burg

Den Burg (Tessels: "de Burreg") is een dorp in de gemeente Texel in de provincie Noord-Holland.
Den Burg is het grootste dorp op het Nederlandse Waddeneiland Texel. Het telt inwoners (); dat is meer dan de helft van het aantal inwoners van Texel. In het dorp staat ook het gemeentehuis van de gemeente Texel, een openbare bibliotheek, een bioscoop en een zwembad.
Geschiedenis.
Uit archeologische opgravingen is gebleken dat de plek waar het dorp ligt al lang bewoond wordt. Zo heeft er vermoedelijk een Friese burcht gelegen die in zevende eeuw is verwoest. Daarbij wordt gedacht aan Franken.
In 1345/1346 is het dorp opnieuw door een vestingwal omgeven door graaf Jan van Beaumont. De in het dorp gelegen kloosterhof (of uithof) naastte hij en bouwde hij om tot het bestuurscentrum van het eiland. Het ringvormige patroon van de straten in het centrum herinnert nog aan het vestingkarakter. De Oudheidkamer is gevestigd in een van de oudste huizen van Den Burg.
Den Burg heeft veel te lijden gehad tijdens de opstand van de Georgiërs in de Tweede Wereldoorlog. Door de beschieting met mortieren zijn veel gebouwen ernstig beschadigd, waaronder monumenten. Op bevel van de nazi's werd het Esperantomonument in 1941 afgebroken, maar voor de sloop konden enkele mensen de belangrijkste onderdelen, zoals de teksten, de afbeelding van Zamenhof en de Esperanto-ster verwijderen en veiligstellen. Na de bezetting is op initiatief van dhr. Boon het monument herbouwd en op tweede pinksterdag 1950, opnieuw onthuld.
Tussen Den Burg en Oudeschild bevindt zich de Erebegraafplaats Hoge Berg Texel. Hier liggen 476 personen begraven, die deel uitmaakten van het 822e Georgische bataljon in de Wehrmacht.
Oude binnenstad.
"Kaart van het oude centrum van Den Burg."
Religie.
De beeldbepalende De Burght aan de Binnenburg is gebouwd in de 15e eeuw. De toren van deze kerk heeft een stenen spits. Ook is er in het dorp een doopsgezinde Vermaning aanwezig. Andere kerken in Den Burg zijn de rooms-katholieke 19e-eeuwse Johannes de Doperkerk, de Gereformeerde Kerk, de Vrije baptisten, de Jehova's getuigen en het Bahai-geloof.
Onderwijs.
De Openbare Scholengemeenschap De Hogeberg die het voortgezet onderwijs voor het eiland verzorgt, is gevestigd in Den Burg. Hier wordt onderwijs voor vmbo, havo en vwo aangeboden. Voor het basisonderwijs zijn er vijf scholen in het dorp aanwezig: Jac. P. Thijsseschool (openbaar), De Fontein (protestants-christelijk), de Jozefschool (rooms-katholiek), de Kompasschool (speciaal onderwijs) en de Vrije School (antroposofie).
Trivia.
De Oudheidkamer stond in 2013 model voor het 94e Delfts blauwe huisje van KLM.

</doc>
<doc id="30177" url="https://nl.wikipedia.org/wiki?curid=30177" title="Kalypso">
Kalypso

In de Griekse mythologie is Kalypso (Oudgrieks:, vermoedelijk van , 'verbergen') of Calypso een dochter van Atlas.
Kalypso zit vast op een mythisch eiland genaamd Ogygia, als straf van de Olympiërs. Ze kreeg deze straf omdat ze tijdens de oorlog tussen de Goden en Titanen kant koos voor haar vader en de Titanen. Haar gevangenschap op Ogygia was echter niet haar ernstigste straf. Dat was namelijk het feit dat om de zoveel jaar een held waar Kalypso verliefd op zou worden, op bezoek zou komen. Alleen zou deze held haar altijd weer moeten verlaten. 
In Homerus' "Odyssee" wordt zij verliefd op Odysseus ("... zij begeerde hem tot man") en houdt hem zeven jaar bij zich op haar eiland, maar zij slaagt er - ondanks een belofte van onsterfelijkheid en eeuwige jeugd - niet in hem zijn vaderland en zijn vrouw en kind te doen vergeten. Door het eensgezinde ingrijpen van de goden, meer bepaald door Athena, die Odysseus veilig thuis wenst en met tussenkomst van de bode Hermes, wordt zij ten slotte gedwongen haar gevangene te laten gaan. Kalypso zou met Odysseus twee kinderen hebben: Nausithoös en Nausinoös.
Identificatie van een daadwerkelijk eiland of een daadwerkelijke grot met die uit de mythe is problematisch. Toch wordt van sommige plekken beweerd dat daar de grot van Kalypso zich zou bevinden, zoals een grot op het eiland Gozo, dat bij Malta hoort, en een grot op het eiland Mljet in Kroatië.

</doc>
<doc id="30178" url="https://nl.wikipedia.org/wiki?curid=30178" title="Dithyrambe">
Dithyrambe

Een dithyrambe (Gr. ) of dithyrambos was in het Oude Griekenland een extatische lofzang op Dionysos, de god van de wijn en de vruchtbaarheid. "Dithyrambos" was naast een lofzang ook een naam voor Dionysos.
Vorm.
Een dithyrambe werd gezongen door een koor van tot wel vijftig mannen of jongens die in een cirkelvormige opstelling dansten. Aangenomen wordt dat ze hierbij begeleid werden door de muziek van een fluit. Meestal ging het over een gebeurtenis in het leven van Dionysos. De leider van het koor werd dan vaak de hoofdrolspeler en ging een (muzikale) dialoog aan met de rest van het koor.
Wedstrijden tussen verschillende groepen, die dithyrambes ten gehore brachten, waren een belangrijk onderdeel van festivals zoals de Dyonisia en Lenaia. Voor elke groep namen twee koren deel: één volledig bestaand uit jongens en het andere uit mannen. De resultaten werden bijgehouden maar zonder de namen van de dichters, waardoor de meeste van hun namen verloren zijn gegaan. De winnaars konden een tripous laten plaatsen als publiekelijk aandenken aan hun overwinning, maar dit gebeurde op kosten van de koorleider.
Geschiedenis.
De eerste dithyramben komen waarschijnlijk uit de Peloponnesos van de 7de eeuw v.Chr. Wat de aanleiding voor de eerste dithyrambe was, is onbekend, maar waarschijnlijk was die niet Grieks, gezien het feit dat het woord dit waarschijnlijk ook niet is. Het fenomeen verspreidde zich al snel over de andere Griekse stadsstaten, waar onder andere Simonides, Pindaros en Bacchylides dithyramben schreven.
Volgens Aristoteles kwamen uit de dithyramben de latere tragedies voort. Dit betekende niet het einde voor de dithyramben; ze werden nog lang naast de tragedies uitgevoerd. Pas nadat de Romeinen al geruime tijd de heerschappij hadden verkregen over Griekenland kwam er een einde aan de wedstrijden.
Klassieke muziek.
Een aantal componisten liet zich door de dithyrambe inspireren. Voorbeelden daarvan zijn:

</doc>
<doc id="30179" url="https://nl.wikipedia.org/wiki?curid=30179" title="Calypso (godin)">
Calypso (godin)



</doc>
<doc id="30180" url="https://nl.wikipedia.org/wiki?curid=30180" title="Vroomheid">
Vroomheid

De gebruikelijke betekenis van vroomheid is "godvruchtigheid". Etymologisch en uit het "Woordenboek van de Nederlandse Taal" is op te maken dat vroom ook 'sterk', 'dapper' en 'koen' kan betekenen. In deze zin wordt het woord bijvoorbeeld gebruikt in het zesde couplet van het Nederlandse volkslied, het Wilhelmus.
"Dat ik doch vroom mag blijven",&lt;br&gt;
"uw dienaar t'aller stond",&lt;br&gt;
"de tirannie verdrijven"&lt;br&gt;
"die mij mijn hart doorwondt."
De vroomheid heeft haar eigen geschiedenis. De reformatie heeft haar accenten gelegd. De contrareformatie benadrukte uiterlijke devotie en sacramentele elementen. De devotionele praktijken rond de heiligenverering hebben de oorspronkelijk betekenis van het woord "vroom" vertekend.
In het Middelnederlands betekende "vroom" 'flink, dapper, braaf, vroom'. Het is verwant met het Middelnederlandse zelfstandig naamwoord "vrome" ("voordeel"). Er zijn verwante woorden met verschillende Ablaut-varianten zoals Middelnederlands "vrame" ("nut"), Oudnoords "framr" ("dapper, uitstekend"), Oudgrieks "prómos" ("leider") en Latijn "primus" ("eerste").

</doc>
<doc id="30181" url="https://nl.wikipedia.org/wiki?curid=30181" title="Epigram">
Epigram

Een epigram, ook wel een puntdicht of sneldicht genoemd, is een kort en bondig gedicht met een woordspeling of pointe. 
Epigrammen in de Oudheid.
Het woord epigram is van Griekse oorsprong (ἐπίγραμμα) en betekent letterlijk 'opschrift'. Het werd oorspronkelijk gebruikt in inscripties op monumenten, wijgeschenken, grafstenen, altaren, enz. Omdat het maken van een inscriptie veel werk is en er vaak weinig ruimte was voor tekst was een bondige formulering vereist. Vanaf de achtste eeuw v.Chr. werden epigrammen vaak in dichtvorm geschreven. 
Geleidelijk had het epigram niet alleen meer zijn oorspronkelijke praktische toepassing, maar werd het ook een literair genre. Het was Simonides die ca. 500 v.Chr. het epigram tot een literair genre maakte. Beroemd is zijn grafschrift op de gevallenen van Thermopylae. Bij hem waren de epigrammen nog gelegenheidsgedichten, maar vanaf de vierde eeuw v.Chr. werd het epigram ook voor andere onderwerpen gebruikt, met name erotiek werd populair. In de periode van het Hellenisme behoren Leonidas, Asclepiades en Meleager tot de belangrijkste epigrammenschrijvers. De hellenistische epigramkunst kent ook opvallend veel vrouwelijke vertegenwoordigers, zoals Anyte, en . De epigrammen van de Griekse dichters zijn voor een groot deel bewaard gebleven in de Anthologia Graeca, een bloemlezing van ruim 4000 Griekse epigrammen.
In de hellenistische tijd was al een tendens te merken om een pointe te maken aan het eind van het epigram. Dit werd in de Romeinse tijd verder ontwikkeld door Lucillius, een Griekse dichter uit de tijd van keizer Nero. Hij schreef vooral spotepigrammen, een genre dat verder ontwikkeld werd door Martialis, de grootste Romeinse epigrammendichter.
In de vroegmoderne Neolatijnse literatuur wordt de term "epigrammata" (epigrammen) gebruikt om een gevarieerde collectie gedichten aan te duiden waarvan niet alle individuele gedichten aan de enge definitie van epigram of "puntdicht" hoeven te voldoen. Neolatijnse collecties epigrammen kunnen derhalve ook liefdeselegieën of kleine epische vormen bevatten. De grote variatie van vorm, metrum en inhoud in één collectie gaat terug op de Romeinse dichter Catullus.
Epigrammen in de Bijbel.
Ook in het Oude Testament staan epigrammen. De psalmen 16, 56, 57, 58, 59 en 60 worden beschreven als een "miktam" (Hebreeuws: מכתם), een ander woord voor epigram. Het woord wordt soms vertaald als "(stil) gebed" of "kleinood".
Een in KB ("Lexicon in Veteris Testamenti Libros", door L. Koehler en W. Baumgartner, Leiden 1958), blz. 523, geopperde betekenis was "Boetpsalm", maar KB3 ("Hebräisches und aramäisches Lexikon zum Alten Testament", door W. Baumgartner, 3de uitg., Leiden 1967-1996), blz. 551, 552, geeft als betekenis "epigram". Derhalve zouden de zes psalmen met het opschrift "miktam" epigrammen zijn van de talrijke episoden die erin worden beschreven.
Auteurs.
Een beroemde collectie epigrammen uit de Griekse oudheid is de Anthologia Graeca met ruim 4000 epigrammen van meer dan 300 auteurs. Een beroemde schrijver van epigrammen uit de Romeinse oudheid was Martialis (40-±103). In Engeland was John Owen in de vroege 17e eeuw een beroemd epigrammatist. Constantijn Huygens (1596-1687) schreef zeer veel epigrammen, zowel in het Nederlands (gepubliceerd in zijn "Koren-bloemen") als in het Latijn (gepubliceerd in zijn "Momenta Desultoria"). Ook tijdgenoten Roemer Visscher (1547-1620) en Jeremias de Decker (1609-1666) schreven een omvangrijke reeks epigrammen. Moderne Nederlandse puntdichters waren Willem Hussem (1900-1974) en Kees Stip (1913-2001).

</doc>
<doc id="30182" url="https://nl.wikipedia.org/wiki?curid=30182" title="Bottrop">
Bottrop

Bottrop is een kreisfreie Stadt in de Duitse deelstaat Noordrijn-Westfalen en het "Regierungsbezirk" Münster. Bottrop behoort tot het historische Münsterland en tot het Ruhrgebied. De stad telt inwoners () op een oppervlakte van km². Op had van de inwoners een niet-Duits staatsburgerschap ( niet-Duitsers) en hadden inwoners het Nederlandse staatsburgerschap.
De stad ligt aan de Emscher en het daaraan evenwijdig lopende Rijn-Hernekanaal, dat de grens vormt met Essen.
Bottrop kreeg in 1919 stadsrechten. Symbool voor de stad is de 60 m hoge uitkijktoren Tetraeder, die in 1995 werd gebouwd op een steenberg van de laatste kolenmijn van het Ruhrgebied "Bergwerk Prosper-Haniel" die op 21 december 2018 voorgoed de poorten sloot. Op de naastgelegen steenberg ligt de langste skihal ter wereld, het alpincenter. Verder ligt in het stadsdeel Kirchhellen het attractiepark Movie Park Germany. Kirchhellen behoort sinds 1975 tot Bottrop. Destijds had volgens de oorspronkelijke plannen ook Gladbeck met Bottrop moeten fuseren, maar een juridische procedure maakte deze fusie ongedaan.
Stadsdelen.
De stadsdelen van Bottrop zijn:

</doc>
<doc id="30183" url="https://nl.wikipedia.org/wiki?curid=30183" title="Grafschrift">
Grafschrift

Een grafschrift of "epitaaf" is een kort gedicht of enkele zinnen die zijn gewijd aan de overledene en op de grafsteen zijn gegraveerd - het lijkt daarin op een epigram. Meestal wordt de overledene geëerd met het grafschrift. Vaak ook wordt een Bijbeltekst op het graf opgenomen, of alléén de letters "R.I.P" ("Requiescat in pace", Latijn voor "rust in vrede").
De traditie van de grafschriften is al eeuwen oud. Het schrijven van opvallende grafschriften kwam in de Romeinse Republiek en het daaropvolgende keizerrijk erg in zwang.
Op het graf van J.C. Bloem staat de laatste regel uit zijn gedicht 'Herinnering': 'Voorbij, voorbij, o en voorgoed voorbij.'
Het grafschrift van Adriaan Roland Holst:
Grafschriften als literatuur.
Sommige grafschriften zijn literaire voortbrengselen, bedoeld als gedichten ter overdenking of als spotternij. Deze grafschriften zijn niet gemaakt om in steen te worden gehouwen, zij zijn bedoeld om te worden gedrukt. Het kan gaan om zelfspot, morbide humor of politieke kritiek. Joost van den Vondel schreef een vernietigend grafschrift voor de Duitse erfmaarschalk Gottfried Heinrich zu Pappenheim, de verwoester van Maagdenburg, en Multatuli publiceerde een aantal misprijzende grafschriften voor Thorbecke.
Verschillende dichters hebben hun eigen grafschrift geschreven.
Isaäc da Costa schreef in de 19e eeuw het onderstaand grafschrift:
Grafpoëzie.
In de Provincie Groningen zijn leerzame of stichtelijke gedichten, vaak wel twintig regels lang, eeuwenlang deel geweest van de grafcultuur. Op tal van kerkhoven rond de stad zijn dergelijke gedichten te vinden. Zij beschrijven op rijm hoe de paarden met noodlottig gevolg op hol sloegen en soms wordt het sterfbed op rijm beschreven. Op een grafsteen van het kerkhof van Noorddijk houdt de dode H. G. Boer een betoog over God, leven na de dood en opstanding. In de geest der Verlichting geeft hij de voorbijganger de raad op de wetenschap en niet op de godsdienst te vertrouwen.
Bekend is ook
Meestal staat de grafpoëzie op de achterzijde van de zerk. Maar de Groningse grafpoëzie komt ook op liggende zerken voor. De Noord-Nederlandse grafpoëzie onderscheidt zich van de grafschriften door de plaats, vaak achter op de zerk, en de toon, die moraliserend en origineel is. Het gaat niet om citaten of passages uit de Bijbel en een auteur wordt niet genoemd.
De Groningse grafpoëzie in sommige streken rijker vertegenwoordigd dan elders in de provincie.
Veel grafpoëzie, altijd in het Nederlands, niet in het Gronings, treft men aan op de kerkhoven van Leermens, Harkstede, Scharmer, Bierum en op de begraafplaats van Holwierde.
Ook in de veenkoloniale streken van de provincies Drenthe en Friesland wordt grafpoëzie aangetroffen.
De bewaard gebleven grafpoëzie is een van de attracties van de vaak fraai in het Groningerland gelegen kerkhoven en er worden tochten langs de graven gemaakt. Ze zijn niet altijd macaber, triest of religieus. Zo leest men op een zerk in Leermens:
Humor.
Het grafschrift is, waarschijnlijk vanwege het taboe rond de dood vaak onderwerp voor humor.
Een heel bekend grafschrift is dat voor de achttiende-eeuwse dichter Hubert Kornelisz. Poot:
Dit epitaaf is, in tegenstelling tot wat velen denken, niet door hemzelf geschreven. Het werd door Jacob van Lennep in 1859 opgenomen in een uitgave van de werken van De Schoolmeester. Ook door hem zou het niet geschreven zijn, maar door zijn vriend Aart Veder. Op het graf van Poot, in de Oude Kerk in Delft, staat overigens gewoon "H.K. Poot/ Obiit/ 17 12-31 33".
Het genre bestaat ook nu nog, zo heeft de dichter Gerrit Komrij voor zichzelf het volgende grafschrift geschreven:
Beroemde niet-Nederlandstalige grafschriften.
Op het graf van William Shakespeare staat een vervloeking:
Het graf is nog nooit voor onderzoek geopend.
Christopher Wren werd op 5 maart 1723 in de crypte van de door hem gebouwde Saint Paul's begraven.
Zijn zoon Christopher Wren Jr. schreef het beroemd geworden grafschrift: "Lector, si monumentum requiris, circumspice".
Dat vertaald wordt als: "Lezer, zo u zijn grafmonument zoekt, kijk dan om u heen".
Op het graf van Isaac Newton staat een gedicht van Alexander Pope:
Benito Mussolini had als grafschrift het volgende gewild: "Hier ligt een van de meest intelligente beesten die ooit op aarde heeft rond gelopen."
J.R.R. Tolkien is naast zijn vrouw begraven. Op hun grafsteen staan de namen "Beren" en "Luthien". Deze namen verhelderen de liefdesgeschiedenis van Beren en Luthien die in verschillende versies van Tolkiens werken voorkomt.
Spike Milligan heeft op zijn grafsteen staan: "Dúirt mé leat go raibh mé breoite", Iers voor "ik zei toch dat ik ziek was".
Nep.
Op Amsterdamse gymnasia rond 1960 deed een nep-grafschrift van Caesar de ronde. Dit luidde:
Scholieren braken hun hoofd op de "vertaling" hiervan. Vertaald luidt dit gedicht:

</doc>
<doc id="30184" url="https://nl.wikipedia.org/wiki?curid=30184" title="Lijst van vlaggen van Amerikaanse deelgebieden">
Lijst van vlaggen van Amerikaanse deelgebieden

Dit artikel bevat een lijst van vlaggen van Amerikaanse deelgebieden. De Verenigde Staten bestaan uit vijftig staten die elk een eigen vlag hebben. Die vlaggen zijn hieronder weergegeven. Daarnaast zijn er nog andere deelgebieden die ook een eigen vlag hebben. Deze zijn ook in dit artikel weergegeven.
Amerikaanse staten hebben ook hun eigen zegels, zie daarvoor het artikel "Lijst van zegels van Amerikaanse deelgebieden".
De afgebeelde vlaggen zijn de 'gewone' vlaggen, dat wil zeggen de vlaggen die door burgers en de overheid gebruikt worden. Afwijkende versies, zoals handelsvlaggen, of een afwijkende achterkant, zijn niet in deze lijst opgenomen. Raadpleeg de artikelen over de vlaggen om eventuele afwijkende versies te zien. De datum van ingebruikname is de datum waarop de huidige vlag officieel aangenomen werd. Wanneer er na die datum weinig belangrijke ontwerpdetails zijn aangepast zijn die wijzigingen niet opgenomen in onderstaande tabellen. Dat wil dus zeggen dat de vlag gewijzigd is zonder de aanblik van de vlag in grote mate te veranderen. Raadpleeg de artikelen over de vlaggen voor een overzicht van de evolutie van de ontwerpen.

</doc>
<doc id="30189" url="https://nl.wikipedia.org/wiki?curid=30189" title="Oorlogsschip">
Oorlogsschip

Een oorlogsschip, ook oorlogsbodem, is een schip dat wordt gebruikt voor de oorlogsvoering te water.
Evolutie.
De eerste vermeldingen van oorlogsschepen zijn de galeien uit de oudheid, die door de zeevarende naties rondom de Middellandse Zee werden gebruikt. Zo hadden de oude Grieken hun biremen en triremen, die op de boeg met ram waren uitgerust. Hiermee werden vijandelijke schepen zo veel mogelijk beschadigd. De galei heeft eeuwenlang stand gehouden in verschillende vormen, met onder andere meer dan één dek, tot in de tijd van de Franse koning Lodewijk XIV.
Na de uitvinding van het buskruit in Europa werden schepen met kanonnen uitgerust. Dit veranderde de manier van oorlogsvoering ingrijpend.
Na de Middeleeuwen gebruikten zeevarende naties als Portugal, Spanje, Frankrijk, Engeland, het Ottomaanse Rijk en de Republiek der Zeven Verenigde Nederlanden eerst koopvaardijschepen, die toen bewapend waren, voor hun krijgsvloot, doch later werden oorlogsschepen meer gespecialiseerd.
Aan het einde van de 19e eeuw en begin van de 20e eeuw hadden naties als het Verenigd Koninkrijk, de VS en Frankrijk schepen als duikboot, torpedobootjager, kruiser en slagschip in dienst. Het hoogtepunt van het slagschip kwam in de Eerste Wereldoorlog en de vermaarde slag bij Jutland tussen de Britse en Duitse marine.
Tussen de twee wereldoorlogen trad er een grote verandering in wat betreft het soort oorlogsschepen dat in dienst werd genomen. De belangrijkste verandering was de opkomst van het jachtvliegtuig, waarvoor allereerst het vliegdekschip werd ontworpen. Dit soort vaartuig had een landingsbaan aan boord en tijdens de Tweede Wereldoorlog werden koopvaardijschepen omgebouwd tot vliegdekschip/hulpvliegkampschip in de strijd op de Atlantische Oceaan. Het veel grotere vliegdekschip, bekend door de zeeslagen op de Stille Oceaan tijdens de Tweede Wereldoorlog, is in feite een varend vliegveld te water. Dit soort oorlogsschip is thans het grootste oorlogsvaartuig op zee. De meeste van deze schepen hebben, evenals de grotere moderne duikboot, een aandrijving met behulp van energie uit een kernreactor en hebben 5000+ bemanningsleden aan boord.
Internationaal recht.
Volgens het internationaal recht is een schip een oorlogsschip als aan de volgende voorwaarden wordt voldaan:
Aan boord van een oorlogsschip geldt de rechtsmacht van de vlaggenstaat, ook als zich dat in een haven of binnen de territoriale wateren van een andere staat bevindt. Een oorlogsschip mag door de territoriale zee van andere staten varen, mits de doorvaart snel, ononderbroken en zonder kwade bedoelingen gebeurt. Onderzeeboten moeten aldaar aan de oppervlakte varen en hun vlag tonen. De betreffende kuststaat mag een oorlogsschip verzoeken de territoriale zee te verlaten als het schip de nationale wetgeving van de kuststaat schendt; het oorlogsschip moet aan dat verzoek voldoen.

</doc>
<doc id="30191" url="https://nl.wikipedia.org/wiki?curid=30191" title="Transplants">
Transplants

Transplants is een Amerikaanse punkrock/hiphop band. In de muziek van Transplants zijn invloeden te horen van hiphop, punk, reggae, drum and bass en dub.
De band werd in december 1999 opgericht door Tim Armstrong (Rancid) en zijn vriend Rob Aston, die samen wat beats maakten met behulp van Pro Tools. Aston werd gevraagd om voor de zang te zorgen, en Armstrong zou alle instrumenten inspelen. Toen het project groeide werden echter al gauw andere mensen gevraagd, waaronder Matt Freeman (Rancid), Lars Frederiksen (Rancid) en Vic Ruggiero (The Slackers). In 2002 kwam Travis Barker (Blink-182) als vast lid bij de band als drummer.
In oktober 2017 verscheen de ep "Take Cover" met onder meer een bewerking van de Madness-hit "Baggy Trousers".

</doc>
<doc id="30192" url="https://nl.wikipedia.org/wiki?curid=30192" title="Marc-Antoine Charpentier">
Marc-Antoine Charpentier

Marc-Antoine Charpentier (Parijs, 1643 - aldaar, 24 februari 1704) was een Frans componist.
Loopbaan.
Hij was een leerling van Giacomo Carissimi in Rome. Na zijn terugkeer in Parijs werd hij privé-componist voor Maria van Guise (tot haar dood in 1688) en componeerde later voor de Comédie Française, waar hij samenwerkte met Molière. De samenwerking met de toneelgroep ging nog geruime tijd door na Molières dood in 1673. Rond 1688 werd Charpentier componist voor de jezuïeten en in 1698 kapelmeester van de Sainte-Chapelle.
Naast twee opera's en diverse toneelmuzieken schreef Charpentier veel kerkmuziek, onder meer tien missen, een requiem en andere liturgische muziek met instrumentale begeleiding, variërend van enkele instrumenten tot volledig orkest. De Prélude van zijn Te Deum in D groot voor solisten, koor en orkest fungeert sinds jaar en dag voor vele Europese televisiekijkers als herkenningsmelodie van Eurovisie-uitzendingen. De melodie was ook de basis voor de Eurovisiemars voor harmonieorkest. Dit Te Deum componeerde Charpentier ter ere van de Vrede van Nijmegen in 1678 en is mogelijk voor het eerst opgevoerd in de Sint-Stevenskerk.
De werken van Charpentier werden gecatalogeerd door Hugh Wiley Hitchcock in zijn werk: Les Oeuvres de Marc-Antoine Charpentier: Catalogue Raisonné, (Paris: Picard, 1982). Elk werk kreeg als referentie een H-nummer (van Hitchcock) toegewezen.

</doc>
<doc id="30193" url="https://nl.wikipedia.org/wiki?curid=30193" title="Te Deum (hymne)">
Te Deum (hymne)

Het Te Deum (de eerste twee woorden van "Te Deum laudamus", Latijn voor "Wij loven U, O God") is een hymne op basis van de Bijbel, die in de liturgie van de christelijke kerken waaronder ook de Rooms-Katholieke Kerk gebruikt wordt. De lofzang is ontstaan rond het jaar 400 n.Chr., gesteld in ritmisch proza en wordt tegenwoordig toegeschreven aan Nicetas van Remesiana. Legendarisch is het verhaal dat bisschop Ambrosius van Milaan deze tekst in beurtzang met Augustinus zou hebben gezongen ter gelegenheid van diens doop. Het "Te Deum" wordt daarom ook wel de "Ambrosiaanse lofzang" genoemd.
Lofzang.
Bij plechtige dankdiensten, na processies en bij liturgische diensten voor de vorst(in), wordt nog vaak het "Te Deum" gezongen. In België is dat met de nationale feestdag het geval; zie Te Deum (België). Tijdens het ancien régime gebeurde dat ook aan het slot van een triomfantelijke intocht, nadat een veldheer een stad had ingenomen. Men kan de lofzang ook nog vaak horen bij parochie- en priester-jubilea en soms bij speciale gelegenheid tijdens het Lof. Het "Te Deum" kan ook gezongen in de vigilie, de plechtige vespers op de vooravond van kerkelijke hoogfeesten.
De geest van deze lofzang vindt men ook terug in de Duitse lofzang "Grosser Gott wir loben Dich", waarvan het Nederlandse "Grote God, wij loven U" (Liedboek voor de Kerken, nr. 444; Liedboek 2013, nr 413) een vertaling is. Ook gezang 399 op de melodie van psalm 89 is afgeleid van het "Te Deum". Het werd berijmd door Ahasverus van den Berg (1733-1807).
Muziek.
De Gregoriaanse melodie en Latijnse tekst zijn dikwijls gearrangeerd voor koor en orkest, onder andere door Joseph Haydn (tweemaal), Wolfgang Amadeus Mozart, Hector Berlioz, Jean-Baptiste Lully, Anton Bruckner, Giuseppe Verdi in zijn "Quattro pezzi sacri" en van Marc-Antoine Charpentier. Er bestaan van deze lofzang in het Latijn drie versie die op gregoriaanse wijze worden gezongen: more romano, tono solemni en tono simplici, alle drie in de derde kerktoonladder of frygische modus. In de Anglicaanse kerk werd de Latijnse tekst in het Engels vertaald en klinkt het "Te Deum" in combinatie met het "Jubilate" na de eerste en tweede lezing in de morgendienst (matins). Er bestaan veel composities voor deze uiting van het "Te Deum" uit vele tijdsperioden van onder anderen Henry Purcell, John Rutter (2×), Herbert Sumsion en Charles Villiers Stanford (2x) en nog veel andere Engelse componisten waaronder ook Georg Friedrich Händel (3×) en William Walton, deze laatste ter gelegenheid van de kroning van koningin Elizabeth. Benjamin Britten schreef er ook twee: "Te Deum" en "Festival Te Deum".
Doorgaans worden de uitzendingen van Eurovisie ingeleid op de klanken van de intro van het "Te Deum" van Marc-Antoine Charpentier, dit muziekstuk staat daardoor ook bekend als de Eurovisiemars.

</doc>
<doc id="30195" url="https://nl.wikipedia.org/wiki?curid=30195" title="Isabella van Spanje">
Isabella van Spanje

Isabella Clara Eugenia (Segovia, 12 augustus 1566 — Brussel, 1 december 1633) was van 1598 tot 1621 vorstin en na het overlijden van haar echtgenoot Albrecht van Oostenrijk van 1621 tot haar dood in 1633 landvoogdes van de Zuidelijke Nederlanden.
Eerste levensjaren.
Isabella was een dochter van koning Filips II en diens derde echtgenote Elisabeth van Valois.
Isabella speelde voor het eerst een politieke rol in 1593, toen zij door Filips II naar voren werd geschoven als pretendent voor de Franse troon, omdat daar de protestant Hendrik IV van Frankrijk aan de macht dreigde te komen. De sinds 1559 woedende Hugenotenoorlogen zouden dan wellicht in het voordeel van de protestanten beslecht worden. Deze Spaanse aanspraak liep echter op niets uit. Een Spaanse invasie in Bretagne, om via het hertogdom Bretagne voet aan Franse grond te krijgen, mislukte. In Parijs verkozen de Staten-Generaal Hendrik IV als Franse koning, want Hendrik IV wist de anti-Spaanse stemming uit te buiten, mede dankzij zijn bekering tot het katholieke geloof. De portretten van Isabella van Spanje in Parijs, als toekomstige Franse koningin, werden weggehaald.
Vorstin en landvoogdes van de Zuidelijke Nederlanden.
Isabella kwam op 6 mei 1598, kort voor de dood van Filips II, met de Akte van Afstand in het bezit van de Zuidelijke Nederlanden, die als bruidsschat door haar vader werd gegeven aan Isabella en haar echtgenoot. Filips beloofde hierbij dat hij zijn dochter zou uithuwelijken aan Albrecht (De Akte van Afstand was overigens geen afstand van soevereiniteit; de Spaanse koning bleef bevoegd opvolgers te benoemen.) Isabella en Albrecht namen, samen met het nog bestaande adellijke geslacht Arrazola de Oñate, hun intrek in Brussel. Bij haar huwelijk, dat pas op 18 april 1599 officieel werd voltrokken in Valencia, werd ze automatisch ook aartshertogin van Oostenrijk. Zij en Albrecht kregen drie kinderen, die echter allen jong stierven. In de Nederlanden woedde al sinds 1568 een oorlog die begonnen was met de Nederlandse Opstand tegen de in Brussel residerende landvoogd en daarmee tegen het Spaanse oppergezag. Aanvankelijk deden ook de overwegend katholieke gewesten in het zuiden mee, maar alleen de overwegend protestantse Noordelijke Nederlanden bleken voldoende hardnekkig en erkenden de landvoogd in Brussel al niet meer sinds 1581, toen Filips II als soeverein werd afgezworen. Vanaf het begin van de jaren negentig had Spanje ten noorden van de grote rivieren Schelde, Maas en Rijn vrijwel alle macht verloren.
In de Zuidelijke Nederlanden werden Albrecht van Oostenrijk en Isabella geliefd bij de bevolking, hoewel zij geen godsdienstvrijheid toestonden en vrijhandel afschaften. In 1611 voerden zij een "Eeuwig Edict" in: Hierin werden de familienamen vastgelegd en werden kerken verplicht doop-, huwelijks- en overlijdensregisters aan te leggen. Hier maken eeuwen later genealogen dankbaar gebruik van.
Albrecht en Isabella slaagden erin met de Noordelijke opstandelingen een verdrag te sluiten, waardoor in 1609 het Twaalfjarig Bestand kon ingaan, met een optie op definitieve vrede. Onder hun beleid recupereerden de Zuidelijke Nederlanden zeer snel van de oorlog en brak een periode aan van diplomatieke, artistieke en economische bloei. Samen met Albrecht spande ze zich ook in voor het welslagen van de Katholieke Reformatie.
Na het overlijden van Albrecht.
Albrecht overleed in 1621 en in datzelfde jaar liep ook het bestand af; onderhandelingen om het bestand om te zetten in een definitieve vrede waren mislukt. Krachtens de Akte van Afstand was de kinderloze Isabella niet soeverein meer en kwamen de Zuidelijke Nederlanden weer onder de Spaanse Kroon. De pas aangetreden koning Filips IV van Spanje liet haar in Brussel als landvoogdes. Haar wens om terug te keren naar Spanje en er een kloosterleven op te nemen in het Monasterio de las Descalzas Reales, werd haar niet toegestaan.
Op de naamdag van Sint-Franciscus trad Isabella in 1621 toe tot de franciscaanse lekenorde der clarissen en het volgende jaar legde ze de definitieve (eenvoudige) geloften af. Hoewel dit geen clausuur inhield, trok ze zich terug uit het publieke leven. Ze droeg het habijt en stond geen mannen meer toe in haar private appartementen, waardoor belangrijke functies toevielen aan vrouwen. Ze leidde een intens religieus leven en begunstigde de inplanting van strenge orden in de Nederlanden, zoals de kapucijnen en de ongeschoeide karmelieten. Jaarlijks bracht ze enkele dagen door in het door haar gestichte kapucijnenklooster van Tervuren.
Op economisch vlak spande Isabella zich in voor een rechtstreekse verbinding tussen Antwerpen en de Rijn door het laten graven van de ‘Fossa Eugeniana’.
Als landvoogdes probeerde ze in 1633, dus vlak na Frederik Hendriks succesvolle veldtocht langs de Maas, buiten de vorst om vredesbesprekingen met de Noordelijke Nederlanden in gang te zetten. Dit mislukte en Isabella overleed kort erna. Haar habijt is bewaard gebleven, evenals documenten en haar door Rubens geschilderde portret. Filips IV benoemde Ferdinand van Oostenrijk in 1634 als haar opvolger.
Wetenswaardigheden.
Isabella en Albrecht komen voor in het Suske en Wiske-album De raap van Rubens, waarin ze de schilder Peter Paul Rubens de opdracht geven hun portretten te schilderen. Ook de schilders Antoon van Dyck, Jacob Jordaens en David Teniers de Oude spelen een rol in het verhaal.
Het is historisch bewezen dat de kleur isabel zijn oorsprong niet vindt in het hemd dat Isabella, volgens de legende, zwoer aan te houden tijdens het drie jaar durende beleg van Oostende.
De Fossa Eugeniana werd naar haar vernoemd.

</doc>
<doc id="30196" url="https://nl.wikipedia.org/wiki?curid=30196" title="Dozijn">
Dozijn

Een dozijn is een getalsaanduiding voor een aantal van 12 stuks. Als zodanig is het een hoofdtelwoord.
Etymologie.
Het woord dozijn is via het Franse "douzaine" (twaalftal) afkomstig van het Latijnse woord "duodecim". 
Het woord is een restant van het gebruik van het twaalftallig stelsel, dat waarschijnlijk stamt uit Mesopotamië.
Gebruik.
Het getal 12 wordt vaak gebruikt in de handel als eenheid en wordt dan dozijn genoemd. 12 is een handig getal in de handel, aangezien het deelbaar is door 2, 3, 4 en 6, dus partijen zijn eenvoudig te splitsen.
Twaalf dozijn, dus 12 x 12 = 144 stuks, wordt aangeduid als een "gros".
Nederlands taalgebied.
In Nederland en België vindt men het dozijn nog veel terug. Bijvoorbeeld wordt een servies of bestek vaak verkocht voor 12 personen, soms ook voor 6 personen. Het getal 6 wordt dan omschreven als een half dozijn. Ook voedsel en drank, zoals eieren en flesjes bier, worden vaak verkocht in dozen van 12 stuks.
Eieren worden in Nederland meestal per tien verkocht, maar in andere landen per dozijn.
Elders.
In het Engelse maatsysteem vinden we 12 inch in een voet.
Uitdrukking.
Men spreekt van "13 in een dozijn" als het om onbeduidende voorwerpen of personen handelt.

</doc>
<doc id="30197" url="https://nl.wikipedia.org/wiki?curid=30197" title="Tony Miles">
Tony Miles

Anthony John "Tony" Miles (Birmingham, 23 april 1955 – 12 november 2001) was een Britse schaker.
In 1976 werd hij de eerste Engelse FIDE grootmeester (GM) en werd hij beroepsschaker. Zijn bijnaam was "De Russendoder" en hoewel hij een sterk schaker was, was zijn beroep toch een zware belasting. Hij had paranoïde waanbeelden en dacht dat men (in het bijzonder Raymond Keene) hem wilde vermoorden. Anthony Miles belandde in een psychiatrisch ziekenhuis met de raad om met schaken te stoppen. In 2001 overleed hij aan de gevolgen van suikerziekte.
Miles is ook beroemd geworden vanwege zijn overwinning op Karpov in 1980, waarbij hij met zwart met de zetten 1. ..., a6 en 2. ..., b5 opende.
Beginjaren.
Miles was enig kind, werd geboren in Edgbaston, een buitenwijk van Birmingham. Hij ging naar de King Edward's School (Birmingham). Op jonge leeftijd leerde hij schaken, in 1968 werd hij Brits kampioen in de categorie tot 14 jaar, in 1971 werd hij Brits kampioen in de categorie tot 21 jaar.
In 1973 werd Miles tweede op het Wereldkampioenschap schaken voor junioren in Teesside. Zowel Miles als Michael Stean wonnen van de toernooiwinnaar Oleksandr Beljavsky. In 1974 won Miles de begeerde titel in Manilla, als wiskunde-student aan de Universiteit van Sheffield.
Miles besloot profschaker te worden en zijn studie niet af te maken, toch kreeg hij in 1975 van de universiteit een Master of Arts graad vanwege zijn resultaten als schaker.
Schaakcarrière.
In 1976 werd Miles de eerste in Groot-Brittannië geboren schaker die de titel grootmeester in bordschaken verkreeg. De genaturaliseerde in Duitsland geboren schaker Jacques Mieses kreeg de GM-titel in 1950, en Keith Richardson kreeg de grootmeestertitel in correspondentieschaak eerder in de jaren 70. Hiervoor ontving Miles een prijs van £5,000, beschikbaar gesteld door zakenman en schaakliefhebber Jim Slater.
In de late jaren 70 en de jaren 80 behaalde hij goede resultaten. Miles werd een speler van wereldklasse en won partijen tegen onder meer de voormalig wereldkampioenen Vasili Smyslov, Mikhail Tal en Boris Spassky. In deze periode won hij, samen met Jan Timman, het Zonetoernooi Amsterdam 1978 en kwalificeerde zich voor het interzonale toernooi te Riga.
In 1980 bij het Europees schaakkampioenschap voor landenteams in Skara versloeg hij de regerend wereldkampioen Anatoly Karpov met zwart, gebruikmakend van de onorthodoxe schaakopening 1. e4 a6!?, de St. George verdediging. Drie jaar later versloeg Miles in het kader van de BBC-serie "The Master Game" Karpov opnieuw, in Bath, maar vanwege een staking bij BBC-technici werd de partij uitsluitend op de Duitse televisie vertoond.
Miles won het Britse schaakkampioenschap in 1982, in Torquay. Zijn beste tijd als schaker was midden jaren 80. Op 20 mei 1984 zette Miles in Roetgen (Duitsland) met 22 partijen (+10 =10 –2) een Duits record in blind simultaanschaken; dit record werd pas gebroken in 2009. In januari 1984 stond hij 18e op de lijst met wereldwijde Elo-ratings, met rating 2599. In 1984 won hij het sterk bezette schaaktoernooi van Tilburg, met een voorsprong van 1.5 pt. In 1985 werd hij op hetzelfde toernooi gedeeld 1e Robert Hübner en Viktor Kortsjnoj, waarbij hij sommige partijen liggend speelde vanwege rugproblemen. Sommige tegenstanders gaven aan dat ze daardoor afgeleid waren. In januari 1986 was zijn Elo-rating 2610, waarmee hij nummer 9 op de wereldranglijst werd. Een grote concurrent in die periode was John Nunn, die toen de beste speler van het Verenigd Koninkrijk was. Spoedig kwamen daar de concurrenten Nigel Short en Jon Speelman bij.
Het lukte Miles nooit om vanuit een Interzone-toernooi door te stoten naar een Kandidatentoernooi; in 1985 werd Nigel Short de eerste Brit die dit wel lukte. Echter, op de 26e (Thessaloniki, 1984) en de 27e Schaakolympiade (Dubai, 1986) bleef Miles aan het eerste bord van het Engelse team spelen; beide keren behaalde het team een zilveren medaille.
Tegen Garri Kasparov had Miles weinig succes, hij won geen enkele partij van hem; in 1986 verloor hij in Basel een match van hem met 5½–½.
In 1987 won Miles het VBG/van Berkel-BSG Pinkstertoernooi.
Na eind 1987 opgenomen geweest te zijn wegens psychische problemen, emigreerde Miles naar de Verenigde Staten. Bij het kampioenschap van de VS in 1988 eindigde hij als laatste, maar later behaalde hij ook goede resultaten. In 1991 nam hij deel aan het kampioenschap van Australië, maar keerde uiteindelijk terug naar Engeland. Hij eindigde op een gedeelde eerste plaats op het sterk bezette toernooi in Cappelle-la-Grande Open in 1994, 1995 en 1997. In 1995 versloeg hij Vladimir Kramnik in de eerste ronde en Loek van Wely in de tweede ronde van de PCA Intel Rapid Chess Grand Prix in London. In de halve finale werd zijn opmars tot staan gebracht door Michael Adams.
Vier keer won Miles het Capablanca Memorial in Cuba (1994, 1995, 1996 en 1999). Miles werd in 1999 gedeeld eerste bij het Continental Open in Los Angeles, met Oleksandr Beljavsky, Ľubomír Ftáčnik en Suat Atalık. Zijn laatste toernooizege was in 2001 het Open Schaakkampioenschap van Canada, in Sackville (New Brunswick).
Miles nam in 2001 deel aan het Brits kampioenschap in Scarborough (North Yorkshire), maar trok zich vanwege gezondheidsproblemen terug, voor de laatste ronde. Zijn laatste twee partijen waren korte remises in de Four Nations Chess League.
Overlijden.
Miles overleed aan een hartstilstand op 12 november 2001. Zijn lichaam werd gevonden in zijn huis in Harborne (Birmingham) nadat een vriend had geprobeerd contact met hem te krijgen om hem mee te nemen naar een bridge-club. Miles leed aan diabetes en uit onderzoek bleek dat dit had bijgedragen aan zijn overlijden. Hij werd op 23 november gecremeerd in het Lodge Hill Crematorium in Selly Oak. Voorafgaand aan ronde 7 van het Europees schaakkampioenschap voor landenteams, in León, werd een moment stilte gehouden.
Persoonlijkheid.
Miles was in veel opzichten controversieel. In 1975, in de laatste ronde van een toernooi in Luton, had Miles nog een remise nodig om het toernooi te winnen, en zijn tegenstander Stewart Reuben wilde een remise om hoog te eindigen. Beiden kwamen remise overeen zonder een zet te spelen. Toen de scheidsrechter beiden geen punten gaf omdat er geen partij gespeeld was, claimden beide spelers dat vooraf reeds afgesproken remises vaak voorkwamen, waarbij men dan enkele loze zetten speelde. Dit was de eerste keer dat de score 0–0 aan zo'n partij toegekend werd. Deze kwestie leverde veel correspondentie op in Britse schaakbladen.
Miles had ook onenigheden met bestuurders en met collega-spelers, met name Raymond Keene en Nigel Short. Miles beschuldigde Keene van het ontvangen van betalingen van de Britse Schaakfederatie voor het optreden als zijn secondant bij het Interzone-toernooi in Tunis in 1985. Miles raakte door de kwestie geobsedeerd, hetgeen uiteindelijk leidde tot een zenuwinzinking. In september 1987 werd hij gearresteerd in Downing Street, hij had besloten dat hij de toenmalige Eerste Minister Margaret Thatcher over de kwestie moest spreken; hij werd vervolgens twee maanden opgenomen. Nigel Short schreef in november 2003 in "The Daily Telegraph" dat Tony Miles extreem jaloers was op Shorts' succes, en dat het niet kunnen accepteren niet meer de nr. 1 van het Verenigd Koninkrijk te zijn, een indicatie was van, of wellicht een aanleiding voor, zijn geestelijk afdwalen.
Miles stond ook bekend om zijn bijtende humor. Vaak viel hij in publicaties gevestigde schaak-persoonlijkheden aan. Bijvoorbeeld werd voormalig wereldkampioen Anatoli Karpov aangevallen in een artikel met de titel "Has Karpov Lost his Marbles?". Andere slachtoffers van zijn publicaties waren de vrouwelijke grootmeester (WGM) Martha Fierro Baquero en de Indiase schaakorganisator Umar Koya. Zijn bespreking in "Kingpin" van het boek "Unorthodox Chess Openings" van Eric Schiller (Cardoza Publishing, 1998) bestond slechts uit twee woorden: "Utter crap."
Variant.
Naar hem genoemd is de "Milesvariant" in het Dame-Indisch:&lt;br&gt;
1.d4 Pf6 2.c4 e6 3.Pf3 b6 4.Lf4.
Persoonlijk leven.
Miles was twee keer gehuwd en gescheiden, hij had geen kinderen. Zijn eerste vrouw was Jana Bellin, die eerder getrouwd was met William Hartston.
Trivia.
Bij het Interpolistoernooi van 1985 in Tilburg had hij zo'n last van zijn rug dat hij liggend op een stretcher speelde.

</doc>
<doc id="30198" url="https://nl.wikipedia.org/wiki?curid=30198" title="Albrecht van Oostenrijk">
Albrecht van Oostenrijk

Albrecht VII, aartshertog van Oostenrijk (Wiener Neustadt, 15 november 1559 — Brussel, 13 juli 1621), ook "Albert" of "Albertus" genoemd, was landvoogd van de Zuidelijke Nederlanden van 1595 tot 1598. Na zijn huwelijk met de Infante Isabella regeerde hij in haar naam de Habsburgse Nederlanden als soeverein van 1598 tot zijn dood in 1621.
Levensloop.
Opvoeding aan het Spaanse hof.
Albrecht was een van de vele zonen van keizer Maximiliaan II en van de Infante Maria van Spanje. Vanaf zijn elfde verbleef hij aan het Spaanse hof, waar zijn oom Filips II over zijn opvoeding waakte. Aanvankelijk was het Filips' bedoeling dat Albrecht een kerkelijke loopbaan zou volgen. Op zijn achttiende werd hij kardinaal (1577) zonder evenwel de wijdingen te ontvangen (hij kreeg alleen de lagere wijdingen). Albrecht kreeg de Santa Croce in Gerusalemme als titelkerk. Filips II wilde hem op termijn het aartsbisdom Toledo bezorgen, maar de toenmalige aartsbisschop, Gaspar de Quiroga, leefde veel langer dan verwacht. Zodoende werd hij pas in 1595 aartsbisschop van Toledo.
Onderkoning van Portugal.
Na de aanhechting van Portugal werd Albrecht in 1583 de eerste onderkoning van Portugal en het daarbij horende overzeese imperium. Daarnaast was hij ook pauselijk legaat en grootinquisiteur. Als onderkoning was hij medeverantwoordelijk voor de uitrusting van de Grote Armada (1588) en sloeg hij in 1589 een Engelse tegenaanval op Lissabon af. In 1593 werd hij door Filips II naar Madrid teruggeroepen om er een leidende rol in het bestuur van de Spaanse monarchie op te nemen. Filips II wilde van Albrecht een belangrijke adviseur maken voor zijn zoon.
Landvoogdij.
Ernst van Oostenrijk, de broer van Albrecht, was van augustus 1593 landvoogd in de Nederlanden. Zijn onverwachte dood op 20 februari 1595 deed Filips II besluiten zijn plan met Albrecht te veranderen. In plaats van adviseur moest Albrecht de plaats van Ernst als landvoogd innemen in de Nederlanden. 
Op 11 februari 1596 arriveerde hij in Brussel. Als legeraanvoerder was hij vrij succesvol met de veroveringen van Calais, Guines, Ham, Ardes en Hulst. Door het Spaanse bankroet kon hij zijn successen niet voortzetten. Calais werd enkele maanden later weer verloren. Het jaar erop in 1597 kon Amiens nog ingenomen worden maar het moest ook weer snel opgegeven worden. In het noorden wist Maurits van Nassau echter veel andere steden voor de Republiek te winnen tijdens zijn veldtocht.
Op 4 mei 1598 sloten Albrecht en de Franse koning Hendrik IV de Vrede van Vervins. De steden en gebieden die gewonnen waren op Frankrijk werden hierbij teruggegeven.
Huwelijk met Isabella.
Albrecht was niet de eerste keuze van koning Filips II voor het huwelijk met zijn dochter Isabella. Albrecht was een volle neef van Isabella en omdat hij kardinaal was moest er pauselijke toestemming voor het huwelijk komen. Maar aangezien er geen andere acceptabele huwelijkskandidaten waren, koos Filips II voor Albrecht. Op 10 september werd de verloving bekendgemaakt. Het echtpaar kreeg van Filips II de Nederlanden cadeau bij de Akte van Afstand op 6 mei 1598: in de praktijk alleen de Zuidelijke Nederlanden, aangezien de Noordelijke Nederlanden de Spaanse vorst sinds 1581 niet meer erkenden. Er waren wel strenge voorwaarden aan het huwelijk verbonden: zo zouden de Nederlanden weer onder een Spaanse vorst komen als het echtpaar kinderloos zou overlijden en mochten eventuele kinderen alleen met toestemming van de Spaanse koning trouwen en moesten de eventuele dochters met Spaanse prinsen trouwen. Verder werd het echtpaar verplicht om Spaanse legers toe te staan op hun grondgebied.
Filips II overleed op 13 september 1598. In Ferrara trouwde Albrecht op 15 november in het bijzijn van de paus per procuratie met Isabella. Dit huwelijk werd op 19 april in Valencia plechtig ingezegend. De feestelijkheden duurden tot juni. Toen vertrok het echtpaar naar Genua, Milaan, Zürich, Colmar en Nancy. Op 20 augustus kwamen Albrecht en Isabella aan in de Nederlanden, in Thionville. Op 5 september kwamen ze aan in Brussel. De volgende maanden bezochten ze alle grote steden in de Zuidelijke Nederlanden voor de Blijde Intrede.
Landvoogd en soeverein van de Zuidelijke Nederlanden.
Albrecht en Isabella werden enthousiast ontvangen door de bevolking van de Zuidelijke Nederlanden. Zij namen hun intrek in het Paleis op de Koudenberg in Brussel. Albrecht was als legeraanvoerder aanvankelijk niet erg succesvol: zijn eerste slag (de Slag bij Nieuwpoort) werd verloren; zelf raakte hij in die slag gewond aan zijn keel. Het Beleg van Oostende, dat in 1601 onder zijn leiding begonnen was, vorderde te traag. Dit was voor Filips III reden om de aartshertog door Ambrogio Spinola te vervangen als legeraanvoerder. Het lukte Spinola na zijn aanstelling de stad binnen een jaar in te nemen in 1604. 
In 1605 gaven Albrecht en Isabella de opdracht een basiliek te bouwen in het bedevaartsoord Scherpenheuvel. De jaren erop werd door Spinola een reeks van overwinningen behaald waardoor de Republiek in het hart bedreigd werd. Vanwege financiële problemen aan beide kanten stokten de oorlogshandelingen.
In 1609 slaagde Albrecht erin een bestand te sluiten met de opstandelingen in het Noorden, waarvoor hij Ambrogio Spinola naar Rotterdam had gestuurd. De onderhandelingen vonden plaats op 31 januari 1608 op de locatie van de Rotterdamse admiraliteit. Dit bestand zou twaalf jaar standhouden (zie Twaalfjarig Bestand). Deze twaalf jaren waren voor Albrecht en Isabella gelukkige jaren: ze verbleven vaak op hun buitenverblijven in Tervuren en Mariemont, waar ze hun favoriete sport, de jacht, beoefenden.
Op binnenlands vlak bracht de regering van de aartshertogen economisch herstel. Zo brachten ze verbeteringen aan in het muntstelsel, werden octrooien verleend voor de industrie en kanalen gegraven. Ze spanden zich ook in voor het welslagen van de Katholieke Reformatie. Veel kunstenaars van de hoogbarok profiteerden van hun mecenaat.
Vooral Isabella was populair onder de bevolking, de wat verlegen en soms in de omgang wat stijve Albrecht minder.
De Vlaamse kunstenaar Hendrick de Clerck werkte vanaf 1595 als een soort spindoctor voor Albrecht en Isabella. Hij probeerde Albrecht in zijn schilderijen te profileren als een geschikte keizerskandidaat. In 1612 werd diens broer Matthias echter uiteindelijk keizer. In 1609 werd Peter Paul Rubens de belangrijkste hofschilder van Albrecht en Isabella.
Overlijden.
Albrecht leed de laatste jaren van zijn leven aan jicht en weigerde om die reden zijn broer keizer Matthias op te volgen. Albrecht leed eronder dat zijn wens om het Twaalfjarig Bestand te verlengen op niets uitdraaide. In mei 1621 ging hij voor de laatste keer op bedevaart naar Scherpenheuvel maar kon toen al niet meer stappen. De inwijding van de jezuïetenkerk in Brussel was zijn laatste publieke optreden en niemand verstond hem nog. Op 13 juli 1621 sliep hij zacht in, met Isabella aan zijn zijde. Zij sneed zelf haar haren af, hulde zich in het gewaad van de derde orde van Sint-Franciscus en sloot zich zes weken op in een klein kamertje dat met zwarte doeken was behangen. De klokken van alle Brusselse kerken luidden die zes weken drie keer per dag.
Albrecht lag vier dagen opgebaard in de kapel van Coudenberg, in het habijt van een franciscaan. Zijn lijk werd nadien in de sacristie in een loden kist geplaatst; Isabella bestelde veertigduizend missen voor zijn zieleheil.
De begrafenis in de Kathedraal van Sint-Michiel en Sint-Goedele liet tot 7 maart 1622 op zich wachten. De voorbereiding nam zoveel tijd in beslag omdat Isabella de uitvaart van haar man wilde laten uitgroeien tot een unieke gebeurtenis. Jacob Franquart ontwierp een praalwagen die verwees naar de roem van de Romeinse keizers. De stoet had acht uur nodig om zich een weg te banen doorheen de massa op het korte traject tussen het paleis en de kerk. Het was avond toen Albrecht werd begraven. Een notabele riep: "Leve de koning van Spanje, Filips, onze heer", waarmee een einde kwam aan de autonomie van de Nederlanden.
De drie kinderen die uit zijn huwelijk met Isabella waren geboren, waren alle drie zeer jong gestorven. Albrecht werd als vorst van de Zuidelijke Nederlanden opgevolgd door Filips IV, die de inmiddels overleden Filips III was opgevolgd als koning van Spanje. Albrechts weduwe Isabella moest echter tegen haar zin aanblijven als zaakwaarnemer met minder bevoegdheden dan een gewone landvoogd.

</doc>
<doc id="30199" url="https://nl.wikipedia.org/wiki?curid=30199" title="Albertus van Oostenrijk">
Albertus van Oostenrijk



</doc>
<doc id="30201" url="https://nl.wikipedia.org/wiki?curid=30201" title="Ambrogio Spinola">
Ambrogio Spinola

Ambrogio Spinola ("Ambrosio Espínola, Marqués de los Balbases"), (Genua, 1569 – Castelnuovo Scrivia, 25 september 1630) was een militair strateeg, geroemd door vriend en vijand. Spinola trad in 1598 in militaire dienst. Hij werd in 1601 door de Spaanse koning Filips III naar de Nederlanden gezonden om de aartshertog Albrecht van Oostenrijk militair bij te staan, die het jaar ervoor de Slag bij Nieuwpoort had verloren.
Spinola stamde uit een beroemde Italiaanse familie. Een van zijn voorouders zou tijdens de Eerste Kruistocht een doorn van de doornenkroon van Jezus hebben gevonden. Aan deze legende dankte de familie haar naam ("spinula" betekent doorn). Spinola was ridder in de Orde van het Gulden Vlies.
Opperbevelhebber.
In 1602 kwam Spinola met 9000 man aan in de Nederlanden. Hij redde daarmee het bewind van landvoogd Albrecht van Oostenrijk. Hoewel hij geen militaire ervaring had, werd hij vrijwel direct benoemd tot opperbevelhebber over het Leger van Vlaanderen in de Zuidelijke Nederlanden. Hij werd "maestre de campo general" omdat hij over persoonlijke financiële middelen beschikte die hij kon aanwenden om het leger te betalen indien het geld vanuit Spanje op zich liet wachten. Zijn broer, Federico Spinola, was admiraal en sneuvelde in de Slag bij Sluis (1603).
Spinola is onder andere bekend om de verovering van Oostende dat hij na een jarenlange belegering in 1604 wist in te nemen. De verliezen aan mensenlevens aan beide kanten waren zeer groot. Het totaal aantal doden wordt geschat op ongeveer 100.000. Oostende was volledig verwoest. Groenlo (Grol), een oostelijke vestingstad, werd in 1606 door hem belegerd en ingenomen. Een poging tot herovering later dat jaar door Maurits wist hij af te slaan.
Op 31 januari 1608 arriveerde Ambrogio Spinola op het "Ouden Hoofd" ("later Spaansekade genoemd") in Rotterdam voor onderhandelingen met de admiraliteit van de Maze, die in het jaar daarop (1609), het Twaalfjarig Bestand zouden inluiden.
In 1620 trok Spinola aan het hoofd van een Spaans leger van 22.000 man van de Spaanse Nederlanden naar de Palts. Hij kreeg de opdracht om daar steden van de opstandige Frederik V van de Palts, de leider van de Boheemse Opstand, te bezetten. Hij veroverde door een list Oppenheim, een belangrijk bruggenhoofd aan de Rijn.
Op 5 juni 1625, in het jaar dat opperbevelhebber prins Maurits overleed, veroverde generaal Spinola Breda, een belangrijke vestingstad. Dit beleg van Breda had lang geduurd, vanaf 28 augustus 1624. Bekend is het schilderij "De Overgave van Breda" door de Spaanse schilder Diego Velázquez waarop Spinola en de Nederlandse gouverneur van Breda Justinus van Nassau, de onwettige zoon van Willem van Oranje, staan.
De inneming van Breda was voor Spinola het hoogtepunt van zijn carrière. Hij had echter tijdens dit beleg al te kampen met onvoldoende financiële steun vanuit Spanje. Daarom vertrok hij in 1628 naar Spanje, vastbesloten pas terug te keren wanneer hij van voldoende middelen verzekerd was. Dat is nooit gebeurd. Het verlies van Groenlo in 1627 aan Frederik Hendrik werd Spinola zwaar aangerekend door minister Olivares. Naar aanleiding van deze aantasting van zijn eer en door geldgebrek voor het voeren van de oorlog in de Nederlanden besloot hij niet meer terug te gaan naar het noorden. In 1629 werd hij naar Italië gestuurd om zich te mengen in een opvolgingskwestie in Mantua. Bij de belegering van Casale in 1630 stierf hij, ziek en berooid.
Nalatenschap in de Nederlanden.
Spinola werd in de opstandige Noordelijke Nederlanden gevreesd, maar ook bewonderd om zijn militaire talent. Een anekdote uit die tijd vertelt dat ooit aan prins Maurits tijdens een diner werd gevraagd wie hij beschouwde als de grootste militaire leider van de eeuw, waarop Maurits antwoordde met "Spinola is de nummer twee." Behalve om zijn militaire inzicht stond Spinola ook bekend als een gentleman en een eerlijk leider.
Inwoners van het Brabantse dorp Halsteren noemen zich tijdens vastenavond (carnaval) Spinolen. De reden hiervan is dat het dorp net als generaal Spinola zijn meerdere heeft moeten erkennen in de nabijgelegen vestingstad Bergen op Zoom, waaraan Halsteren meermalen grondgebied heeft moeten afstaan. Tevens is Spinola naamgever van de buurtschap Spinolaberg op de Brabantse Wal, waar de generaal in 1622 zijn legerkamp had.
Zijn naam wordt vermeld in het geuzenlied Merck toch hoe sterck.

</doc>
<doc id="30202" url="https://nl.wikipedia.org/wiki?curid=30202" title="Isabella Clara Eugenia">
Isabella Clara Eugenia



</doc>
<doc id="30204" url="https://nl.wikipedia.org/wiki?curid=30204" title="Enterprise (ruimteveer)">
Enterprise (ruimteveer)

De Enterprise (NASA-aanduiding: OV-101) was het prototype voor de Spaceshuttle van het Amerikaanse ruimteprogramma.
Oorspronkelijk zou de Enterprise "Constitution" genoemd worden, ter ere van de 200e verjaardag van de Amerikaanse grondwet. Maar op aandringen van Star Trekfans werd de naam "Enterprise" aangenomen, naar het gelijknamige ruimteschip uit de serie. De constructie van deze eerste spaceshuttle werd voltooid op 17 september 1976.
Deze spaceshuttle is nooit de ruimte in gegaan, omdat hij daarvoor niet uitgerust was. Hij werd door de NASA gebruikt als testobject onder andere voor het testen van de landing. De eerste spaceshuttle die in een baan om de aarde werd gelanceerd, was de spaceshuttle Columbia in 1981.
De "Enterprise" werd gebruikt tot 1985. Na het verliezen van Spaceshuttle Challenger in 1986 werd overwogen Enterprise tot een ruimtewaardig voertuig te opwaarderen. Maar de verschillen tussen het prototype en de echte shuttles waren zo groot dat men net zo goed een nieuwe Orbiter kon bouwen, wat dus ook werd gedaan met de bouw van Endeavour. 
Tot 2012 stond de Enterprise tentoongesteld in het Smithsonian in Washington. Daarna werd hij naar New York overgevlogen om tentoongesteld te worden in het Intrepid Sea, Air &amp; Space Museum.

</doc>
<doc id="30206" url="https://nl.wikipedia.org/wiki?curid=30206" title="Kurt Richter">
Kurt Richter

Kurt Paul Otto Joseph Richter (Berlijn, 24 november 1900 – Berlijn, 29 december 1969) was een Duitse schaker. In 1935 werd hij schaakkampioen van Duitsland en in 1950 werd hem door de FIDE de titel van Internationaal Meester (IM) toegekend. Hij schreef een schaakcolumn in de Deutsche Allgemeine Zeitung en heeft ook een aantal schaakboeken geschreven. Hij stond bekend als een aanvallend speler.
Varianten.
De Richter-Rauzervariant is een variant in het Siciliaans die is vernoemd naar Richter en de Russische grootmeester Vsevolod Rauzer (1908-1941), terwijl een variant in de damepionopening, de Richter-Veresovaanval is vernoemd naar Richter en de Russische grootmeester Gavriil Veresov (1912–1979).

</doc>
<doc id="30207" url="https://nl.wikipedia.org/wiki?curid=30207" title="José Carreras">
José Carreras

Josep Maria Carreras i Coll (Barcelona, 5 december 1946), bekend als José Carreras, is een Spaanse tenor en operazanger. Hij wordt vaak in één adem genoemd met twee andere beroemde tenoren, tijdgenoten van hem, met wie hij meermalen optrad en muziek opnam onder de naam "De Drie Tenoren": Luciano Pavarotti en Plácido Domingo.
Carreras werd geboren in de Catalaanse hoofdstad Barcelona. Hij volgde daar het conservatorium, waar hij studeerde onder J.F. Puig. Een andere mentor was de zangeres Montserrat Caballé.
Op het grote toneel debuteerde hij in 1971 in Londen, met Donizetti's "Maria Stuarda". In 1972 maakte hij zijn Amerikaanse debuut als Pinkerton in "Madame Butterfly" van Puccini. Hij trad vervolgens op in alle grote operahuizen, zoals het Londense Covent Garden en de Metropolitan Opera in New York. In 1988 stichtte Carreras de "Josep Carreras International Leukaemia Foundation". De stichting geeft financiële ondersteuning aan leukemie-onderzoek en de registratie van beenmergdonoren. Carreras leed midden 80'er jaren zelf aan kanker en zet zich actief in voor de bestrijding van de ziekte. In 1990 keken miljoenen mensen via de televisie naar een concert van de "Drie Tenoren", dat was georganiseerd ter gelegenheid van de opening van de Wereldkampioenschappen Voetbal.
In 1992 zong Carreras tijdens de sluitingsceremonie van de Olympische Zomerspelen 1992 in Barcelona het duet 'Amigos Para Siempre'. Hij zong dit themanummer en duet met de Britse Sarah Brightman. In 2003 realiseerde hij samen met de singer-songwriter Lluís Llach i Grande de CD "Junts" ("Samen").
Naast opera houdt Jose Carreras zich bij gelegenheid ook bezig met lichtere genres. Zo trad hij onder meer op in de musical "West Side Story" onder leiding van de componist Leonard Bernstein zelf, waarin ook Kiri Te Kanawa en Tatiana Troyanos meededen.

</doc>
<doc id="30211" url="https://nl.wikipedia.org/wiki?curid=30211" title="Geheugen (psychologie)">
Geheugen (psychologie)

Het geheugen is het vermogen van een mens of dier om informatie te onthouden. Het omvat drie belangrijke aspecten, namelijk de opslag, het vasthouden of bewaren en het terugzoeken van informatie. Leren is het proces waardoor nieuwe kennis en vaardigheden in de hersenen wordt opgeslagen. Vergeten is het proces waardoor informatie in het geheugen verloren gaat. Het is een normaal proces dat alle mensen overkomt. Dementie is een andere -pathologische- zaak, waarbij het vergeten buitensporige vormen aanneemt.
Algemeen.
Een mens kan allerlei soorten zaken onthouden, niet alleen teksten, maar ook beelden, kleuren, geluiden en zelfs geuren en gevoelens. Om iets beter te kunnen onthouden wordt soms een ezelsbruggetje gebruikt. Om niet te vergeten dat er nog iets gedaan moet worden, wordt er soms gesproken over "een knoop in de zakdoek leggen", wat ook kan duiden op bijvoorbeeld het 's avonds klaarleggen van iets bij de voordeur zodat de volgende dag niet vergeten wordt om mee te nemen. Sommige indrukken worden maar voor korte tijd, en andere indrukken voor zeer lange tijd onthouden. Het geheugen van de mens is niet perfect en soms meent men zich zaken te herinneren die niet hebben plaatsgevonden. Door oefening kan het geheugen worden verbeterd.
Vormen van geheugen.
Er kunnen verschillende vormen van geheugen worden onderscheiden. Eigenlijk is er sprake van twee verschillende soorten indelingen. De eerste en meest bekende indeling is gebaseerd op het aspect "tijd" of "duur" (zintuiglijk, kortetermijn- en langetermijngeheugen). Een tweede indeling is gebaseerd op het aspect "beleving", namelijk of het geheugen expliciet (of bewust) of impliciet (of onbewust) is.
De aan deze twee indelingen ontleende deelvormen worden hieronder kort besproken.
Zintuiglijk geheugen.
Het zintuigelijke of sensorische geheugen is als het ware een verlenging van de zintuigen. Het is qua duur zeer beperkt en duurt maar enkele seconden. Er wordt zowel van het bewustzijn, als het onderbewustzijn gebruikgemaakt van dit kortstondige geheugen. Zo hebben mensen in meer of mindere mate ook een bepaalde 'alertheid', die eveneens bewust en onbewust geschiedt. De klanken van de woorden in een gesprek bijvoorbeeld kunnen worden samengevoegd tot klankenreeksen, maar nog niet tot woorden. De auditieve variant heet het echoïsche geheugen (klankspoor), de visuele variant het iconische geheugen (beeldspoor).
Kortetermijngeheugen.
Het kortetermijngeheugen is het geheugen voor informatie die op dit moment en voor korte tijd wordt onthouden. Het heeft een kleine capaciteit. Een goed voorbeeld is het onthouden van een (niet al te groot) boodschappenlijstje. Soms gebruikt men hiervoor ook de term werkgeheugen. Het werkgeheugen is echter dynamischer en omvat onder andere ook het vermogen bepaalde bewerkingen toe te passen op de opgeslagen informatie. Het is mogelijk om ongeveer 7 items te onthouden in het werkgeheugen (kortetermijngeheugen). Echter, deze 7 items zijn wel uit te breiden, dit wordt chunking genoemd. Zo is het mogelijk dat twee items een zin vormen of men kan een ezelsbruggetje gebruiken, zoals een acroniem (het vormen van een woord aan de hand van de beginletters van de items die onthouden moeten worden). Zo is het al snel mogelijk om 12 tot 13 items in het werkgeheugen te onthouden.
Langetermijngeheugen.
Het langetermijngeheugen is het geheugen voor informatie die permanent in de hersenen is opgeslagen, maar die niet altijd bewust wordt ervaren. Het heeft een zeer grote capaciteit. Ook kennis en vaardigheden worden tot het langetermijngeheugen gerekend. Hierbij worden doorgaans de volgende drie processen onderscheiden.
Als de informatie in het kortetermijngeheugen maar vaak genoeg wordt herhaald (of lang genoeg bewaard), wordt deze naar het permanente of langetermijngeheugen overgebracht. Dit proces noemt men consolidatie. De vorm waarin deze informatie wordt opgeslagen, noemt men ook wel kennis of representatie.
Informatie of kennis die op deze manier is opgeslagen blijft zeer lang bewaard. Geheugenindrukken kunnen echter wel vervagen, waardoor de informatie moeilijker toegankelijk is. Vergeten is het proces waardoor informatie in het geheugen verloren gaat, of niet meer teruggevonden kan worden. Ook kan oude kennis 'overschreven' worden door nieuwe kennis. Dit noemt men interferentie. Bij beschadiging of aftakeling van de hersenen (zoals bij dementie) treedt echter het omgekeerde op: recente informatie wordt niet opgeslagen/onthouden, terwijl van oudsher geautomatiseerde handelingen en lang geleden geleerde gegevens nog beschikbaar blijven.
Kennis die in het geheugen is opgeslagen moet ook weer worden teruggevonden of opgezocht (Engels: "retrieval"). Bij het terugzoeken in het geheugen kan men bepaalde hulpmiddelen of 'cues' gebruiken. De aanwezige kennis wordt dan weer geactualiseerd. Gesproken wordt dan bijvoorbeeld van herkenning of herinnering. Tests voor het geheugen blijken soms verschillende resultaten op te leveren bij geheugenstoornissen. Sommige patiënten kunnen zich bijvoorbeeld wél feiten of gebeurtenissen herinneren via een herkenningstest (herkent u dit gezicht?), maar niet met een test waarbij men kennis moet reproduceren (hoe heet deze persoon?). Ook bestaat er een manier om het impliciete geheugen te meten, die priming heet. Daarbij reageert men sneller op een woord of beeld als dit van tevoren in een bepaalde context is aangeboden.
Het geheugen van de mens is niet altijd betrouwbaar. Soms menen mensen zich zaken te herinneren die nooit hebben plaatsgevonden.
Het langetermijngeheugen kent de volgende twee deelvormen:
Kennis die is opgeslagen in het declaratieve of expliciete geheugen is "expliciet" aanwezig. Dit wil zeggen dat men deze kennis (beelden, feiten, een gevoel en dergelijke) kunnen oproepen in het bewustzijn. Een herinnering is bijvoorbeeld een gedachte of beeld uit het verleden dat in het geheugen bewust kan worden opgeroepen. Het declaratieve geheugen kent ook twee deelvormen, namelijk:
Kennis opgeslagen in het niet-declaratieve of impliciete geheugen is "impliciet" aanwezig; dat wil zeggen dat men zich niet bewust is van de kennis die daarin is opgeslagen.
Het heeft de volgende deelvormen:
Het is aangetoond dat in de hersenen aparte gebieden en circuits bestaan voor de vorming van het declaratieve en niet-declaratieve langetermijngeheugen. Bij patiënt H.M. was bijvoorbeeld sprake van een ernstig verstoord expliciet geheugen maar een vrijwel intact impliciet geheugen.
Emotioneel geheugen.
Het is niet zeker of er een apart emotioneel geheugen bestaat, of dat emoties een aspect van de hierboven besproken declaratieve en niet-declaratieve geheugensystemen zijn. Bij bewuste herinneringen kunnen ook emotionele indrukken en ervaringen loskomen, die kennelijk een onderdeel vormen van het declaratieve geheugen. Mogelijk kunnen gebeurtenissen met een affectieve (bijvoorbeeld aversieve) lading de opslag in het declaratieve geheugen moduleren of 'kleuren' via een circuit in de hersenen dat loopt van de amygdala naar de hippocampus. Emoties blijken bij te dragen tot een betere consolidatie (verankering) van gebeurtenissen in het langetermijngeheugen. Mogelijk speelt daarbij de fysiologische arousal een modulerende rol.
Emoties kunnen echter ook onbewust worden opgeslagen in een niet-declaratief geheugensysteem in de hersenen. Bij vreesconditionering bijvoorbeeld is er sprake van een samenspel tussen de hippocampus en de amygdala. Aangeleerde angst kan een automatische schrikreactie versterken. Ook zijn er aanwijzingen, bijvoorbeeld in de vorm van het mere-exposure-effect, voor het bestaan van een specifieke vorm van impliciet affectief geheugen, los van een declaratief (bewust) geheugen.
Geheugenstoornissen.
Veel van de huidige kennis omtrent de werking van het geheugen is gebaseerd op onderzoek naar geheugenstoornissen. Globaal kan daarbij een onderscheid worden gemaakt tussen stoornissen in het kortetermijngeheugen (recente gebeurtenissen niet kunnen onthouden) en het langetermijngeheugen (vroegere gebeurtenissen niet kunnen onthouden). In het tweede geval spreekt men ook wel van amnesie. Er bestaan verschillende soorten amnesie, afhankelijk van de aard of plaats van de stoornis in de hersenen. Soms heeft iemand problemen met het inprenten van nieuwe informatie (consolidatie), of problemen met het weer oproepen van oude informatie. Ook bij normale veroudering en in sterkere mate bij ouderdomsziektes zoals de ziekte van Alzheimer en het syndroom van Korsakov is er sprake van progressief geheugenverlies. Bij gezonde oudere mensen lijkt vooral het kortetermijngeheugen minder goed te functioneren. Echter ook het langetermijngeheugen van (zowel jonge en oudere) gezonde mensen kan hen tijdelijk in de steek laten, zoals wanneer men niet op een bepaald woord of naam kan komen, maar het wel op het puntje van de tong ligt. Bij het ouder worden wordt het vooral lastiger nieuwe informatie in het episodische geheugen op te slaan. Het procedurele geheugen blijft nagenoeg intact.
Bijzondere vormen.
Bijzondere vormen van het geheugen zijn het fotografische geheugen en de flitsherinnering. Bij beide vormen van het geheugen zou er sprake zijn van een soort fotografisch beeld waarin allerlei precieze details van een gebeurtenis, tekst e.d. zijn vastgelegd. Ook zijn er gevallen bekend van individuen die over een bijzonder geheugen beschikten zoals Solomon Shereshevskii. Dergelijke personen zijn een dankbaar onderwerp voor speculaties, mythevorming, maar ook van serieus wetenschappelijk onderzoek.

</doc>
<doc id="30215" url="https://nl.wikipedia.org/wiki?curid=30215" title="Henri Timmermans">
Henri Timmermans

Gerard Henri Timmermans (Utrecht, 30 november 1896 – Ermelo, 13 mei 2004) was vanaf 8 april 2003 de oudste levende man van Nederland, na het overlijden van Frits Botterblom. Hij heeft deze titel 1 jaar en 35 dagen gedragen.
Nadat hij de honderd al gepasseerd was, maakte Timmermans zich met de hulp van zijn zoon nog de werking van de computer eigen. Hij woonde tot aan zijn 103e nog op zichzelf. Daarna verbleef hij in een verpleegtehuis.
Timmermans overleed op de leeftijd van 107 jaar en 165 dagen. Zijn opvolger was Joop Rosbach.

</doc>
<doc id="30217" url="https://nl.wikipedia.org/wiki?curid=30217" title="Bossche Bol">
Bossche Bol



</doc>
<doc id="30218" url="https://nl.wikipedia.org/wiki?curid=30218" title="Lijst van voormalige gemeenten in Fryslân">
Lijst van voormalige gemeenten in Fryslân



</doc>
<doc id="30221" url="https://nl.wikipedia.org/wiki?curid=30221" title="Hunnebed">
Hunnebed



</doc>
<doc id="30222" url="https://nl.wikipedia.org/wiki?curid=30222" title="Hunebedden">
Hunebedden



</doc>
<doc id="30226" url="https://nl.wikipedia.org/wiki?curid=30226" title="Braine-le-Comte">
Braine-le-Comte



</doc>
<doc id="30227" url="https://nl.wikipedia.org/wiki?curid=30227" title="Rijksweg 73">
Rijksweg 73

 
 
 
 
 
 
 
 
 (BAB 52)
 
 (A2)
Rijksweg 73 is een Nederlandse autosnelweg en loopt van het knooppunt Ewijk tot aan de aansluiting met de Rijksweg 2 bij Echt.
De bijnaam van de A73 is "de ruggengraat van Limburg". Hij wordt zo genoemd omdat hij Noord- en Zuid-Limburg met elkaar verbindt.
Vanaf knooppunt Ewijk langs Nijmegen tot aan het knooppunt Rijkevoort bij Boxmeer volgt de E31 de A73. Hier gaat de E31 verder als A77 tot de grens bij Gennep en als BAB57 verder naar het Ruhrgebied. Bij Venlo heeft de A73 een aansluiting met de A74, die ten westen van Kaldenkerken overgaat in de BAB61 richting Mönchengladbach. Daarna loopt de weg oostelijk van de Maas langs Roermond om bij Echt te eindigen op de A2.
Geschiedenis.
Rijksweg 73 is een weg met een lange voorgeschiedenis: de 106 kilometer die de weg lang is, zijn globaal in ongeveer 25-30 jaar aangelegd, waarvan de laatste 42 kilometer tussen 2003 en 2008. Al in de jaren zestig van de twintigste eeuw werd er gesproken over een snelwegverbinding langs de steden Nijmegen, Venlo en Roermond. Deze zogenoemde "ruggengraat" van Limburg moest voor een snelle noord-zuidverbinding gaan zorgen en de bestaande doorgaande wegen ontlasten.
A73-Noord: Nijmegen-Venlo.
De A73-Noord loopt van knooppunt Ewijk bij Nijmegen tot aan knooppunt Zaarderheiken bij Venlo en is zo'n 70 kilometer lang. Afgezien van een kort traject nabij Grubbenvorst en aan de westkant van Nijmegen openden substantiële delen van de A73 pas in 1986: Nijmegen-Lindenholt - Knooppunt Rijkevoort. Aan de totstandkoming van dat deel zijn lange discussies voorafgegaan. In 1993 werd de weg tot aan Venray verlengd en drie jaar later kon de weg tot Venlo worden geopend. Het traject Nijmegen-Venlo bestond nu over de gehele lengte uit 2x2 rijstroken. 
In 2012 vond langs de A73-Noord, nabij knooppunt Zaarderheiken de Floriade plaats.
A73-Zuid: Venlo-Echt.
Controverse over tracé.
De geschiedenis van het zuidtracé loopt nog verder door. Jarenlang werd er vergaderd over de beste ligging van de weg: op de oost- of op de westoever van de Maas. Beide oevers kenden hun voor- en nadelen. Op zowel de oost- als de westoever liggen veel bebouwde en bewoonde gebieden en ook kenden beide oevers een drukke, doorgaande weg die vooral door vrachtverkeer veelvuldig werd gebruikt: de N271 (oost) en de Napoleonsweg/N273 (west). Vooral op die laatste weg vonden vaak ongelukken plaats met dodelijke afloop.
Milieuorganisaties pleitten unaniem voor aanleg op de westoever, omdat het tracé over de oostoever door veel kwetsbare natuur zou lopen. De oostoeverroute geeft echter een betere ontsluiting van woongebieden en bedrijven, en de plaatselijke kamers van koophandel en de provincie Limburg wedijverden daarom voor dat tracé.
Uiteindelijk besloot het kabinet in 1995 voor aanleg op de westoever. Eén dag later nam het parlement met slechts één stem verschil een motie aan dat de weg over de oostoever moest worden aangelegd. Het kabinet voerde de motie uit. Er bleven echter problemen met milieueffectrapportages en Europese regels, ook terwijl in 1999 al de voorbereidende werkzaamheden waren begonnen. In oktober 2001 beloofden de milieuorganisaties constructief mee te werken aan een route over de westoever, maar een tracé over de oostoever tot bij de hoogste instanties aan te zullen vechten. Dit had echter geen resultaat: op 13 november 2002 besloot de Raad van State dat de aanleg op de oostoever door kon gaan.
Bouw.
Op 6 januari 2003 ging officieel de eerste schop de grond in bij Swalmen. Vanaf 2006 vonden over het gehele traject werkzaamheden plaats opdat de weg op 1 januari 2008 zou kunnen worden opengesteld.
De A73-Zuid telt 8 nieuwe aansluitingen en twee nieuwe knooppunten: Tiglia (A74) en Het Vonderen (A2). Verder zijn er ruim 40 viaducten, bruggen en ecoducten aangelegd.
In de A73-Zuid zijn twee tunnels gebouwd en een open tunnelbak. Bij Roermond is de Roertunnel gebouwd, een 2,45 kilometer lange landtunnel onder het Roerdal en de Roermondse wijken De Kemp en Kitskensberg. Bij Swalmen kwam een 1 kilometer lange tunnel, de Swalmentunnel, waarvan 400 meter gesloten is. Hiervoor heeft men eerst een deel van het treinspoor moeten verleggen. Tot slot is er bij de bebouwing van Tegelen een open tunnelbak met een lengte van 1 kilometer verrezen.
De A73 Zuid is uiteindelijk op 18 februari 2008 voor het verkeer vrijgegeven waarbij in de tunnels 1 rijstrook per richting beschikbaar is. Aldaar geldt een snelheidsbeperking van 70 km/h. Gedurende de nachten en weekends is de weg afgesloten om de tunnelbeveiliging te optimaliseren. Vanaf 17 november bleven de tunnels tot aan het einde van het jaar elke dag open. In januari gingen ze vervolgens 9 weken dicht, om de beveiliging te kunnen afronden. De volledige openstelling van de tunnels werd op dat moment nog voorzien in maart 2009.
Eind juli 2008 kwam Rijkswaterstaat met het besluit om de tunnels van augustus tot november helemaal te sluiten vanwege afbouwwerkzaamheden. Op 1 januari 2009 zou, 1 jaar later dan gepland, de A73-zuid officieel worden opengesteld voor verkeer. Dit gebeurde weer niet. De tunnels bleven open, maar nu met 1 rijstrook per rijrichting en nog steeds met een snelheidslimiet van 70 km/h.
Op 9 juli 2009 meldde de woordvoerder van het gehele project dat de A73-zuid op 1 december 2009 nu echt officieel open zal gaan. Wel zal van 1 september tot 1 december de Roertunnel helemaal zijn afgesloten en van 1 oktober tot 1 december de Swalmentunnel. Daarna gaat de A73-zuid, bijna 2 jaar later dan gepland, helemaal open. Er zijn dan 2 rijstroken per rijrichting beschikbaar en er zijn geen beperkingen meer voor vervoer van gevaarlijke stoffen. Wel geldt er een snelheidslimiet van 100 km/h en is er een inhaalverbod voor vrachtauto's.
Activiteiten rondom de openstelling zuidelijk tracé.
Met het naderen van de geplande openstelling hebben diverse organisaties en instellingen activiteiten gepland. Zo was het de bedoeling om op 23 en 24 juni 2007 een Eurorace te organiseren op een gedeelte van het snelwegentraject bij Roermond, waarvoor onder andere Jos Verstappen was uitgenodigd. Het bleek te complex en te tijdrovend om in korte tijd te organiseren, en Verstappen liet weten andere bezigheden te hebben. Hiermee was het autosportevenement van de baan.
Op 1 augustus 2007 mochten de kinderen die meededen aan Kinder Vakantie Werk (KVW) in Swalmen een dag lang doorbrengen in en rondom de tunnel. Samen met de bouwers en Rijkswaterstaat werden de kinderen een dag vermaakt met sport en spel. Ook de traditionele motortocht die jaarlijks plaatsvindt, ging door de nieuwe tunnel.
Op 16 december 2007 zou er een marathon plaatsvinden over het gehele traject. De marathon was bedoeld om op symbolische wijze de overdracht van de 42 kilometer lange snelweg aan de automobilist te markeren.
In 2008 is tijdens de sluiting in september een zeer grote brandoefening gehouden in de Roertunnel. Hierbij moesten de hulpdiensten van heel de gemeente Roermond en van een deel van de gemeente Swalmen uitrukken. De oefening is goed verlopen en er zijn geen gewonden gevallen.
Toekomst.
Bij de Provinciale Statenverkiezingen 2019 was er een vraag van partijen aan de provincie Limburg of deze moet zich inzetten voor de verbreding van de A73. Het verkeer bij knooppunt Zaarderheiken op de oostelijke parallelbaan van de Rijksweg A73 in noordelijke richting loopt vaak vast. De voornaamste oorzaak van de files is dat er op de parallelbanen van de A73 maar één doorgaande rijstrook is. De oostelijke parallelbaan komt een extra rijstrook om de doorstroming en veiligheid op de A73 richting de A67 te verbeteren. Volgens planning wordt eind 2019 het ontwerptracébesluit gepubliceerd. In 2020 volgt dan het tracébesluit en in 2021 en 2022 zullen de werkzaamheden plaatsvinden.
Niet-gerealiseerd plan voor verlenging.
Het doortrekken van de A73 langs Beuningen met een nieuwe brug over de Waal naar de A15, was een optie die regelmatig genoemd werd als oplossing voor de grote verkeersdrukte op de wegen rondom Nijmegen. Er zijn inmiddels andere oplossingen voor dit probleem gerealiseerd:

</doc>
<doc id="30228" url="https://nl.wikipedia.org/wiki?curid=30228" title="Rijksweg 74">
Rijksweg 74

 
De rijksweg 74 of A74 is een Nederlandse autosnelweg die loopt van de aansluiting met de A73 zuidelijk van Venlo naar de Duitse Bundesautobahn 61 (kortweg BAB61 of A61). De weg verbetert de doorstroming van het (vracht)verkeer vanuit Nederland richting Duitsland en de leefbaarheid in de regio Venlo. Voorheen ging het doorgaande verkeer over de Klagenfurtlaan ten noorden en oosten van Venlo.
De A74 splitst zich af van de A73 bij knooppunt Tiglia ten zuiden van de Zuiderbrug bij Venlo. De A73 gaat vanaf het knooppunt in zuidelijke richting verder naar de A2. De A74 gaat vanaf dit punt in zuidoostelijke richting naar de Duitse grens en gaat daar over in een verlegd tracé van de BAB61. De nieuwe wegdelen zijn ongeveer 6 kilometer lang, waarvan 1893 meter op Nederlands grondgebied.
Geschiedenis.
In september 1995 werd een startnotitie gepubliceerd met daarin het voornemen een nieuwe verbinding tussen het Nederlandse en Duitse snelwegennet te realiseren bij Venlo. Deze verbinding zou van de A67 of de A73 naar de Duitse BAB61 moeten lopen. De verkenningen naar de A74 werden mede gestart om verkeersoverlast in Venlo te verminderen. Bewoners langs de Klagenfurtlaan werden geconfronteerd met stank- en geluidsoverlast door het vele (vracht)verkeer tussen de A67 en de BAB61.
Varianten.
Voor de A74 werden in de aanloopfase vier varianten opgesteld; twee zogenaamde "plateauvarianten" (tussen A73 en BAB61) en twee "Klagenfurtvarianten" (tussen A67 en BAB61). Uiteindelijk werd gekozen voor een plateauvariant die ter hoogte van de Keulse Barrière aansluit op de BAB61. De Klagenfurtvarianten (vernoemd naar de Klagenfurtlaan) worden in de Venlose gemeenteraad sinds 2011 de "A75" genoemd, als alternatief voor de A74, waarvan volgens interne gemeentelijke stukken wordt verwacht dat hij in 2020 min of meer dichtgeslibd zal zijn geraakt.
Besluitvorming en openstelling.
Minister van Verkeer en Waterstaat De Boer (Kabinet-Balkenende I) koos – na een MER-studie – voor het 'verdiepte plateau-alternatief'. 
Oud-minister Peijs (Balkenende II en III) had geen eenduidige keuze gemaakt omdat er veel weerstand was bij omwonenden. In oktober 2006 beloofde de minister dat in december van dat jaar de resultaten van onderzoeken naar luchtkwaliteit beschikbaar zouden zijn, en dat dan in februari 2007 een ontwerp-tracébesluit zou worden genomen. Dit onder voorwaarde dat aan het besluit luchtkwaliteit werd voldaan.
Minister Eurlings (Balkenende IV) van Verkeer en Waterstaat ondertekende eind 2009 een nieuw ontwerp-tracébesluit, dat van december 2009 tot februari 2010 ter visie had gelegen. In april 2010 liet hij de Kamer weten voornemens te zijn het definitieve tracébesluit in het derde kwartaal vast te stellen. Daarbij gaf hij aan zich maximaal in te zullen spannen de A74 vóór de opening van de Floriade in Venlo in april 2012 in gebruik te kunnen nemen.
Op 9 augustus 2010 ondertekende minister Eurlings in Venlo het definitieve tracébesluit voor de aanleg van de A74, in overeenstemming met de ministers Huizinga (VROM) en Verburg (LNV). Tegen dit besluit was nog beroep aangetekend; onder meer de Stichting Geen Twee Snelwegen, de Stichting VieCuri en een aantal inwoners uit Venlo en Tegelen hadden de Raad van State gevraagd het tracébesluit van de toenmalige minister van Verkeer en Waterstaat te vernietigen. De Afdeling bestuursrechtspraak van de Raad van State verklaarde in een uitspraak van 27 april 2011 alle beroepen tegen het besluit dat de aanleg van de A74 mogelijk maakt ongegrond. Tegen de uitspraak van de Raad van State is geen hoger beroep mogelijk.
In december 2010 werd de 110 ton wegende Sint-Theresiakapel met een kraan en truck enkele honderden meters verplaatst om ruimte te maken voor de A74.
Op 4 april 2012 werd de snelweg officieel geopend door minister Schultz van Haegen (Kabinet-Rutte I) en haar Duitse collega Ramsauer (Kabinet-Merkel II). De plechtigheid was met het oog op de heersende crisis bewust sober gehouden; er waren korte toespraken en er werden zwerfkeien onthuld. Sinds 5 april 2012 is de snelweg open voor verkeer.
Ecoducten.
Het tracé doorkruist de ecologische hoofdstructuur van Nederland tussen de Jammerdaalse Heide en de Groote Heide. Om deze twee natuurgebieden toch met elkaar verbonden te laten, is besloten om een ecoduct aan te leggen waar het tracé verdiept is aangelegd. Het ecoduct kreeg uiteindelijk de naam Ecoduct Wambach. Met een breedte van 58 meter was het bij de bouw het breedste ecoduct van Nederland, maar inmiddels is er in Midden-Delfland een breder ecoduct, over de A4. Ook is Ecoduct Steilrand aangelegd, een ecopassage onder de weg voor de Wilderbeek en kwetsbare fauna.

</doc>
<doc id="30229" url="https://nl.wikipedia.org/wiki?curid=30229" title="Louvain-la-Neuve">
Louvain-la-Neuve

Louvain-la-Neuve is een universiteitsstad in de Belgische provincie Waals-Brabant en onderdeel van de stad Ottignies-Louvain-la-Neuve. Louvain-la-Neuve ligt ongeveer 20 kilometer ten zuidoosten van Brussel en is specifiek gebouwd om de Université catholique de Louvain te behuizen. Het is daarom een geplande stad, gesticht in de jaren 1970. Het speciale aan de stad is dat ze in een vallei ligt waarop een grote betonplaat is aangelegd, de 'dalle universitaire', die de stad ondersteunt. In het stadscentrum zelf zijn bijna geen auto's te zien, want die rijden op wegen onder het centrum, waar ook verschillende parkeergarages aanwezig zijn. Overal zijn er liften aangelegd waarlangs men zich tussen de twee niveaus kan bewegen. Ook alle winkels worden ondergronds bevoorraad.
Geschiedenis.
Louvain-la-Neuve is de enige compleet geplande stad in België na Charleroi (1666). Louvain-la-Neuve dankt zijn oprichting aan de taalstrijd die België in de jaren 60 opschudde. Na de kwestie Leuven Vlaams in 1968 die leidde tot de opsplitsing van de Leuvense universiteit in een aparte Nederlandstalige en Franstalige universiteit, werd besloten de Franstalige universiteit, die niet langer in het Vlaamse Leuven kon blijven, niet in een bestaande Waalse stad te vestigen maar de campus te bouwen te midden in de velden van Waals-Brabant en deze site uit te bouwen tot een nieuwe stad.
Professor Michel Woitrin werd door rector magnificus monseigneur Massaux aangesteld om het project tot een goed einde te brengen. Michel Woitrin stelde hiertoe een ploeg architecten en stedenbouwkundigen samen, onder meer gevormd door professor Raymond M. Lemaire, Jean-Pierre Blondel, Pierre Laconte, Bernard de Walque en Jean Remy.
Van 1968 tot 1975 gaf die ploeg vorm aan het stedenbouwkundige concept van Louvain-la-Neuve. In tegenstelling tot de nieuwe Franse en Engelse steden, is hier gekozen de traditionele stedelijke morfologie in acht te nemen. Desalniettemin is er gekozen voor de scheiding van verkeer en werden de diverse functies in zones verdeeld, kenmerkend voor de functionalistische stedenbouw.
De eerste bewoners, voornamelijk universiteitspersoneel en studenten namen hun intrek vanaf 1972, naarmate de bouw vorderde en er steeds meer faculteiten de overstap uit Leuven maakten, groeide het aantal inwoners. Al van bij de start streefde de universiteit ernaar om naast de zuiver academische activiteiten ook bedrijven aan te trekken die sterk op onderzoek en ontwikkeling gericht zijn. Hiervoor werd al in 1971 het eerste wetenschapspark in België opgericht (LLN Science Park). Het 231 hectare groot park huisvest ondertussen meer dan 100 bedrijven goed voor zowat 4.500 jobs en is daarmee een belangrijke economische groeipool voor een streek die voordien vooral agrarisch was en sterk gericht op het nabije Brussel.
Universiteit.
De universiteitsstad werd vanaf 1968 gebouwd na de kwestie Leuven Vlaams op het grondgebied van de voormalige gemeente Ottignies. De stad huisvest de université catholique de Louvain (UCLouvain), de Franstalige afsplitsing van de Leuvense universiteit. Louvain-la-Neuve betekent vrij vertaald Nieuw-Leuven.
De stad is vrijwel uitsluitend eigendom van de universiteit, inclusief de publieke infrastructuur. Gebouwen worden onder speciaal erfpacht verhuurd.
De universiteit heeft in de stad ook enkele musea, onder meer het Musée L, interdisciplinair museum, de grootste universitaire collectie van het land.
Hergé-museum.
Het Hergé-museum, met een oppervlakte van 5.000 tot 6.000 m², bevindt zich vlak bij de Jardin de la Source op een terrein van de UCLouvain en is via een houten loopbrug verbonden met de straten van Louvain-la-Neuve. In mei 2007, daags voordat de Belgische striptekenaar Georges Remi, alias Hergé, 100 jaar zou zijn geworden, legde zijn weduwe en tweede vrouw Fanny Vlamynck de eerste steen voor een museum dat gewijd is aan het oeuvre van haar man. Het museum werd eind mei 2009 geopend, tachtig jaar nadat Hergé in het katholieke tijdschrift Le Petit Vingtième de eerste aflevering van Kuifje 'Au pays des Soviets' publiceerde.
Overig.
Louvain-la-Neuve staat onder traceurs bekend als de beste spot van België om parkour te beoefenen.

</doc>
<doc id="30232" url="https://nl.wikipedia.org/wiki?curid=30232" title="Schrift">
Schrift

Een schrift of schrijfsysteem is een systeem om taal grafisch weer te geven. Met behulp van schrift kan men een boodschap vastleggen (schrijven) die vervolgens (ook na verplaatsing en/of tijdsverloop) kan worden gelezen.
Geschiedenis.
Voor de ontwikkeling van het schrift was het in bepaalde situaties noodzakelijk om dingen en gebeurtenissen te onthouden, zowel ten aanzien van bezittingen als over bepaalde gemaakte afspraken. Dat was niet eenvoudig en leidde vaak tot conflictsituaties. Schrijven is een methode om informatie over bepaalde onderwerpen op te slaan en te kunnen doorgeven aan anderen, die zich op een afstand bevinden, zowel in ruimte als in tijd. Het schrift werd niet uitgevonden door een persoon of een gemeenschap. Het ontwikkelde zich op een natuurlijk wijze op verschillende plaatsen uit de behoefte om dingen te registreren of gebeurtenissen vast te leggen. Het nam dan ook verschillende vormen, van eenvoudig beeldschrift tot een soort letters die klanken van een taal voorstelden. Dat werd dan vastgelegd op verschillende materialen, zoals papyrus, wat zich ontwikkelde tot papier, en aardewerk door middel van inscripties. Dus op die manier werd het schrift gebruikt om informatie, zoals gebeurtenissen en handelsovereenkomsten op te schrijven. Het is hierdoor een belangrijke bron voor de geschiedenis van volkeren en culturen.
Duizenden jaren geleden kwamen de eerste niet-nomadische culturen tot bloei. In plaats van rond te trekken, vingen en domesticeerden deze mensen dieren en ze verbouwden groenten en andere gewassen (de eerste landbouw, die 10 000 à 12 000 jaar geleden begon, nadat in Eurazië het Weichselien was geëindigd). Dit bracht vele veranderingen met zich mee, waaronder de mogelijkheid dingen op te slaan en te verhandelen. Hierbij ontstonden de eerste kunstmatige geheugensystemen, waarmee men de handel ging documenteren. Uit deze vroege geheugensystemen ontwikkelde zich ook het schrift. Het schrift maakte het mogelijk ook zaken vast te leggen die niet met de handel te maken hadden, zoals de verhalen die tot dan toe alleen mondeling overgedragen konden worden.
Vermoedelijk ontstond het schrift zo'n 5000 tot 6000 jaar geleden, rond 3500 v.Chr. in Soemer en later in zeer uiteenlopende gebieden van de wereld, zoals Egypte, de Indusvallei en China en (tussen 1200 en 400 v.Chr.) ook in Meso-Amerika. Waarschijnlijk is het schrift vanuit Mesopotamië verspreid naar de Indusvallei en naar Egypte. Aangenomen wordt dat het Chinese schrift onafhankelijk daarvan is ontwikkeld.
Over het algemeen ziet men in de geschiedenis een soort ontwikkeling van pictografisch schrift (ieder begrip heeft een eigen schriftteken) via lettergrepenschrift (vereenvoudigd beeldschrift) naar alfabetisch schrift (alleen klinkers en/of medeklinkers hebben een schriftteken) omdat dit laatste gemakkelijker aan te leren is. Alfabetisch schrift heeft, in tegenstelling tot de duizenden tekens van beeldschriften, maar een paar tientallen tekens nodig om mee te kunnen schrijven en lezen.
Het eerste alfabet was waarschijnlijk het Fenicisch alfabet, dat omtrent het jaar 2000 voor Christus ontstond. De Feniciërs, een zeevarend volk, gebruikte dit alfabet dat, in tegenstelling tot het Mesopotamische spijkerschrift, maar enkele tientallen tekens kende en dus gemakkelijker aan te leren was. Dit schrift leidde tot de Aramese en Griekse schriften. Deze schriften zelf leidden weer tot de schriften die worden gebruikt door de hele regio, van West-Azië tot Afrika en Europa. Het Griekse alfabet introduceerde voor de eerste keer in de geschiedenis expliciete letters voor klinkerklanken. De Griekse en Latijnse schriften leidden tot meerdere Europese schriften in de vroege eeuwen na Christus, zoals de Runen, Gotische en Cyrillische alfabetten, terwijl het Aramese schrift ontwikkelde tot de Hebreeuwse, Arabische en Syrische abjad's, waarvan de laatste zelfs ontwikkelde tot het Mongoolse schrift. Het Zuid-Arabische schrift leidde tot het Ge'ez abugida. Sommige geleerden denken dat de Brahmische schriften van India en Zuidoost-Azië ook van het Aramese schrift afstammen.
Schrijven als proces.
Schrijven is een van de manieren waarop taal kan worden gebruikt. Taalgebruik is namelijk gebaseerd op het vermogen geschreven of gesproken taal te begrijpen of te produceren. Bij schrijven gaat het om het "produceren" van geschreven woorden en zinnen.
Hierbij wordt een woord uit het mentale lexicon (een soort mentaal woordenboek) opgediept, en vervolgens via een aantal tussenstappen (analyse van respectievelijk de woordbetekenis, de visuele woordvorm, opstellen van een schrijfplan) in een geschreven woord omgezet. Mogelijk wordt, net als bij het lezen, bij het schrijven soms gebruikgemaakt van een indirecte of fonologische route, dat wil zeggen dat het woord eerst innerlijk wordt uitgesproken en daarna wordt vertaald naar een orthografische code (de visuele woordvorm of het schriftbeeld).
Kunnen schrijven hangt samen met kunnen spellen: weten uit welke letters een woord is samengesteld en/of de fonemen van gesproken taal kunnen omzetten in grafemen.
Bij schrijfstoornissen, samengevat met de term agrafie zijn twee varianten te onderscheiden: fonologische en lexicale agrafie. In het eerste geval heeft men vooral moeite met het spellen en schrijven van verzonnen woorden (er is een probleem met de fonologische route), in het tweede geval bij het spellen en schrijven van bestaande woorden (er is een probleem met de directe route).
Soorten en verwantschap.
Men kan schriften naar het gekozen weergaveprincipe in drie typen verdelen: logografisch of beeldschrift, syllabisch of lettergrepenschrift en alfabetisch schrift.
Beeldschrift.
Tegenwoordig is het meest gebruikte beeldschrift het Chinese schrift dat met vele duizenden beeldtekens (karakters of "Hanzi") geschreven wordt. Er is tegenwoordig naast het klassieke beeldschrift ook een vereenvoudigd Chinees beeldschrift in gebruik dat iets gemakkelijker aan te leren en te schrijven is. Er zijn in de loop der tijd zo'n 56.000 unieke Hanzi-tekens ontstaan, maar een goed opgeleide, belezen Chinees kent er gemiddeld maar zo'n 7000.
Ook het Japans wordt gedeeltelijk met beeldtekens geschreven. Het Japans schrift is eigenlijk een combinatie van drie verschillende systemen waarvan het belangrijkste, Kanji, vrijwel ongewijzigd is overgenomen van het Chinese Hanzi. Ook de cijfers die in de Westerse wereld worden gebruikt zijn in feite beeldtekens.
Lettergrepenschrift.
Het syllabisch schrift of lettergrepenschrift komt in de moderne tijd zelden voor. Terwijl beeldschriften één enkel teken gebruiken voor één heel woord, gebruiken lettergrepenschriften één teken voor één bepaalde lettergreep, die samen woorden vormen. Een teken in een lettergrepenschrift vertegenwoordigt doorgaans een medeklinker gevolgd door een klinker, of enkel een klinker. In een "echt lettergrepenschrift" is er geen grafische overeenkomst tussen fonetisch gerelateerde tekens, wat betekent dat de tekens voor /ke/, /ka/ en /ko/ geen grafische gelijkenis hebben die hun gedeelde /k/-klank zou aanduiden.
Voorbeelden zijn het Cherokee syllabisch schrift, het Oji-Cree Ojibwe, het Yi-schrift van het Yi-volk en het Japanse Katakana en Hiragana. Ook diverse Inuittalen hebben een syllabisch schrift, het Inuktitut-schrift. Vroeger waren schriften van dit type vrij algemeen: zoals de hiërogliefen, het Lineair A en het Lineair B en het schrift van de Maya's.
Abugida.
Een abugida is een type schrift waarin de belangrijkste tekens de medeklinkers zijn. Abugida is een tussenvorm van syllabisch en alfabetisch schrift. De letters voor de basismedeklinker hebben een impliciete klinker en consequente aanpassingen van de basisletter om andere klinkers aan te duiden. In sommige gevallen ontbreekt een klinker. De Brahmische schriften, die behoren tot de abugida, worden verder gekenmerkt door het ontbreken van hoofdletters, scheiding tussen de woorden, en het schrift loopt horizontaal van links naar rechts. Verschillende, nog veel gebruikte schriften, zijn afgeleid van het Brahmischrift, zoals Devanagari, Bengaals schrift, Gurmukhi, Gujarati schrift, Kannada schrift, Malayalam schrift, Odia schrift, Singalees schrift, Tamil schrift, Telugu schrift en Thais schrift. Het Devanagari werd gebruikt voor het Sanskriet (de taal van de klassieke literatuur van het Indisch subcontinent), maar ook onder andere voor het Hindi, Nepalees en het Marathi.
Alfabetisch schrift.
Een alfabet is een gestandaardiseerde set van geschreven symbolen of grafemen die "letters" genoemd worden, en die de fonemen van een gesproken taal schriftelijk vertegenwoordigen. Het woord alfabet is afgeleid van alpha en bèta, de eerste twee symbolen van het Griekse alfabet.
Het alfabetisch schrift werd uitgevonden door Semitische volkeren, waarvan de Feniciërs de bekendste waren. Via hun contacten met omringende volkeren namen, met de nodige aanpassingen, de Grieken, Hebreeërs en Arabieren dit alfabet over. Omdat het alfabet oorspronkelijk afkomstig was van Semitische volkeren, bij wie de betekenis van de woorden grotendeels bepaald wordt door de medeklinkers, was dit alfabet een consonantenschrift oftewel een abjad. Een abjad is een alfabetisch schrift waarbij er één letter per medeklinker is. Abjad's verschillen met andere alfabetten omdat zij alleen over letters beschikken voor medeklinkers, klinkers worden meestal niet opgeschreven. De kleitabletten in Ugarit laten al ongeveer dezelfde volgorde van de letters zien als het hedendaagse ABC. Alle abjad's (behalve misschien het Tifinagh) behoren tot de Semitische schriftfamilie en stammen af van het Proto-Sinaïtisch schrift. De reden hiervoor is dat Semitische talen en de verwante Berbertalen over een morfologische structuur beschikken waarbij het aanduiden van klinkers meestal niet nodig is. Sommige abjad's, zoals het Arabisch en Hebreeuws, beschikken wel over tekens voor klinkers. Alhoewel zij deze alleen bij bijzondere aangelegenheden gebruiken, zoals bij het leren lezen en schrijven. De term "abjad" is zo genoemd wegens de alfabetische volgorde in het Arabisch, namelijk: 'alif, bā', jīm, dāl.
Veel schriften afgeleid van abjad's zijn uitgebreid met tekens voor klinkers, waardoor ze "volledige" of "echte alfabetten" zijn geworden. Dit gebeurde meestal wanneer een schrift werd aangepast aan een niet-Semitische taal. Het bekendste voorbeeld is de ontwikkeling van het Griekse alfabet vanuit het Fenicische alfabet. Toen de Grieken het aanpasten aan hun taal reserveerden ze enkele letters, die in het Grieks niet nodig waren, voor klinkers: de He werd een E, de Samek een O, de Alef een A. Via de Grieken namen ook de Romeinen het over en na de nodige aanpassingen werd dit het Latijnse alfabet. Ook het Cyrillische alfabet is sterk gebaseerd op het Griekse alfabet.
Een abugida is een alfabetisch schrift waarvan de basisletters medeklinkers aanduiden met een inherente klinker en waarbij er op een consistente wijze aanpassingen op de basisletters toegepast kunnen worden om andere klinkers aan te duiden. Dus, in een abugida kan er wel of geen letter zijn voor /k/ zonder klinker, maar wel een letter voor /ka/ en /ke/ (door het aanpassen van /ka/). In veel abugida's bedraagt deze aanpassing van basisletters het toevoegen van een klinkerteken, maar er zijn ook andere mogelijkheden zoals het ronddraaien van de basisletters of het toevoegen van diakritische tekens. Het contrast van abugida's met "echte lettergrepenschriften" is dat de laatstgenoemde één apart teken hebben per mogelijke lettergreep en niet over systematische grafische gelijkenissen beschikken. De grafische gelijkenis van de meeste abugida's komt door het feit dat deze afgeleid zijn van abjad's en dat de medeklinkers de basisletters vormen, waarbij de nieuwe klinkertekens maar een toevoeging zijn op de basisletters. Voorbeelden zijn het Ethiopisch schrift en de vele Brahmische schriften van Zuid- en Zuidoost-Azië, die allemaal te herleiden zijn tot het klassieke Brahmischrift.
Het alfabetische schrift van het Koreaans, de officiële taal van Zuid- en Noord-Korea, is het Hangul (한글), resp. Chosŏn'gŭl (조선글). Het is tevens een fonetisch alfabet. Het bestaat uit tien klinkers en veertien medeklinkers die als lettergrepen in een soort vierkantje worden gegroepeerd. Het ontwerp van de medeklinkerletters is gebaseerd op de vorming en het onderscheiden van spraakklanken. Het is ontwikkeld ten tijde van Sejong de Grote, begin 15e eeuw, om de geletterdheid onder het gewone volk te bevorderen. Het alfabet is zo ontworpen dat laaggeschoolden kunnen leren lezen en schrijven. De datum van publicatie is 9 oktober 1446, wat jaarlijks wordt herdacht.
Ook gebarentalen kunnen opgeschreven worden. Het bekendste gebarenschrift is SignWriting. Voor blinden en slechtzienden is het brailleschrift ontwikkeld, dat een blinddruk is.
Alfabetten vergeleken.
Hieronder een vergelijking tussen enkele alfabetten
In Europa waar het Latijnse alfabet wordt gebruikt zijn in verschillende landen aanpassing gemaakt om de belangrijkste taal te kunnen schrijven.
Schrijfrichting.
De schrijfrichting is de richting waarin in een geschreven taal de letters of karakters opgeschreven worden en waarin men deze ook leest. Zo is de schrijfrichting in het Nederlands en andere Latijnse schriften van links naar rechts en in het Arabisch van rechts naar links. De schrijfrichting kan ook vrij zijn, zoals in het Tifinagh, waarin niet alleen van links naar rechts of andersom, maar ook van boven naar beneden of andersom geschreven kan worden.
Geschiedenis.
Egyptische hiërogliefen werden geschreven van links naar rechts of andersom, waarbij het gezicht van menselijke en dierlijke hiërogliefen naar het begin van de regel gedraaid was. Het vroege alfabet kon zowel horizontaal als verticaal in verschillende richtingen geschreven worden, gewoonlijk volgens het boustrofedonsysteem: men schreef eerst een regel in een bepaalde horizontale richting, draaide de richting aan het eind van de regel om en schreef vervolgens in tegenovergestelde richting.
Het Griekse alfabet en de opvolgers daarvan werden gekenmerkt door een schrijfrichting van links naar rechts en van boven naar beneden, hoewel de richting bij de vroege Grieken (ca. 800 tot 600 v.Chr.) aanvankelijk nog vrij was. Andere schriften, zoals het Arabisch en Hebreeuws, volgden de tegenovergestelde richting. In schriften gebaseerd op Chinese karakters wordt van oudsher verticaal (van boven naar beneden) en van rechts naar links geschreven, maar tegenwoordig is de schrijfrichting dikwijls omgedraaid (van links naar rechts, van boven naar beneden) als gevolg van de westerse invloed, de groeiende behoefte om woorden in het Latijns alfabet weer te geven en de technische beperkingen van populaire elektronische bestandsformaten. Het traditionele Mongoolse schrift, dat tegenwoordig nog in Binnen-Mongolië wordt gebruikt, loopt van boven naar beneden (en van links naar rechts).
Het Oudturkse alfabet en de opvolgers daarvan zijn uniek in zoverre dat de schrijfrichting daar van boven naar beneden en van links naar rechts is. Deze schrijfrichting vindt haar oorsprong in een oude Semitische schrijfrichting, waarbij de pagina 90 graden tegen de wijzers van de klok in werd gedraaid om overeen te komen met het uiterlijk van het verticale Chinese schrift. In verschillende schriften in de Filipijnen en Indonesië, zoals het Hanunó'o, lopen de regels traditioneel van de schrijver af, van beneden naar boven, maar zij worden gelezen van links naar rechts.
Computers.
De tekstrichting op een webpagina kan in elk HTML-element worden ingesteld met het attribuut codice_1. Zo kan codice_2 worden gebruikt op pagina's die van links naar rechts moeten worden gelezen, waarbij codice_3 staat voor "left-to-right" (van links naar rechts). Het attribuut codice_1 wordt door alle grote browsermerken ondersteund.

</doc>
<doc id="30236" url="https://nl.wikipedia.org/wiki?curid=30236" title="Lijst van voormalige namen van plaatsen">
Lijst van voormalige namen van plaatsen

Sommige toponiemen hebben in de loop van de tijd een andere naam gekregen. Hieronder een lijst:

</doc>
<doc id="30239" url="https://nl.wikipedia.org/wiki?curid=30239" title="Anarchist">
Anarchist



</doc>
<doc id="30241" url="https://nl.wikipedia.org/wiki?curid=30241" title="Elegie (literair werk)">
Elegie (literair werk)

Het begrip elegie heeft een betekenisontwikkeling ondergaan van “kort gedicht” via “meditatief, melancholisch gedicht” tot “klaagzang”. Deze ontwikkeling is niet volstrekt chronologisch. De klaagzangen zijn al ten minste vanaf de middeleeuwen bekend, en kunnen als “elegieën” in de moderne betekenis van het woord worden opgevat. Tegelijkertijd zijn meditatieve elegieën nog in de twintigste eeuw beschreven. Dit artikel biedt niet een historisch maar een formeel-thematisch overzicht.
De klassieke elegie.
De Griekse elegie.
"Zie ook het artikel Griekse elegie"
Het Griekse "elegos" (ἔλεγος) betekende “zang” of “melodie”, en daarvan is afgeleid "elegeia" of "elegeion" (ἐλεγεία, ἐλεγεῖον): dit kon een klacht zijn, maar dat hoefde niet. Belangrijk was de vorm: de elegie was opgebouwd uit tweeregelige stanza’s, de eerste regel een dactylische hexameter (zesmaal lang-kort-kort), de tweede een dactylische pentameter (vijfmaal lang-kort-kort). Wellicht was de klagende vorm de oorspronkelijke, en aangenomen wordt ook dat de eerste elegieën onder fluitbegeleiding ten gehore werden gebracht.
In de zevende eeuw v.C. schreef de Spartaan Tyrtaeus zijn elegieën, die strijdliederen waren. Mimnermus’ elegieën bezingen liefde en jeugd, en beklagen de ouderdom; de toon is zwartgallig. Ook de staatsman Solon van Athene beoefende het genre. 
Vele epigramdichters gebruikten in de hierop volgende eeuwen de elegievorm voor hun puntige verzen.
De Latijnse elegie.
De Latijnse "poetae novi" — de "nieuwe dichters" uit de eerste eeuw v.C., met Catullus als bekendste vertegenwoordiger — richtten zich naar Griekse voorbeelden in hun korte gedichten, waaronder ook weer elegieën waren te vinden. Enkele decennia later schreef Propertius zijn vier boeken met elegieën, die veelal, maar niet uitsluitend, liefde en ontrouw tot onderwerp hadden.
Andere bekende dichters in de Latijnse elegie zijn de Romeinen Tibullus, Sulpicia en Ovidius. Alle deze dichters leefden rond het begin van onze tijdrekening. Het geeft al aan dat de Latijnse elegie geen lang leven beschoren was. Niet meer dan 50 jaar is erover gedicht. De invloed was echter groot. Shakespeare haalde bijvoorbeeld veel inspiratie uit de overgebleven en overgeleverde gedichten, maar ook de middeleeuwers haalden er inspiratie uit om vorm te geven aan het ideaal van de hoofse liefde.
Erotische Latijnse elegie.
De elegie komt voort uit de drang het verlangen naar één bepaalde geliefde uit te drukken. Een populair subgenre was de erotische elegie, waarbij het specifiek gaat om het seksuele verlangen, de lust. Vooral Ovidius legde zich toe op dit genre. Hij schreef drie boeken vol met erotische elegieën gewijd aan zijn verhouding met Corinna. In de traditie van de erotische elegieën schrijft hij ook nog de reeks Heroides en de Ars Amatoria, een handleiding over de kunst van het verleiden. Dit werk wordt door keizer Augustus als argument gebruikt om Ovidius te verbannen. In het oude Rome was het namelijk niet gepast om over romantiek te schrijven of een persoonlijke emotie uit te drukken. Een ander probleem met de elegie was, dat het vraagtekens plaatste bij het gezin als fundament van de Romeinse samenleving. Elegieën gingen namelijk over minnaars en minnaressen, en niet over echtgenoten en echtelijke trouw. Liefde werd in de satyrspelen ook al gezien als extravagant gedrag, daar ging het echter 'slechts' om jongemannen. Voor volwassen mannen en vrouwen was dit ongehoord; het gedrag van koningin Dido in de Aeneis wordt dan ook met afkeuring bezien door de auteur Vergilius. Dido leidt de held Aeneas namelijk af van zijn hoge doel en vormt zodoende een bedreiging voor het (mythologische) ontstaan van Rome - gelijk minnaressen het voortbestaan van Rome ondermijnen.
Men zag in de elegieën een poging tot verstoring van de machtsverhoudingen tussen mannen en vrouwen. De dichters onderwerpen zich aan de liefde via de minnares. Zij krijgt aldus de controle dan in handen, was de gedachte. Toch is het niet zo dat in alle elegieën de mannen zich onderwerpen aan de vrouwen. Integendeel zelfs; Ovidius beschreef het gebruik van geweld tegen de minnares in verschillende elegieën. Het kan ook de andere kant op, want Propertius schrijft over Cynthia het gebruik van geweld niet tegen hem, maar ze past het toe op haar reizen. Cynthia krijgt een duidelijk mannelijke rol. Zij gaat op reis en Propertius blijft thuis, dat maakt hem mollis, zacht. Hij schaadde daarmee dus ook de genderverhoudingen zoals ze waren. 
Tibullus schreef naar het idee van verlangen voor één geliefde meerder elegieën samengebonden in één boek. De geliefde was de vrouw Delia. Tibullus schreef echter ook drie maal in de traditie van de erotische Hellenistische poëzie met het metrum van de elegie. Kenmerkend is dat de erotische Hellenistische poëzie homo-erotisch van aard was. De drie elegieën die Tibullus schreef waren dan ook gericht naar de jongeman Marathus. Tibullus was geen uitzondering in het schrijven van deze homo-erotische elegieën. Ook Catullus beschreef zijn verlangen naar een man genaamd Juventus. Ook hij richt zich voor het grootste gedeelte op de andere sekse.
De meditatieve elegie.
Het oorspronkelijke metrum van de elegie werd soms in de moderne Europese literatuur overgenomen, en ook dan spreekt men, op grond van die maatovereenkomst, van elegieën. De negentiende-eeuwse elegieën van Friedrich Hölderlin grepen in hun vorm op de Griekse voorbeelden terug. Dat was geen toeval: Hölderlin hoopte op een herleving van oude Griekse idealen, en de vorm weerspiegelt in dat opzicht de inhoud van deze gedichten. Ook de "Duineser Elegien" (1923) van Rainer Maria Rilke heten vooral zo omdat ze met de "vorm" van elegieën experimenteren. Ze zijn meditatief van aard, overpeinzingen over het menselijk bestaan.
De elegie als klaagzang.
Al eeuwen eerder waren zulke overpeinzingen een stap verder gegaan. Met name in de Engelse literatuur van de achttiende eeuw richtten zij zich op de vergankelijkheid van dat bestaan. Er was een hele groep dichters, de Graveyard School, die zich aan dit soort bespiegelingen waagde. Het beroemdste voorbeeld is het weemoedige "Elegy Written in a Country Churchyard" (1751) van Thomas Gray, een afgewogen overpeinzing van verloren leven en onopgemerkt talent. Een extremer, somberder voorbeeld zijn de "Night Thoughts" (1742—45) van Edward Young. 
In de "Ballade des dames du temps jadis" (ca. 1460) van François Villon was de klacht al persoonlijker van aard geweest: een aantal dames wordt erin met name genoemd, en het refrein van de ballade is steeds weer de bekende middeleeuwse "ubi sunt"-klacht, het motief “waar zijn zij gebleven?”
Van klacht om armoede, gemiste kansen of vergankelijkheid "in het algemeen" (zoals bij de "Graveyard School"), via klacht om vergankelijkheid, geadstrueerd aan met name "genoemde personen" (bijvoorbeeld bij Villon), krijgt de elegie haar moderne betekenis als de klacht zich tot "één persoon" bepaalt. 
Dit subgenre is al bekend vanaf de middeleeuwen, met het Nederlandse lied 'Egidius waer bestu bleven' als bekend voorbeeld: Egidius die de dood koos (smaakte), en de zanger het leven liet. Van de lijkzangen die Vondel schreef, is zijn "Kinder-lyck" (“Constantijntje, ’t zalig kijndtje”) tegelijk een elegie vol verdriet én overgave. 
In de twintigste-eeuwse literatuur leeft het subgenre van de klagende elegie voort. Toen de vrouw van Gaston Burssens overleed, schreef hij de bundel "Elegie" (1943). Maar ook het verlies van huisdieren kan tot literaire uitingen van verdriet aanleiding geven: Jan Hanlo schreef "Hond met bijnaam Knak", Guillaume van der Graft de "Elegie op mijn hond".
In het Engelse taalgebied is W.H. Audens "In Memory of W.B. Yeats" een bekend voorbeeld.
De pastorale elegie.
Een bijzonder, formeel subgenre is de pastorale elegie, waarbij zowel het betreurde personage als de treurende schrijver worden voorgesteld als figuren uit een herdersverhaal. Deze vorm, waarvan "Lycidas" (1638) van John Milton een vaak geciteerd voorbeeld is, volgt een vast patroon: de muzen worden aangeroepen, de natuur treurt mee, er is een optocht (in latere voorbeelden ook: bloemen), kritiek wordt geuit op de voorzienigheid en op hen die de overledene hadden moeten beschermen (vaak bewaarengelen), maar het gedicht eindigt met troost.
De elegie in de muziek.
Ook in de muziek bestaat de elegie als genre. Zie onder meer de artikelen Élégie (Fauré) — Elegie (Hanson) — Elegie voor Sebastian Knight — Elegy for J.F.K. - Egidius waer bestu bleven.

</doc>
<doc id="30242" url="https://nl.wikipedia.org/wiki?curid=30242" title="Lijkdicht">
Lijkdicht

Een lijkdicht is een gedicht ter nagedachtenis van een overledene.
Doordat het naar aanleiding van een sterfgeval ontstaat, is het per definitie een gelegenheidsgedicht. Het kan in opdracht geschreven zijn en is vaak een opsomming van de deugden en kwaliteiten van de overledene. Dit maakt zulke gelegenheidspoëzie niet zelden formeel en plichtmatig, en het lijkdicht wordt daarom wel onderscheiden van de elegie, die, in de betekenis van "klaagzang", doorgaans emotioneler van karakter is.
Maar ook lijkdichten kunnen tot hoog literair niveau stijgen. Een voorbeeld is "Kinder-lyck" van Vondel, tegelijkertijd een klacht om zijn gestorven kind, "Constantijntje, 't zalig kijndtje", en een bespiegeling over de eeuwigheid en over Gods goedheid.

</doc>
<doc id="30244" url="https://nl.wikipedia.org/wiki?curid=30244" title="Satire">
Satire

Een satire is een kunstvorm waarbij vaak op humoristische wijze maatschappijkritiek of kritiek op personen wordt gegeven. De kritiek kan geleverd worden via parodie, ironie, sarcasme, pastiche en karikatuur. De doelwitten kunnen personen, politici, tradities, religie, kunstenaars, entertainers, media, normen, waarden, trends zijn. Niet alle satire is uitsluitend humoristisch bedoeld. Sommige satires zijn zo agressief en scherp dat ze vooral willen provoceren of tot actie aanzetten. Hierom zijn door de geschiedenis heen veel satirici vervolgd door de overheid.
Etymologie.
Het woord 'satire' is, hoewel dit vaak wordt gedacht, niet afgeleid van de klassieke satyr, maar van de "lanx satura", wat staat voor een schaal met gemengde vruchten. Dit verwijst naar de eeuwenoude associatie van satire met het consumeren van voedsel voor de geest ("ab ovo usque ad mala" = "vanaf het ei tot de appels", een Latijnse uitdrukking die ongeveer betekent: "van begin tot eind") en met het vermengen van verschillende genres en stijlen. Satire wordt ook weleens geassocieerd met de geneeskunde, waarbij de satiricus als een arts de maatschappij tracht te "genezen".
Vormen van satire.
Satire kan verdeeld worden in twee vormen:
Satire in Nederland.
Nederland kent een lange traditie op gebied van satire. Het boek "Lof der Zotheid" door Desiderius Erasmus is allicht het oudste voorbeeld. Eind 19de eeuw ontstond in Nederland het cabaret, die vaak hun publiek een figuurlijke spiegel voorhouden. In diezelfde periode ontstond het 'Amsterdamsch literair-satirisch studentenweekblad Propria Cures', dat in 1890 werd opgericht, en nog altijd verschijnt. Satirische literatuur was in Nederland onder meer terug te vinden in de werken van Godfried Bomans en de stripreeksen "Tom Poes" en "De familie Doorzon."
In de jaren zestig en zeventig van de 20ste eeuw had Nederland diverse spraakmakende televisieprogramma's, waaronder "Zo is het toevallig ook nog eens een keer, Hoepla, Farce Majeure, Hadimassa, Het Gat van Nederland". In de jaren tachtig werd televisiesatire vooral vertegenwoordigd door Kees van Kooten en Wim de Bie. Zij werden opgevolgd in de jaren 90 door Jiskefet. In de 21ste eeuw waren er programma's als "Kopspijkers" en later "Koefnoen" en "Zondag met Lubach(later De Avondshow met Arjen Lubach)"
Met name de VPRO en de VARA hebben een traditie in satire. Een bekend satirisch radioprogramma was "Cursief" van de KRO, dat in de jaren zeventig werd uitgezonden.
Satire in België.
België heeft qua satirische tradities voornamelijk het carnaval van Aalst en de Antwerpse poppentheaters zoals Poesje, die eeuwenlang machthebbers belachelijk maakten. In strips als "Kuifje, Suske en Wiske" en "Nero" vinden we soms lichte satire terug. Na de Tweede Wereldoorlog ontstond het rechts-conservatieve krantje "'t Pallieterke". Schrijvers als Hugo Claus en Johan Anthierens schreven satirische stukken, voornamelijk tegen de Kerk en politici gericht. Tijdens de jaren zestig en zeventig ontstonden er enkele satirische bladen, waarvan Humo en De Zwijger de bekendste zijn. Op 2 november 2008 werd een nummer van het Vlaamse blad Humo uit de rekken gehaald vanwege een satirisch bedoelde fotomontage in het blad rond de zaak-Koekelberg.
Zanger Jacques Brel zong geregeld met scherpe tong over bepaalde maatschappelijke toestanden die hem aangrepen. In Vlaanderen zelf hadden groepen als De Strangers en Vuile Mong en zijn Vieze Gasten een satirische doorslag.
Satirische televisie was in België amper te zien. Eind jaren zestig, begin jaren zeventig was kortstondig op de BRT het satirische televisieprogramma "Magesien" te zien. Datzelfde decennium maakte Urbanus de Kerk belachelijk en later ook humanitaire doelen. Tijdens de jaren tachtig liep op de BRT de satirische televisiereeks "TV-Touché." Pas in de jaren negentig brak televisiesatire in Vlaanderen echt door, al bleef de satire doorgaans zacht. Komieken als Geert Hoste en Raf Coppens brachten politiek geïnspireerde humor, terwijl series als "Buiten De Zone, Alles Kan Beter, In de Gloria" en "Het Geslacht De Pauw" voornamelijk parodieën op andere televisieprogramma's brachten. In de 21ste eeuw laten het televisieprogramma De Ideale Wereld en komieken als Alex Agnew en Michael Van Peel zich ook geregeld door de actualiteit inspireren.
Parodie.
Een satire die de spot drijft met een bestaand kunstwerk heet een parodie of persiflage.

</doc>
<doc id="30245" url="https://nl.wikipedia.org/wiki?curid=30245" title="Parodie">
Parodie

Een parodie of persiflage is een spottende nabootsing van een gedicht, lied, film, toneelstuk, verhaal of andere kunstzinnige uiting. Vaak worden hierbij herkenbare eigenschappen van het origineel overdreven of uitvergroot.
Beschrijving.
In grote lijnen is een parodie een ondervorm van een satire: het verhaal (de tekst of het beeld) wordt op een ironische manier nagedaan. Dit kan zowel op een onschuldige als op een bijtende wijze gebeuren. Het succes van de parodie zal groter zijn naarmate het origineel bekender is en de geparodieerde (uitvergrote) elementen dus herkenbaarder zijn.
Sommige parodieën zijn inmiddels beroemder dan het kunstwerk dat oorspronkelijk gepersifleerd werd. Zo is het 18de-eeuwse boek "An Apology for the Life of Mrs. Shamela Andrews" of "Shamela" door Henry Fielding een parodie op het ooit zeer populaire, maar ondertussen haast vergeten boek "Pamela" door Samuel Richardson. De film "Airplane! (1980)" is inmiddels beroemder dan de vliegrampfilms die ermee belachelijk werden gemaakt.
Oorspronkelijke betekenis.
De term "parodie" is van Griekse oorsprong, waarin het een samenstelling is van "para-" ('naast') en "oide" ('lied'). Oorspronkelijk had de term "parodie" een volledig neutrale betekenis van 'imitatie' ('een lied naast een lied'), zonder dat er van satire sprake was. Tot en met de achttiende eeuw was het gebruikelijk om bijvoorbeeld muziek te hergebruiken. Een belangrijke reden hiervoor was dat muziekstukken op die manier bij meer gelegenheden ten gehore konden worden gebracht. Een componist als Bach maakte vele parodieën van eigen werk (zelfparodie). Hij verwerkte bijvoorbeeld een deel van een hoboconcert in een koor van een cantate of hij voorzag een aria uit een cantate van een nieuwe tekst voor een andere cantate of voor een van zijn passiemuzieken. Ook van het werk van anderen, zoals Vivaldi, Pergolesi en de broers Alessandro en Benedetto Marcello, maakte hij parodieën, volgens de principes van "translatio, imitatio en aemulatio", waarbij de parodie de fase van de "translatio (vertaling)" vertegenwoordigt. Hij en zijn tijdgenoten maakten parodieën dus zeker niet om het publiek te laten lachen om het origineel, maar integendeel uit bewondering, om ervan te leren of om de werken uit te kunnen voeren met andere muziekinstrumenten dan de oorspronkelijke.
Juridische aspecten van parodieën.
In de tijden waarin het begrip parodie ontstond, had niemand er bezwaar tegen als anderen dan de oorspronkelijke maker (delen uit) zijn werk opnieuw gebruikten. Tegenwoordig wordt daarover anders gedacht. Van een kunstenaar wordt originaliteit verwacht en wie iets overneemt van een ander, maakt zich in die opvatting schuldig aan plagiaat. Bovendien zijn er vaak zakelijke belangen mee gemoeid en het hergebruik van iemands werk wordt dan opgevat als diefstal.
Een parodist zou daardoor problemen kunnen verwachten. Voor een parodie is het immers nodig om herkenbare dingen over te nemen uit het origineel. Dat stuit op problemen met het auteursrecht, want men mag niet zomaar een nieuw verhaal met bestaande karakters van een ander maken. In 1984 besliste de Hoge Raad echter dat een parodie geen inbreuk is op de Auteurswet en dat men daarvoor herkenbare karakters, situaties en dergelijke over mag nemen uit het origineel. Sinds 2004 is het recht om een werk te parodiëren opgenomen in de Auteurswet onder artikel 18b, dat als volgt bepaalt:
Het essentiële element is dat het moet gaan om een parodie die naar de regels van het maatschappelijk verkeer redelijkerwijs geoorloofd is. In Nederland wordt dan ook een open norm gehanteerd, zodat de nadere invulling door de rechter kan worden bepaald. Waar die grens precies loopt, is niet met zekerheid te stellen.
Toch mogen grenzen daarbij niet overschreden worden. In april 2010 werd aan YouTube verzocht een populaire reeks parodieën op de Duitse speelfilm "Der Untergang" weg te halen wegens schending van auteursrecht. Een groot aantal gebruikers had op scènes uit de film waar Bruno Ganz als Hitler in woede uitbarstte, zelfverzonnen ondertitels geplaatst rond komisch bedoelde onderwerpen.
Voorbeelden van satirische parodieën.
Film.
Er bestaan heel wat parodiefilms waarin andere films belachelijk worden gemaakt.

</doc>
<doc id="30246" url="https://nl.wikipedia.org/wiki?curid=30246" title="Als je begrijpt wat ik bedoel">
Als je begrijpt wat ik bedoel

Als je begrijpt wat ik bedoel is een door Rob Houwer geproduceerde, avondvullende tekenfilm uit 1983 op basis van enkele tekststripverhalen uit de "Tom Poes"-stripreeks van Marten Toonder. De film is voor een belangrijk deel gebaseerd op het verhaal "De zwelbast" uit 1957 en enigszins op "Het monster-ei" uit 1942.
Verhaal.
Na een hevig onweer in de nacht van vrijdag de dertiende vinden Heer Bommel en Tom Poes een groot gestippeld ei, dat door een draak die in De Zwarte Bergen woont is achtergelaten bij slot Bommelstein. Uit het ei komt een klein draakje dat volkomen onschuldig is en niemand kwaad doet. Het beestje ziet Heer Bommel als zijn vader, omdat hij de eerste was die hij zag nadat hij uit het ei gekropen was. Heer Bommel neemt de zorg voor dit draakje op zich en noemt hem Zwelgje.
Zwelgje blijkt echter niet "zomaar" een draak te zijn. Het is een "zwelbast", die groeit en een wilde draak wordt als hij boos gemaakt wordt of als hij plezier heeft. Zijn groene stekels worden hierbij rood. Anderzijds krimpt een zwelbast ook weer wanneer hij bang of verdrietig is. Verder hebben zwelbasten een hekel aan water. Bovendien heeft de zwelbast een voorliefde voor glimmende zaken zoals munten, en is hij een geboren dief. Dit zorgt uiteraard voor de nodige problemen wanneer een gegroeide Zwelgje bijvoorbeeld in zijn plezier alles om zich heen omver maait. Bommel negeert waarschuwingen dat Zwelgje een wild dier is en in De Zwarte Bergen thuishoort, en staat erop hem als zijn zoon op te voeden.
Heer Bommel kan Zwelgje niet onder controle houden. Zo ruïneert de zwelbast bijvoorbeeld zijn eigen chique feestje. Bul Super en Hiep Hieper proberen van de gelegenheid gebruik te maken om een inbraak te plegen, maar dat mislukt. Bommel probeert Zwelgje door Dr. Zielknijper te laten behandelen om wat aan zijn gedrag te doen, maar Super en Hieper ontvoeren hem op de behandeltafel in de kliniek.
Super en Hieper gebruiken Zwelgje vervolgens om een bank te beroven. Zwelgje is nog erg jong en daardoor erg makkelijk te beïnvloeden, hij denkt dat het allemaal een spelletje is. Bommel verschijnt ter plekke om Zwelgje bestraffend toe te spreken, maar hierdoor zien de burgemeester Dickerdack en commissaris Bulle Bas Bommel aan voor de misdadiger en ze willen hem arresteren. Zwelgje redt Bommel door hem mee te nemen naar de Zwarte Bergen.
Het leven als vluchteling valt Heer Bommel erg zwaar, hij verlangt terug naar slot Bommelstein. Bommel verdwaalt in een bos aan de voet van de Zwarte Bergen en hallucineert over zijn bediende Joost en diens goede zorgen. In zijn waandenkbeelden loopt hij recht in de armen van de politie, die hem meteen arresteert.
Heer Bommel belandt in een cel en Dickerdack komt met een plan om ook Zwelgje te grijpen. De kans is namelijk zeer groot dat Zwelgje Bommel zal komen halen, omdat een zwelbast nooit zijn vader in de steek laat. Heer Bommel krijgt de opdracht om Zwelgje in dat geval op te roepen om zich over te geven, zelf zal Bommel dan van alle blaam worden gezuiverd. Als een gegroeide Zwelgje die avond inderdaad verschijnt, ontkent Bommel dat hij Zwelgjes vader is. De zwelbast, die zich hierdoor verraden voelt, krimpt van verdriet en onzekerheid. Dickerdack draagt Zwelgje over aan Bul Supers circus. 
Zwelgje is veel te depressief om op te treden, of zelfs maar te ontsnappen wanneer Tom Poes zijn kooi opent. Bommel kan het misbruik niet meer aanzien en arriveert ter plekke met een vuurspuit wanneer Super Zwelgje met de zweep wil slaan. Zwelgje groeit weer en keert zich tegen de twee boeven, waarbij de circustent wordt vernield. Super en Hieper proberen de opbrengst van de voorstelling veilig te stellen, maar Zwelgje verbrandt met zijn vurige adem het papiergeld. 
Zwelgje neemt Heer Bommel weer mee naar de voet van de Zwarte Bergen. Bommel heeft nu zijn les geleerd en ziet zich genoodzaakt afscheid te nemen van Zwelgje. Hoewel hem dit zwaar valt, doet hij het uiteindelijk toch. Eindelijk ziet hij zelf ook in dat beschaafde heren en zwelbasten niet kunnen samenleven. Hij neemt afscheid van Zwelgje, die weer teruggaat naar het land achter de Zwarte Bergen, waar hij thuishoort; hij beantwoordt de lokroep van zijn soortgenoten. Heer Bommel krijgt van de burgemeester gelukwensen met de afloop. Bediende Joost kan nu een gezellige slotmaaltijd uitserveren.
Stemverdeling.
De stemmen in de film zijn van (op alfabetische volgorde van achternaam van de acteur):
Achtergrond.
De titel verwijst naar een van de uitdrukkingen die vaak door Heer Bommel wordt gebezigd. Bjørn Frank Jensen en Bert Kroon schreven op basis van twee Tom Poes-verhalen het scenario en regisseerden de film samen met Harrie Geelen. Ook Toonder zelf was betrokken bij de totstandkoming van de film, die uiteindelijk werd geproduceerd door Houwer. 
Toonder was zelf niet geheel gelukkig met de film. De film zou te veel het karakter van een slapstick gekregen hebben.
In 2005 is de film op dvd uitgebracht.
Leesverhalen vs. de film.
De film is in hoofdlijnen gebaseerd op het verhaal van "De zwelbast". De geboorte van de draak geboren uit een ei is daarentegen ontleend aan een ander verhaal, "Het monster-ei". Het plan van Bul Super om gasten op een chic feest te beroven is eerder vertoond in "De doffe Doffer". In de film is de plaats van handeling het slot Bommelstein en in het genoemde verhaal het buitenverblijf van de markies de Canteclaer.
Verschil met de Bommelverhalen.
In het verhaal over de zwelbast kan Zwelgje praten. De verhaallijn begint met een weddenschap in de Kleine Club, waarbij heer Bommel wordt uitgedaagd een zwelbast te halen. Hij treft het diertje aan rond zijn kasteel, maar Zwelgje komt nooit het kasteel in. In de film komt het beest uit een ei gekropen in de fontein van het slot en verblijft in het kasteel totdat hij wordt overgebracht naar de kliniek van dokter Zielknijper. 
In de film krijgt Wammes Waggel een bijrol als hulpje van bediende Joost, waarschijnlijk vanwege zijn prominente rol in het verhaal: "Het monster-ei". 
Het laatste stuk van de film volgt het verhaal over de zwelbast redelijk nauwgezet, al zou Anne Marie Doddel nooit bij de slotmaaltijd hebben kunnen aanzitten, omdat ze ten tijde van Zwelgje nog geen onderdeel van de strip was.
Cameo.
Enkele scènes bevatten een cameo van personages uit de Bommelverhalen die in de film verder geen gesproken tekst hebben:
Moraal.
Kenmerkend voor de verhalen van Maarten Toonder is de afwezigheid van een moraal:¨‘Er is me wel eens gevraagd of mijn verhalen een boodschap hebben, en ik heb dat altijd ontkend. Ze vertolken wel een mening, maar als het een goed verhaal is, vertegenwoordigt die mening lang niet altijd een gangbare moraal. Het is dan een moraal uit een andere wereld, die lang niet altijd prettig of hoogstaand is.¨De moraal in deze film is dan ook tegendraads. De hogere klasse (in de persoon van Heer Bommel) negeert de waarschuwingen van de middenklasse (in de persoon van Butler Joost en Tom Poes) en probeert een lid van de onderklasse (in de vorm van draak Zwelgje) op te werpen als een 'nobele wilde' in de geest van Jean-Jacques Rousseau. Uiteindelijk is de boodschap dat de hogere klasse zich niet in moet laten met zwelbasten. 
Citaat.
Een bekend citaat uit de film is "Zwelgje, zweeeeeelgje...", wanneer Heer Bommel Zwelgje zoekt.

</doc>
<doc id="30253" url="https://nl.wikipedia.org/wiki?curid=30253" title="Winter">
Winter

De winter is een van de vier seizoenen in de gematigde en polaire streken. Het afwisselen van de winter met de andere seizoenen wordt veroorzaakt door de schuine stand van de aardas. In de winter staat op het noordelijk halfrond de aardas van de zon af en in de zomer juist naar de zon toe. Op het zuidelijk halfrond is dit omgekeerd, zodat de winter zich daar juist afspeelt tijdens de zomer van het noordelijk halfrond. Het meest kenmerkend aan de winter is hierdoor, behalve de in vergelijking met andere seizoenen lage temperaturen, de korte dagduur.
Een bepaalde winter kan worden aangeduid met twee opeenvolgende jaartallen, zoals 'winter 2024/2025'. Als er maar één jaartal staat dan is het het jaar waarin de winter begint.
Zoals ook met de andere seizoenen, wordt onderscheid gemaakt tussen de meteorologische en de astronomische winter.
Oorsprong en etymologie.
Oorspronkelijk deelde men in de Germaanse streken het jaar in in slechts twee (zomer en winter) en later drie (zomer, winter en lente) seizoenen. Jaren werden geteld als "winters" (bijvoorbeeld na zeventien winters is "na zeventien jaren").
Het woord winter stamt van het Oergermaanse woord "*wintruz".
Het verwante Oudhoogduitse woord "uuintar", "wintar" of "uuntar", dat door het eerste Latijns-Duitse woordenboek Abrogans:
wordt gelijkgesteld met het Latijnse woord "hiems" in de betekenis van "onweer" ("unuuitari") of "vrieskou" ("frost"), doch dat tegenwoordig als "winter" vertaald wordt. In nauwer aan het Nederlands verwante talen dan het Latijn is het woord "vetr" (Oudnoors), "vintrus" (Gotisch), winter (Engels en Oudengels, Duits, Deens). In de Indo-Europese taalgroep is het woord "winter" waarschijnlijk een cognaat van "water", en is de winter dus te beschouwen als het natte seizoen.
Astronomische winter.
Bepaling.
De astronomische winter begint op het noordelijk halfrond rond 21 december. De zon staat dan 's middags aan de Steenbokskeerkring loodrecht aan de hemel. De naam is afgeleid van het sterrenbeeld Steenbok dat rond midden december begint. Deze dag valt daarom ook samen met de kortste dag op het noordelijk halfrond. De astronomische winter eindigt meestal op 20 maart, soms op 21 maart, wanneer de zon 's middags aan de evenaar loodrecht aan de hemel staat (equinox). Hierna begint de lente.
Op het zuidelijk halfrond begint de astronomische winter rond 21 juni, wanneer de zon 's middags aan de Kreeftskeerkring loodrecht aan de hemel staat. De naam is afgeleid van het sterrenbeeld Kreeft die rond midden juni begint op het zuidelijk halfrond en eindigt meestal op 23 september, soms op 22 september wanneer de zon 's middags aan de evenaar loodrecht aan de hemel staat.
Omdat de Aarde op 3 januari het perihelium bereikt en het dichtst bij de zon staat (ongeveer 147,1 miljoen km ofwel 0,983 AE) en op 5 juli het verst van de zon staat (ongeveer 152,1 miljoen km ofwel 1,017 AE is de noordelijke winter minder koud en korter dan de zuidelijke winter. 
Begin van de winter.
Aanvangstijdstippen van de astronomische winter op het noordelijk halfrond tussen 2001 en 2030:
De aangegeven tijd is de Midden-Europese tijd. Op het zuidelijk halfrond begint op deze data de zomer, zie daar voor het begin van de winter op het zuidelijk halfrond.
Meteorologische winter.
Bepaling.
De meteorologische winter kan op twee verschillende manieren gedefinieerd worden.
Een veel gehoorde definitie van de meteorologische winter is die van de maanden december, januari en februari op het noordelijk halfrond en juni, juli en augustus op het zuidelijk halfrond. Als men het heeft over de gemiddelde wintertemperatuur, dan is die berekend aan de hand van deze periode.
Een andere, alternatieve definitie van de meteorologische winter is die van de gemiddelde luchttemperatuur op het noordelijk halfrond, respectievelijk het zuidelijke halfrond. Hiervoor neemt men de gemiddeld koudste dag van het jaar en trekt men respectievelijk anderhalve maand eraf en erbij om het begin en het eind van de winter te krijgen. De uitkomst hiervan bepaalt dat op 6 december de winter begint en op 6 maart eindigt. Op het zuidelijke halfrond komt dit meer overeen met de data van de astronomische winter, namelijk 20 juni t/m 19 september. Dit komt doordat het zuidelijk halfrond voor een veel groter deel dan het noordelijk halfrond uit oceaan bestaat, en zeewater veel langer dan land een bepaalde temperatuur vasthoudt.
Verschillende indelingen.
Niet in alle landen die op hetzelfde halfrond liggen worden precies dezelfde delen van het jaar als periodes van de winter beschouwd. In Ierland en andere landen die de Ierse kalender hanteren, wordt de periode van de winter uitsluitend bepaald aan de hand van de dagduur. De winterzonnewende die rond 21 december plaatsvindt wordt dan beschouwd als het midden van de meteorologische winter, die men laat beginnen op 1 november, een dag die bekendstaat als Samhain. Op Imbolc − een dag die overeenkomt met 1 of 2 februari − eindigt volgens de Ierse kalender de meteorologische winter en begint de meteorologische lente.
In sommige andere Europese landen wordt 11 november, de dag van het Sint Maarten-feest, als het begin van de meteorologische winter beschouwd. Men laat de meteorologische lente dan beginnen op de dag die bekendstaat als Valentijnsdag en overeenkomt met 14 februari.
In de Chinese astronomie en andere Oost-Aziatische kalenders begint de meteorologische winter op 7 november, met de "Jiéqì".
Ecologie.
In het dierenrijk vinden om overwintering mogelijk te maken allerlei morfologische en gedragsgerelateerde aanpassingen plaats, zoals de vogeltrek en de winterslaap waarbij de stofwisseling vermindert. Ook is er aangepaste camouflage; om onherkenbaar te blijven ondergaan sommige diersoorten zoals de alpensneeuwhoen, de poolvos, de wezel en de sneeuwhaas in de winter crypsis. Ze worden dan net als hun omgeving wit, en blijven zodoende onherkenbaar.
Eenjarige planten zijn voorbeelden van organismen die de winter nooit overleven, in tegenstelling tot vaste planten.
Activiteiten.
Onder meer de volgende activiteiten zijn strikt gebonden aan de winter:
Psychologische neveneffecten.
In meer of mindere mate is het wisselen van de seizoenen bij sommige mensen van invloed op hun gemoedstoestand. Wellicht als gevolg van het geringe aantal zonuren kan de winter een bepaald soort neerslachtigheid veroorzaken. Wanneer deze neerslachtigheid ernstige vormen aanneemt, spreekt men van een winterdepressie.
Symboliek.
In de klassieke mythologieën, volksverhalen en muziek wordt de winter op allerlei manieren symbolisch afgebeeld. In de Griekse mythologie wordt het wisselen van de seizoenen toegeschreven aan het jaarlijkse afdalen aan het begin van de herfst van Persephone, de dochter van Zeus, naar de onderwereld. In andere verhalen wordt de winter zelf voorgesteld als een persoon en/of geassocieerd met negatieve zaken, zoals de dood en het ontbreken van elke hoop. Een voorbeeld van een dergelijk verhaal is "" van C.S. Lewis. Een van de stukken van "De vier jaargetijden" van Antonio Vivaldi stelt als zodanig de winter voor.
Winter in Nederland.
Temperatuur.
De gemiddelde wintertemperatuur loopt uiteen van 2,4 graden in het noordoosten tot 4,2 graden in het zuidwesten. In de oostelijke helft liggen de nachtelijke temperaturen gemiddeld enkele tienden van graden onder nul, in het westen een paar graden boven nul. Vlissingen telt in de drie wintermaanden 20 dagen met vorst tegen 42 vorstdagen in Eelde. Op 15 dagen vriest het hier matig (lager dan -5 graden) en op 5 dagen streng (lager dan -10 graden). Op 10 tot 12 dagen vriest het in het noorden en oosten de hele dag. Vlissingen telt 6 ijsdagen, maar in noordelijke richting neemt het aantal ook aan zee toe tot 9 ijsdagen in Den Helder. Het kouderecord staat op 27 januari 1942 in Winterswijk met -27.4/
Wanneer er sprake is van wintertemperaturen die ver beneden het gemiddelde liggen, dan spreekt men van een strenge winter. Om te bepalen of een winter streng, koud, normaal of zacht is, gebruikt men het koudegetal of Hellmangetal als belangrijkste maatstaf. Een koudegetal tussen 40 en 100 betekent volgens deze definitie een normale winter. Een winter met een koudegetal boven de 300 is een strenge winter, tussen 100 en 300 is abnormaal koud, terwijl een winter met een koudegetal lager dan 40 geldt als zacht tot zeer zacht.
Neerslag.
De winter is het seizoen met de meeste uren neerslag. In drie maanden valt er landelijk gemiddeld gedurende 195 uur regen of sneeuw tegen 114 uur in de zomer. Toch is de winter niet het natste jaargetijde. Landelijk valt er 186 mm, dat is 45 mm minder dan in het najaar. Het midden van het land, rond de Utrechtse Heuvelrug, is 's winters het natste gebied. In Beekbergen valt 243 mm. Zeeland is met ruim 160 mm in Noordgouwe (Schouwen-Duiveland) een stuk droger. De landelijke verdeling van de neerslag toont echter een grillig patroon, deels samenhangend met het reliëf. De hoogste delen van het land vangen doorgaans de meeste neerslag. Zo krijgt in Zuid-Limburg het hoger gelegen Vaals 233 mm winterneerslag, terwijl Echt in Midden-Limburg slechts 163 mm opvangt. Het aantal sneeuwdagen loopt in de winter uiteen van 13 in het zuidwesten tot 21 in het oosten.
Stormen.
De winter is ook het seizoen van de grote stormen. Landelijk gemiddeld stormt het op 1 dag, maar aan de kust staat gewoonlijk op 4 tot 6 dagen een stormachtige wind (windkracht 8), of nog hardere wind.
Zonneschijn.
De zon schijnt in drie maanden gemiddeld tussen 160 en 180 uren, het meest in het westen. Gewoonlijk laat de zon in het donkerste seizoen op 37 dagen geheel verstek gaan, terwijl de zomer landelijk maar 5 zonloze dagen telt. Op 5 dagen schijnt de zon de hele dag (meer dan 80% van de mogelijke duur) tegen 10 zeer zonnige dagen in het voorjaar.
Geschiedenis en ontwikkeling.
Van de 15e tot en met de 18e eeuw − een periode die ook wel bekendstaat als de "Kleine IJstijd" − kenden Nederland en veel andere delen van de wereld veel strenge winters, waardoor bijvoorbeeld in het Verenigd Koninkrijk het water van de Theems geregeld bevroor en de zogeheten Theems-vorstbeurzen konden worden gehouden. De gemiddelde wintertemperatuur is sinds het begin van de 19e eeuw echter onafgebroken gestegen met ongeveer een graad per eeuw. In het tijdvak 1940-1970 was even sprake van een kleine afkoeling, maar sinds 1970 is zowel in Nederland als de meeste andere delen van de wereld het aantal zachte winters zeer snel toegenomen terwijl het aantal koude tot strenge winters is afgenomen. Ook stijgt de gemiddelde wintertemperatuur sinds de jaren 90 van de 20e eeuw aanzienlijk sneller dan voorheen. De winters van 1990, 2007, 2014 en 2016 waren recordzacht. Niettemin is er in 2009 en 2010 twee kaar na elkaar een witte kerst geweest; sinds het begin van de meetreeksen was dit in Nederland niet eerder voorgekomen.

</doc>
<doc id="30256" url="https://nl.wikipedia.org/wiki?curid=30256" title="Voorjaar">
Voorjaar



</doc>
<doc id="30257" url="https://nl.wikipedia.org/wiki?curid=30257" title="Najaar">
Najaar



</doc>
<doc id="30258" url="https://nl.wikipedia.org/wiki?curid=30258" title="Romaanse architectuur">
Romaanse architectuur

Romaanse architectuur is de benaming voor een stijlperiode in de architectuur in Europa die duurde van ca. 1000 tot ca. 1200. Kenmerkend is onder andere het gebruik van rondbogen bij raam- en deuropeningen en gewelven.
Naamgeving.
De term romaans dateert uit 1820 en werd voor het eerst gebruikt door de Franse kunsthistoricus Charles de Gerville, die in de architectuur overeenkomsten zag met die van het oude Rome. De term werd algemeen geaccepteerd nadat De Gervilles' bekendere collega Arcisse de Caumont hem overnam. Tot 1820 waren andere termen in zwang: voorgotisch, Byzantijns en rondbogenstijl.
De romaanse stijl kreeg dus zijn naam omwille van de gelijkenis met de Romeinse bouwstijl, die door de vaklui van die tijd bekend was van de talloze Romeinse monumenten, zeker in het huidige Italië, Zuid-Frankrijk en Spanje. Anderzijds is de term misleidend, omdat de romaanse stijl schatplichtig is aan de Karolingische en de Ottoonse, maar evengoed aan de Romeinse en de Byzantijnse bouwstijl. In Engeland wordt de romaanse bouwstijl meestal de Normandische stijl genoemd.
Geschiedenis.
Net zoals voor de gotische architectuur kan men niet spreken van een homogene romaanse bouwstijl en evenmin van een standaardperiode. De romaanse bouwstijl ontstond uit de technieken van Karolingische en Ottoonse architecten, die zich lieten inspireren door Romeinse en Byzantijnse voorbeelden, zoals de Constantijnse basilica's in Rome, de San Vitale in Ravenna en de Paltskapel in Aken. De eerste romaanse kerken ontstonden ongeveer tegelijkertijd in Oost-Francië, de Sint-Michaëlskerk in Hildesheim en in Lombardije. Van daaruit verspreidde de stijl zich over heel Europa, waarbij elke grote streek hem aanpaste naar eigen tradities, inzichten en behoeften.
De romaanse bouwkunst is zeer moeilijk in een strikt tijdskader te plaatsen. Er zijn vroeg-romaanse kerken te vinden in Limburg an der Haardt en Spiers aan de Boven-Rijn, in Tournus en Auxerre in Bourgondië, de Sant Pere de Rodes en de Santa Maria de Ripoll in Catalonië, de kerk Notre-Dame-de-Nazareth van Vaison-la-Romaine in de Provence, in Angers (Pays de la Loire), de abdijkerk van Sainte-Foy in Conques in Languedoc, de basiliek van Aquileia en de abdijkerk van Pomposa in Codigoro in Noord-Italië, de abdijkerk van de Abbazia di San Salvatore aan de Monte Amiata in Midden-Italië, de kerken in Hildesheim en Quedlinburg in Nedersaksen en in Paderborn in Westfalen. Men kan dus stellen dat de romaanse bouwkunst de eerste pan-Europese stijl was sinds de Romeinse architectuur.
De drijvende kracht achter de verspreiding van de romaanse stijl was de explosieve expansie van de kloosters in de elfde en twaalfde eeuw. Nieuwe kloosterordes zoals de Cluniacensers (909), de Cisterciënzers (1098) en de Kartuizers verspreidden zich naast de Benedictijnen over gans Europa dankzij de relatieve politieke stabiliteit en de economische heropleving.
Kenmerken, algemeen.
De halfcirkelvormige rondbogen, die zo kenmerkend zijn voor de romaanse bouwkunst, zijn terug te vinden in onder andere gordelbogen tussen gewelfvlakken, scheibogen tussen diverse kerkdelen, en in de vorm van deuren, vensters, portalen, dwerggalerijen en (blinde) arcades. Op basis hiervan heeft men de romaanse bouwstijl vroeger ook wel rondboogstijl genoemd. Bij dragende bogen (gordel- en scheibogen) leiden de rondbogen de druk van het gewelf rechtstreeks af op de muren, waardoor deze extra dik moeten zijn en vaak kleine vensteropeningen bevatten. Om die reden is het interieur van romaanse bouwwerken meestal vrij donker. In sommige gevallen wordt van de rondboog afgeweken. Zo zijn bovendorpels van deuren soms recht en worden hier en daar architraven gebruikt. Spitsbogen, spitstongewelven en klaverbladbogen zijn slechts in uitzonderlijke gevallen terug te vinden. Vensters hebben meestal de vorm van een ronde muuropening of rondboogvenster, in enkele gevallen een sleutelgat- of klaverbladvorm, soms slechts een spleet. Oorspronkelijk bevond het sluitvlak zich aan de buitenkant van de muur, later meer in het midden van de naar binnen afschuinde muurdoorsnede. Vensters van romaanse gebouwen bevatten vrijwel nooit transenna (zoals in de Romeinse, islamitische en pre-romaanse bouwkunst), maar zijn meestal voorzien van glas in lood.
Kerkelijke bouwkunst.
Koor en oostpartij.
Aan de oostzijde, waar het altaar zich bevond, werd het schip afgesloten met een apsis. Bij de zijbeuken kon dat een eenvoudige rechte muur of eveneens een apsis of apsidiool zijn. Aan weerszijden van het koor konden koortorens worden toegevoegd. Onder het priesterkoor bevond zich soms een crypte.
Westgevel.
De westelijke afsluiting van het schip kan diverse vormen aannemen bij een romaanse kerk. In Zuid-Europa is het dikwijls een eenvoudige muur met een topgevel. Soms is een portaal voorzien, dikwijls ook niet. Voor de gevel kon een voorhal, al dan niet met atrium worden gebouwd en dikwijls, vooral bij kleinere kerken, werd een middentoren voorzien, die soms een westelijk koor bevatte. Als deze toren in de as van de kerk geplaatst werd en een geheel vormde met het schip, was dit een typische kleine romaanse kerk. Bij grotere romaanse kerken gaat men twee westtorens voorzien en soms wordt het westwerk uitgewerkt tot een echte torenburcht met vier of meer torens zoals onder meer in Trier en Spiers. Een dergelijk westwerk is typisch voor Noordwest-Europa en het gebied van Rijn en Maas, ten zuiden van de Alpen komt het nagenoeg niet voor.
Schip.
Het type van het schip van romaanse kerken blijft zeer divers. Zowel de driebeukige basilica (met midden- en zijbeuken), de hallenkerk (met gelijkwaardige beuken) als de zaalkerk (slechts één beuk) komen voor in de romaanse bouwkunst. De basilica is de meest voorkomende, echter niet de standaard vorm; in Zuidwest-Europa is de hallenkerk populairder. De zaalkerk is meestal kleiner en komt veel voor bij dorpskerken, hoewel in Aquitanië en ook elders in Zuidwest-Europa monumentale zaalkerken bestaan. Hier en daar komen tweebeukige kerken voor, hetzij als zaalkerk met twee even hoge beuken, hetzij als basilica met slechts één zijbeuk. Tussen de beuken bevinden zich meestal vierkante pijlers, die de muren daarboven en het dak dragen. Hoewel de meeste romaanse kerken teruggaan op het basisontwerp van de basilica, kunnen ze er zeer verschillend uitzien door het wel of niet voorkomen van tribunes, triforia en lichtbeuken.
Transept.
Het transept evolueert van het "doorlopend transept" naar een transept dat organisch deel uitmaakt van het gebouw, even hoog en even breed als het schip. Oostelijk van het transept komt het koor, als het ware een verlenging van het schip, dat afgesloten wordt door de apsis. Het koor is een ruimte die in de romaanse periode werd toegevoegd. De kerk krijgt hierdoor een kruisvorm. Boven het kruisveld, de ruimte die ontstaat op de kruising van schip en transept, wordt dikwijls een vierkante of achthoekige toren gebouwd. In de latere periode van de romaanse bouwkunst zal die vaak dienstdoen als lichtschacht. Dit type is vrij kenmerkend voor het gebied tussen Rijn en Loire maar het transept komt in het zuiden van Europa nagenoeg niet voor. In het zuidwesten daarentegen wordt het transept zeer sterk uitgebouwd en laat men de zijbeuken en hun galerijen om de armen van het transept en het koor lopen zoals bijvoorbeeld in Santiago de Compostella.
Kapellen.
Kapellen werden mettertijd toegevoegd aan het basisgebouw om te kunnen beschikken over meerdere altaren. Men kon een kapel voorzien achter het hoofdaltaar of aan de noord en zuidzijde ervan, maar ook een of meer kapellen op de armen van het transept konden worden toegevoegd. Als mettertijd de zijbeuken als het ware verlengd werden door de kooromgang gaat men ook kapellen bouwen rond deze kooromgang en op die wijze ontstaan de straalkapellen.
Gewelven.
Van bij het begin van de romaanse periode, zelfs daarvoor komt men zowat alle types van gewelven tegen, tongewelven met of zonder gordelboog, halve koepels, dikwijls boven de apsiden of volledige koepels boven de traveeën van de zaalkerken in Aquitanië, kruisgewelven, kloostergewelven en ook het kruisribgewelf was in de elfde eeuw al bekend en werd tegen het einde van die periode in de kathedraal van Durham toegepast..
Ook het gebruik van gewelftypes is sterk regionaal bepaald. In Zuidwest-Europa had men een voorkeur voor het tongewelf en ook in Bourgondië gebruikte men vaak het tongewelf voor het schip. In Aquitanië bouwde men de eenbeukige zaalkerken veel breder, wat het gebruik van het tongewelf onmogelijk maakte zodat men koos voor koepels ondersteund door gordelbogen. In West-Europa koos men over het algemeen voor het kruisgewelf. In Zuid-Europa gebruikte men meestal een vlakke afdekking, behalve in de Lombardische regio waar het kruisgewelf gebruikt werd.
Hoogtewerking.
Het cliché wil dat de romaanse kerken lage sombere gebouwen waren met extreem dikke muren en nauwelijks vensters. Er zijn uiteraard romaanse kerkjes die aan deze beschrijving beantwoorden, maar dat is zeker niet de overheersende stijl. Ook vroegromaanse kerken en kerkjes werden al gebouwd met een lichtbeuk boven de arcaden die het middenschip van de zijbeuken scheidden, wat dus leidde tot een directe verlichting. Een mooi voorbeeld hiervan is de Sint-Stefanuskerk in Waha. In grotere kerken werd boven de zijbeuken een tribune gebouwd met vensters aan de buitenzijde, die via een tweede verdieping van arcades zorgde voor indirecte verlichting van het schip. Daarboven kon eventueel nog een triforium komen en een vierde verdieping met grote vensters die zorgden voor directe verlichting. Dus ook al beschikten de bouwmeesters nog niet over de technieken van de gotische bouwkunst slaagden ze er toch in om de verticaliteit en een overvloed aan licht in hun gebouwen te realiseren. Een mooi voorbeeld van een dergelijk naar de hoogte strevende romaanse kerk is de Onze-Lieve-Vrouwekathedraal van Doornik.
Regionale stijlen.
Lombardije.
De eerste kerken in romaanse stijl ontstaan in Lombardije in het begin van de elfde eeuw. De streek van Lombardije, Emilia, Piemonte en een deel van Veneto maakten deel uit van Oost-Francië en waren sterk beïnvloed door de Ottoonse cultuur. De Lombardische architectuur verspreidde zich in Noord-Italië, de Provence en Catalonië. Een van de karakteristieken was de versiering van de buitenmuren met lisenen of halfverheven arcades gesteund op pijlers meestal zonder kapiteel (boogfriezen). De kerken zijn van het basilica type met een schip en twee zijbeuken aanvankelijk met een houten zoldering. Het kruis- en tongewelf doen hun intrede vanaf ca. 1100. De scheiding tussen het schip en de zijbeuken worden meer en meer gerealiseerd met pijlers in plaats van met zuilen. De midden- en zijbeuken werden afgesloten met een apsis. De westzijde van de kerk wordt meestal afgesloten met een eenvoudige rechte muur zoals in Noord-Italië gebruikelijk was. Maar er zijn uitzonderingen, bijvoorbeeld de dom van Aquila, gewijd in 1031, had een transept en ook een voorhal al of niet met atrium.
Aan de binnenzijde gaat men dikwijls een crypte aanbrengen waarin de relieken werden ondergebracht van de patroonheilige en andere heiligen die in de kerk werden vereerd. Dit was een gevolg van de sterke opkomst van de pelgrimages omstreeks het jaar duizend. De crypte onder de San Marco in Venetië is al een volwaardige benedenkerk. Ook de eerste deambulatoria of kooromgangen komen in deze periode tot stand.
Bourgondië.
Er zijn weinig gebieden in Europa waar de densiteit van romaanse kerkjes en kerken zo groot is als in Bourgondië. Er zijn natuurlijk de grote gekende monumenten zoals de abdij van Cluny, de basiliek van Paray-le-Monial, de kathedraal van Autun, de basiliek Saint-Andoche van Saulieu, de abdijkerk van Tournus, de basiliek van Vézelay, de Saint-Étienne in Nevers en de grote clunesiaanse abdijkerk van La Chatité. Maar daarnaast zijn er honderden kleine kerkjes op het platteland gebouwd in de elfde en twaalfde eeuw met elk hun eigen architecturale bijzonderheden en hun mooie decoratie.
Als men omstreeks het jaar 1000 met de bouw van de romaanse kerken begint is men eerst geïnspireerd door de Lombardische voorbeelden (Chapaize, Chätillon en Tournus) maar daarna gaat Bourgondië resoluut zijn eigen weg met de bouw van eigen overwelfde kerken. Een van die eerste kerken gebouwd door de Italiaanse bouwmeester Guglielmo da Volpiano, de Saint-Benigne in Dijon. Guglielmeo zou tijdens zijn leven niet minder dan veertig abdijkerken bouwen of verbouwen. In de tweede helft van de elfde eeuw begint men vooral te experimenteren met het gewelf en de dragende structuren. Het resultaat hiervan is het spitstongewelf dat minder zijdelingse krachten op de muren uitoefent en dus toelaat hoger te bouwen en grotere vensters te maken zeker als men het gaat combineren met gordelbogen en het gewelf opdeelt in traveeën. Ook het kruisgewelf werd in deze periode verder ontwikkeld en gebruikt.
De orde van Cluny gesticht in 910 had een belangrijke invloedbij de verspreiding van de romaanse bouwkunst. Of er nu al dan niet een clunisensische bouwkunst ontstond is nog steeds een punt van discussie tussen de kunsthistorici, maar de orde telde meer dan 2000 priorijen in de twaalfde eeuw en heeft dus ongetwijfeld bijgedragen aan de bouw van honderden kleinere en grotere kerken. Na de tweede abdijkerk van Cluny, waarvan geen resten zijn overgebleven, begon men in 1088 aan Cluny III. Daarnaast zijn er een aantal kerken die zeer analoog zijn zoals Paray-le-Monial, Autun, Beaune, Saulieu, La-Charité-sur-Loire en Langres. Al die kerken hebben in het schip drie verdiepingen: pijlers met scheibogen, een triforium met blinde bogen en bovenverdieping met ramen. In het transept en het koor vinden we dezelfde muurconstructie. Het geheel is afgedekt met spitstongewelven.
De cisterciënzer orde die ontstond in Bourgondië tegen het einde van de elfde eeuw breidde razendsnel uit over gans Europa en zorgde voor honderden nieuwe abdijkerken. De cisterciënzers waren wars van de wereldse cultuur en wilden hun kerken streng en ascetisch houden wat men duidelijk kan zien aan de enige goed bewaarde kerk uit de beginperiode, die van de abdij van Fontenay (1139-1147). Van de andere kerken uit de vroege periode van de orde is weinig bewaard zodat men moeilijk kan besluiten of de cisterciënzers aanleiding hebben gegeven tot het verspreiden van een specifieke bouwstijl.
Seinebekken.
Er is bitter weinig bewaard gebleven van de grote romaanse kathedralen uit het Seinebekken buiten het schip en de transept van de abdijkerk van Saint-Rémi in Reims, die ondertussen wel een gotisch gewelf hebben gekregen. Wat bewaard is gebleven is een langgerekt gebouw met galerijen dat imponeert door de hoge wanden van middenschip en transept. Oorspronkelijk was deze kerk vlak afgedekt. Uit de studie van de romaanse kerken die bewaard zijn gebleven kan men besluiten dat de in het gebied tussen Bourgondië en Normandië voornamelijk vroegromaanse vlak afgedekte basilieken werden gebouwd. Anderzijds ziet men dat men hier en daar meer verticale geleding in de muren inbrengt en dat men verdiepingen van galerijen begint te bouwen.
Normandië en Engeland.
De romaanse architectuur in Normandië en in Engeland na 1066 wordt meestal "Normandische architectuur" genoemd. De periode voor de inval van de Normandiërs in Engeland wordt meestal tot de preromaanse bouwkunst gerekend, maar daarvan is bijzonder weinig bewaard gebleven. Na de verovering van de Engelse troon door Willem de Veroveraar werden vanaf het einde van de elfde eeuw alle belangrijke kathedralen en kerken volledig heropgebouwd naar het model van de Normandische kerken. Een model hiervan is de abdijkerk van Jumièges (1040-1067). De kerk, nu een ruïne, had een westgevel met twee torens. Het schip is steil en hoog, met drie etages, en de traveebogen werden gesteund door afwisselend ronde en vierkante pijlers met schalken. De kerk had oorspronkelijk geen gewelf maar een open dakstoel. Over de kruising stond een hoge vierkante vieringtoren die voor de verlichting van kruising en koor zorgde. In de abdijkerken van de Abbaye aux Hommes en de Abbaye aux Dames gesticht door Willem en zijn echtgenote Mathilde van Vlaanderen werd dit model verder uitgewerkt met een circulatiegang voor de vensters van de bovenverdieping. De muren worden massief, maar door de verticale schalken en de boogarchitectuur heel sterk geleed. Ook deze kerken hadden een open dakstoel boven het middenschip. Het is dit model dat door de Normandiërs geëxporteerd werd naar Engeland waar die stijl voor meer dan een eeuw zal gehanteerd worden. Buiten Normandië verspreidde de stijl zich ook in Picardië, Vexin, Bretagne en in het graafschap Maine. De oudste kerk in Engeland uit die periode die grotendeels bewaard bleef is de kathedraal en abdijkerk van Sint-Albanus. Ook als men abstractie maakt van de herstellingen die in de loop der tijden werden uitgevoerd doet de kerk zeer gotisch aan door de bogen in etages boven elkaar en het omhoogstrevende van de architectuur. Deze abdijkerk had origineel ook geen gewelf, maar het koor van de kathedraal van Durham zou voor 1100 al afgedekt zijn geweest door een kruisribgewelf en zou daarmee de voorloper zijn van de gotische architectuur van het in 1140 herbouwde koor van de kathedraal van Saint-Denis in Parijs.
Nederrijn-Maasgebied.
Dit gebied loopt van Bingen tot aan de rijnmonding. Het beslaat het gebied vanaf de middenloop van de Lahn tot Trier en van de Westfaalse grens tot de streek van Samber en Maas. In het Nederrijn-Maasgebied zijn heel wat vroegromaanse bouwwerken te vinden. In vele van de grotere kerken is de invloed van de Ottoonse stijl duidelijk merkbaar. Karakteristiek voor dit gebied zijn de twee apsiden, een aan de oostkant maar ook een aan de westkant zoals op het bekende kloosterplan van Sankt Gallen. Dikwijls worden beide apsiden geflankeerd door twee torens en over de kruising wordt dikwijls een achthoekige lichttoren gebouwd. De torens en de apsis aan de westzijde worden dikwijls gecombineerd met een westwerk van meerdere verdiepingen. Aanvankelijk werden meestal houten daken gebruikt. Bekend zijn de twaalf romaanse kerken van Keulen.
Romaanse architectuur in Nederland.
Tot de belangrijkste romaanse kerkgebouwen behoren verschillende abdijkerken en kapittelkerken. Omdat deze een bepaalde macht moesten uitstralen zijn ze vaak groot uitgevoerd en rijk versierd. Belangrijke voorbeelden zijn de abdijkerken van Rolduc (Kerkrade), Susteren en Sint Odiliënberg, de Sint-Servaasbasiliek en de Onze-Lieve-Vrouwebasiliek in Maastricht en de Sint-Plechelmusbasiliek in Oldenzaal, .
In het Aartsbisdom Utrecht zijn de zogenaamde Bernoldkerken van belang, stichtingen van bisschop Bernold. Hiervan resteren nog de Pieterskerk en de Janskerk in Utrecht en de crypte van de Lebuïnuskerk in Deventer. Daarnaast diende een aantal kerken het aanzien van een wereldlijke macht te weerspiegelen, waarvan de Valkhofkapel in Nijmegen en de Sint-Servaaskerk te Maastricht (Duitse keizers) en de Munsterkerk in Roermond (Gelderse hertogen) getuigen.
In contrast tot dit relatief kleine aantal aanzienlijke kerken staat het grote aantal dorpskerken waarvan de romaanse oorsprong nog duidelijk herkenbaar is, hoewel meestal in een veel simpeler vorm. Met name in de provincies Friesland en Groningen is van een groot aantal dorpskerken het romaanse karakter goed bewaard gebleven. Buiten deze provincies zijn de kerken in de meeste gevallen slechts gedeeltelijk romaans, terwijl in andere gevallen het romaans is gereconstrueerd. Een belangrijke uitzondering is de Sint-Catharinakapel in het Limburgse dorp Lemiers. Dit is het meest intact bewaard gebleven voorbeeld van het oudst bekende type stenen kerk in Nederland; een eenbeukig zaalkerkje zonder toren en met een rechtgesloten koor.
Romaanse architectuur in België.
In Vlaanderen zijn slechts weinig romaanse kerken in hun oorspronkelijke toestand bewaard gebleven. Wat bekend is staat meestal onder invloed van de Noord-Franse romaanse bouwstijl: een kruiskerk met een rechthoekig koor en een vieringtoren boven de kruising. Voor de grotere kerken is de Onze-Lieve-Vrouwekathedraal in Doornik de referentie. De stijl doet denken aan de Normandische bouwstijl door het hoge en lange schip, de brede galerijen, de kruisingstoren en het gebruik van ronde pijlers. Ook de oude stiftskerk van Soignies (Zinnik), nu de collegiale Sint-Vincentius herinnert aan deze stijl.
In Wallonië en Belgisch Limburg zijn veel meer romaanse kerken gaaf bewaard gebleven. Hier is de Maaslandse stijl toonaangevend. Belangrijke kerken zijn de Sint-Bartolomeüskerk en de Sint-Denijskerk in Luik, maar er zijn enkele relatief kleine kerken redelijk gaaf bewaard gebleven, zoals de Sint-Hadelinuskerk in Celles, de Sint-Etienne kerk in Waha en de vroegromaanse abdijkerk van Hastière.

</doc>
<doc id="30259" url="https://nl.wikipedia.org/wiki?curid=30259" title="Boog (bouwkunde)">
Boog (bouwkunde)

Een boogconstructie is een overspanning in een gebogen vorm, die een vrije constructie oplevert tussen twee steunpunten. Vaak is de boog uitgevoerd in natuursteen of baksteen en zijn de stenen van de boog wigvormig. In het krachtenspel geldt voor de meest gebruikte boogvormen: hoe lager de boog (de zogeheten "steek"), des te groter de zijwaartse krachten (spatkrachten). Een gewelf is op te vatten als een driedimensionale toepassing van een boogconstructie.
In de bouwkunde wordt een boog veel toegepast, omdat hij van nature een sterke constructie vormt. In het verleden was een boogconstructie vaak de enige manier om grote ruimten te overspannen, en er vervolgens weer bovenop te bouwen. Pas sinds de uitvinding van de boog als draagconstructie konden gebouwen als kathedralen worden gebouwd.
Een alternatief voor de boog is een latei, een ingemetselde draagsteen of draagbalk, maar ook een strek en een hanenkam worden toegepast.
Sinds de uitvinding van het gewapende en voorgespannen beton wordt de boog nog nauwelijks gebruikt.
Romaanse bogen zijn cirkelvormig. In Europa worden deze bogen behalve in kerken ook veel aangetroffen in bruggen. In de gotiek werden spitsbogen toegepast, het voordeel hiervan ten opzichte van de rondboog is onder meer dat de verhouding tussen hoogte en overspanning variabel is.
De Spaanse architect Antoni Gaudí (1852-1926), een grondlegger van de organische architectuur, gebruikte speciale vormen van bogen. Om te bepalen of deze sterk genoeg waren, maakte hij een schaalmodel van de boog met touwtjes, de zogeheten kettinglijn. Dit model hing op zijn kop. Met gewichten simuleerde Gaudí de krachten die op de boog zouden gaan werken. Hiermee ging de touwboog vanzelf in de juiste, stabiele, vorm hangen.
Technische begrippen bij bogen.
De volgende technische begrippen worden bij bogen gebruikt:

</doc>
<doc id="30261" url="https://nl.wikipedia.org/wiki?curid=30261" title="Autostrade">
Autostrade



</doc>
<doc id="30262" url="https://nl.wikipedia.org/wiki?curid=30262" title="Nonsenspoëzie">
Nonsenspoëzie

Onder nonsenspoëzie verstaat men gedichten waarin humoristische fantasie wordt bedreven, vol niet-bestaande woorden en andere dwaasheden. De bedoeling is te amuseren. 
De bekendste Engelstalige nonsensdichters zijn Edward Lear en Lewis Carroll. Christian Morgenstern is het bekendste Duitstalige en Raymond Queneau het bekendste Franstalige voorbeeld. Een goede Engelstalige internationale bloemlezing is Hugh Haughton: "The Chatto Book of Nonsense Poetry" (Chatto &amp; Windus, 1988).
Nederlands bekendste nonsenspoëten zijn John O'Mill en Kees Buddingh'; Buddingh's bekendste gedicht is de blauwbilgorgel.
De eerste strofe:
Nonsenspoëzie is niet hetzelfde als "light verse". Bij "light verse" versterken taalacrobatiek en vormvastheid een intelligente, niet-nonsensicale inhoud.

</doc>
<doc id="30263" url="https://nl.wikipedia.org/wiki?curid=30263" title="Katholieke Universiteit Nijmegen">
Katholieke Universiteit Nijmegen



</doc>
<doc id="30264" url="https://nl.wikipedia.org/wiki?curid=30264" title="Boog">
Boog

Een boog is in het algemeen een gekromde of gespannen lijn- of vlakvorm.

</doc>
<doc id="30265" url="https://nl.wikipedia.org/wiki?curid=30265" title="Rapsodie">
Rapsodie

Een rapsodie is een gedicht of een muziekstuk dat qua onderwerp of stijl bestaat uit contrasterende gedeelten wat betreft stijl/stemming, die ondanks de vrije vorm toch een eenheid vormen, vaak met een op volksmelodieën gebaseerd gemeenschappelijk, of in verschillende vormen terugkerend thema.
De rapsodie was vooral tijdens de romantiek een populaire vorm, vanwege de air van spontane inspiratie en de grote variatie aan stemmingen die mogelijk is.

</doc>
<doc id="30266" url="https://nl.wikipedia.org/wiki?curid=30266" title="Boog (meetkunde)">
Boog (meetkunde)

In de meetkunde is een boog een deel van een kromme en wordt in het geval dat het om een deel van een cirkel gaat een cirkelboog genoemd. 
Een boog is in het algemeen een begrensd deel van een kromme in meer dimensies. De lengte ervan, de booglengte, kan met behulp van een lijnintegraal worden berekend. Er is voor een cirkel een eenvoudiger oplossing.
Cirkelboog.
Een cirkelboog wordt zo genoemd om aan te geven dat het geen willekeurig kromme betreft maar een deel van een cirkel. Een cirkel boog wordt bepaald door de straal van de cirkel en de middelpuntshoek waarop de boog staat. Deze middelpuntshoek is de hoek tussen de twee lijnstukken tussen de uiteinden van de boog en het middelpunt van de cirkel. De lengte formula_1 van een cirkelboog verkrijgt men door de middelpuntshoek formula_2, uitgedrukt in radialen, te vermenigvuldigen met de straal formula_3 van de cirkel:
Meet men de middelpuntshoek in graden °, waarbij formula_2 dit aantal graden is, dan wordt de lengte van de cirkelboog:
Verbindt men een punt op de cirkel met de beide uiteinden van de cirkelboog, dan noemt men de hoek die de lijnen vormen een omtrekshoek. Deze omtrekshoek is de helft van de bijbehorende middelpuntshoek.

</doc>
<doc id="30267" url="https://nl.wikipedia.org/wiki?curid=30267" title="Economie van Nederland">
Economie van Nederland

De economie van Nederland is een open economie die zwaar leunt op buitenlandse handel. Dat heeft van Nederland een zeer welvarend land gemaakt. De economie wordt getypeerd door stabiele verhoudingen, relatief lage inflatie, een gezond financieel beleid en een belangrijke rol als Europese transportader. Voedselverwerking, chemie, olieraffinage en de fabricage van elektrische apparaten zijn de belangrijkste industriële activiteiten.
In de intensieve, gemechaniseerde land- en tuinbouw werkt weliswaar slechts 4% van de Nederlandse beroepsbevolking, maar er worden door de sector enorme hoeveelheden voedsel voor de voedselverwerkingsindustrie en de uitvoer geproduceerd. Na de Verenigde Staten is Nederland het tweede uitvoerland op het gebied van land- en tuinbouwproducten. De Nederlandse economie is ongeveer de vijftiende tot twintigste economie van de wereld, afhankelijk van hoe er gemeten wordt. Nederland was eerder nog de tiende economie ter wereld, maar werd ingehaald door snel groeiende economieën als Mexico en Zuid-Korea.
De Nederlandse economie maakte eind jaren 1990 een grote groeispurt door met groeicijfers boven de 3%. In de eerste jaren na de eeuwwisseling is deze groei afgenomen. De internetzeepbel en de aanslagen in de Verenigde Staten op 11 september 2001 hebben hierin een belangrijke rol gespeeld. In 2006 en 2007 groeide de economie weer met meer dan 3%, maar naar aanleiding van de wereldwijde crisis was er in 2009 een krimp van 3,7%, gevolgd door een zeer beperkte groei en een flink stijgende staatsschuld en werkloosheid vanaf 2010 tot 2013. Vanaf 2014 is er weer sprake van groei van de economie (+2,9% in 2017). Ook is het tekort op de begroting vanaf 2016 omgeslagen in een overschot zodat de staatsschuld in 2017 daalde tot onder de Europese norm van 60%. De werkloosheid daalde in 2019 tot onder de 3,3%.
Sectoren.
Energie.
Energie in Nederland wordt ten eerste opgewekt uit fossiele brandstoffen zoals steenkool (tot 1974 gewonnen uit eigen bodem, sindsdien geïmporteerd), aardolie en met name aardgas; ten tweede uit kernsplijting; en ten derde uit hernieuwbare energiebronnen zoals zon, wind en water. Door de grote aardgasvoorraden heeft Nederland veel welvaart verworven door de export van aardgas.
In de 21e eeuw begon de energietransitie in Nederland, waarbij fossiele brandstoffen werden uitgefaseerd ten gunste van hernieuwbare energie.
Steenkool.
Tot begin jaren zeventig van de 20e eeuw werd in Limburg steenkool gewonnen. Het gebeurde eerste op kleine schaal, maar tussen 1815 en 1974 waren er vijf grote bedrijven actief met negen steenkoolmijnen. In 1899 initieerde de Nederlandse regering een onderzoek naar de wenselijkheid en mogelijkheid om ook steenkool te mijnen. De uitkomst was positief en in de mijnwet van 24 juni 1901 werd het gehele Zuid-Limburgse kolengebied, voor zover nog niet aan particulieren in concessie gegeven, voor ontginning toegewezen aan de staat. Tussen 1930 en 1965 werd de meeste steenkool geproduceerd, gemiddeld zo’n 12 miljoen ton op jaarbasis. Mede door de vondst van het aardgasveld van Slochteren werd de Limburgse steenkolenwinning onrendabel. De mijnsluiting was een plan van de toenmalig minister van Economische Zaken Joop den Uyl. In december 1965 kondigde hij de sluiting aan en op 31 december 1974 ging de laatste mijn, Oranje-Nassau I te Heerlen, dicht.
Aardolie.
Nederland zelf heeft een zeer beperkte voorraad aan aardolie in Drenthe en de bodem van de Noordzee. Een van de grootste energiemaatschappijen ter wereld is echter voor zestig procent van Nederlandse oorsprong. Shell plc is voor een belangrijk deel voortgekomen uit de oliewinning in Nederlands-Indië.
Aardgas.
Van groter belang is echter de in 1959 ontdekte voorraad aardgas nabij het Groningse Slochteren. De voorraad aardgas wordt geschat op 0,3% van de wereldvoorraad. Met dit aardgasveld van Slochteren is Nederland de derde producent van aardgas van de Europa, na Noorwegen en het Verenigd Koninkrijk. Tot 2013 werd in Nederland zo'n 70 miljard m³ aardgas geproduceerd, maar dat is stapsgewijs gedaald naar 32 miljard m³ in 2018 vooral door aardbevingen in Groningen die aanzienlijke schade aan woningen en andere gebouwen in het gebied heeft veroorzaakt. In 2018 viel het besluit om de aardgaswinning in het Groningen veld te verminderen en vanaf 2030 geheel te staken. Nederland wil haar vooraanstaande positie behouden door een centrale rol te gaan spelen in de doorvoer van gas uit andere landen.
Kernenergie.
Door de aanwezigheid van de grote aardgasreserves speelt kernenergie maar een relatief kleine rol in het energiebeleid van Nederland. De kernenergiecentrale Dodewaard heeft bijna dertig jaar gefunctioneerd tot zij in 1997 gesloten werd. In 2009 was de enige functionerende kerncentrale de kernenergiecentrale Borssele. Sluiting van deze centrale is uitgesteld tot 2033.
Hernieuwbare energie.
Alternatieve vormen van energie (biomassa, zon, wind) spelen een bescheiden rol en leveren circa 5% van de totale energieproductie.
Landbouw en visserij.
Akker- en tuinbouw.
Hoewel de landbouw voor buitenlanders vaak in verband gebracht wordt met de Nederlandse economie, door traditionele producten als tulpen en kaas, werkt maar 2% van de bevolking in deze sector. De aanwezigheid van de Nederlandse bedrijven op het gebied van bloemen, bloembollen en veredelde zaden in de wereldeconomie is echter significant.
Industrie.
Landbouwindustrie, metaalindustrie en machinebouw en -installaties, fabricage van elektrische apparaten en outillage, chemische productie, olieverwerking, constructie, micro-elektronica, visvangst
Handel en bankwezen.
De financiële instellingen hebben altijd een grote rol gespeeld in de Nederlandse economie van na de Tweede Wereldoorlog. Verzekeraars en banken hebben in sommige gevallen grote conglomeraten gesmeed. Dit model van een combinatie van bankieren en verzekeren is sinds het uitbreken van de kredietcrisis niet langer populair omdat de risico's moeilijker te controleren zijn. De ING Groep heeft de verzekeringsactiviteiten afgestoten en gaat door als bank. De ABN Amrobank is in de kredietcrisis genationaliseerd en is nog steeds voor het grootste deel in handen van de Nederlandse staat.
De Amsterdamse effectenbeurs is een van de oudste ter wereld en in opgegaan in Euronext. De beurs heeft een historie van pionieren. Het was de eerste effectenbeurs ter wereld met de handel in aandelen VOC en de eerste derivatenbeurs van Europa.
Transport.
Nederland heeft een gunstige geografische ligging in Europa. Het grote Duitse achterland met de industrie van het Ruhrgebied was uitstekend te bereiken voor de binnenvaart over de Rijn. De haven van Rotterdam heeft hiervan in het bijzonder geprofiteerd. De Amsterdamse haven heeft een historie die veel langer is dan die van Rotterdam. Amsterdam zag ook de overslag sterk stijgen na het gereedkomen van het Amsterdam-Rijnkanaal in de jaren vijftig. Amsterdam is de tweede haven van Nederland en volgt Rotterdam op grote afstand.
Deze verhoudingen liggen volledig omgekeerd met betrekking tot het luchtvaartverkeer. De Luchthaven Schiphol ligt vlak bij Amsterdam en dit is veruit de grootste luchthaven van Nederland. Rotterdam The Hague Airport bij Rotterdam heeft maar een fractie van het aantal passagiers en vracht in vergelijking tot Schiphol.
In 1839 werd de eerste spoorlijn in Nederland geopend tussen Amsterdam en Haarlem. Diverse particuliere bedrijven werden actief maar vergeleken bij de omringende landen bleef Nederland achter tot de tweede helft van de 19e eeuw. De overheid werd een actieve partner. In 1938 kwam alles in handen van de Nederlandse Spoorwegen (NS), een semi-overheidsbedrijf. In 1995 werden de activiteiten gesplitst, de NS kreeg de vervoersactiviteiten en Prorail werd verantwoordelijke voor de infrastructuur. In 2019 had Prorail 7100 kilometer spoor en 400 stations onder beheer. De NS kreeg een concessie om de vervoerstaken uit te voeren, maar andere vervoersmaatschappijen kregen ook toegang tot minder belangrijke delen van het netwerk. De Betuweroute is een belangrijke spoorverbinding voor vracht tussen de haven van Rotterdam en Duitsland. Het aantal (bruto) tonkilometers is in 2019 uitgekomen op 14,3 miljard.
Toerisme.
In 2018 gaven alle toeristen, binnen- en buitenlandse, € 87,5 miljard uit in Nederland. Het aandeel van de buitenlandse gasten in het totaal was zo’n 40%. De toegevoegde waarde van de sector in 2018 was € 30,4 miljard of 4,4% van het totaal. Binnen de sector is de horeca het belangrijkst en leverde een bijdrage van 40% aan de toegevoegde waarde in 2018. Het aantal banen in de toeristische sector was 791.000. Hier zijn veel mensen actief met een deeltijdbaan en omgerekend naar voltijdbanen waren het er 474.000 gelijk aan 6,3% van het totale aantal arbeidsjaren in de Nederlandse economie.
In 2019 waren er in Nederland 46 miljoen toeristen, waarvan 26 miljoen afkomstig uit eigen land. Uit het buitenland kwamen 20 miljoen gasten op bezoek, bijna een verdubbeling ten opzichte van 2010 toen er nog 11 miljoen gasten kwamen. Van de buitenlandse gasten is 80% afkomstig uit Europa, waarvan weer zo’n 70% komt uit de buurlanden Duitsland en België en het Verenigd Koninkrijk. In 2019 kwamen er 6,1 miljoen Duitse gasten voor een overnachting tijdens een vakantie of op een zakenreis. Buiten Europa komen de meeste gasten uit de Verenigde Staten, bijna 1,6 miljoen, en uit heel Azië kwamen er 1,5 miljoen gasten. Een zakenreiziger besteedde in 2019 gemiddeld zo’n € 1049 per verblijf terwijl een vakantieganger op € 600 uitkwam. Alle internationale gasten hebben in 2019 zo’n € 13,4 miljard in Nederlandse uitgegeven. Vooral Amsterdam is populair, in de jaren 2015 tot en met 2018 trok de hoofdstad zo’n 37% van alle internationale gasten. De kuststreek heeft een aandeel van ongeveer 15%. Vooral het 2e en 3e kwartaal trekken relatief veel gasten en het 1e kwartaal is het minst populair.
Kerncijfers.
In 2019 was het bruto binnenlands product (bbp) van Nederland 812 miljard euro. Hiermee is Nederland naar omvang de zesde economie van Europa en de grootste van de "kleine" Europese landen. Het moet alleen de economieën van Duitsland, Groot-Brittannië, Frankrijk, Italië en Spanje voor zich laten. Per hoofd van de bevolking is het bbp zo'n 48.200 euro en daarmee staat Nederland op de vierde plaats na Luxemburg, Ierland en Denemarken.
In de periode van 1970 tot en met 2018 heeft Nederland slechts vijf jaren met een negatieve economische groei doorgemaakt. De eerste oliecrisis van 1973 leidde tot een forse groeivertraging maar de groei bleef in 1975 net positief. De tweede oliecrisis van 1979 drukte de groei wel in negatieve cijfers gedurende twee jaren. In 2009 was de groei zeer sterk negatief vooral als een gevolgd van de mondiale kredietcrisis. Na twee jaren van herstel werd de groei weer negatief in 2012 en 2013 mede door de oplaaiende Europese staatsschuldencrisis, een gevolg van de kredietcrisis, die de groei in de Europese Unie negatief heeft beïnvloed. Nederland, met zijn open economie, kon zich hieraan niet onttrekken.
In die jaren liep de werkloosheid, met enige vertraging, ook op. In 1980, vlak voor de tweede oliecrisis, lag de werkloosheid op 4,5% maar liep vervolgens sterk op door de economische neergang en bereikte in 1983 een recordhoogte van 9%. Sinds 1986 bleef dat cijfer steeds onder de acht procent.
De inflatie is sinds het jaar 2000 relatief stabiel met percentages tussen de 0,3 en 2,6% op jaarbasis.
Voor de overheidsbegroting en de staatsschuld zijn de afspraken van het Stabiliteits- en Groeipact die in 1997 zijn gemaakt uitermate relevant. Het pact is gesloten om de stabiliteit van de euro te garanderen. In het Verdrag van Maastricht lag al vast dat het maximale begrotingstekort niet meer dan 3% mocht zijn en de overheidsschuld niet boven de 60% van het bbp mag uitstijgen. In het pact werd dit nogmaals bevestigd en met de begrotingsdiscipline moet het risico op een hoge inflatie, meer dan 2% op jaarbasis, worden voorkomen. Nederland heeft zich in het algemeen goed aan deze afspraken kunnen houden, alleen door de kredietcrisis kwam het tekort duidelijk hoger uit dan de genoemde 3% en steeg ook de staatsschuld boven de 60% van het bbp. In de jaren 2017 tot en met 2019 had Nederland een begrotingsoverschot, dit in combinatie met de economische groei daalde de staatsschuld onder de 50% van het bbp in 2019.
Beroepsbevolking.
De beroepsbevolking van Nederland werd in 2018 geschat op 9,09 miljoen mensen. Daarmee neemt het de 51e plaats in op de ranglijst van landen naar beroepsbevolking. Zoals in veel moderne economieën werkt het grootste deel van de bevolking in de dienstensector (78%). De landbouw heeft een in vergelijking met buurlanden een relatief hoog percentage van de beroepsbevolking met 3%, dat komt door de moderne glastuinbouw, bloembollenteelt en de veredeling van zaden.
Binnen de OESO valt Nederland op met een zeer hoog aandeel van parttime werkenden, met 37% in 2017 lag dit tweemaal hoger dan het gemiddelde. Vooral vrouwen geven hieraan de voorkeur, van alle werkende vrouwen is zo’n 60% parttime actief. In 2017 lag het aandeel van zelfstandigen binnen de beroepsbevolking met 15,7% ook hoger dan het Europese gemiddelde.
Door de mogelijkheden van deeltijds werken en zelfstandig actief zijn, ligt de arbeidsparticipatie ook hoog en drukt ook de werkloosheid. Zelfstandigen zijn niet verplicht bij te dragen aan ziekte- en arbeidsongeschiktheidsverzekeringen en zij profiteren van belastingmaatregelen. Voor de werkgevers bieden beide arbeidsvormen meer flexibiliteit en kostenvoordelen.
In de periode 2012–2016 was gemiddeld 19% procent van alle werknemers lid van een vakbond. Vrouwen waren minder vaak lid dan mannen. Vooral in de provincies Drenthe, Friesland en Groningen, alle drie meer dan 25%, waren relatief veel vakbondsleden. Vooral oudere werknemers, ouder van 45 jaar en ook nog veel gepensioneerden, zijn lid. Onder jongeren is de aantrekkingskracht van een vakbond veel minder. Het aantal geregistreerde vakbondsleden laat in Nederland een dalende trend zien.
Monetair beleid.
De Nederlandsche Bank (DNB) is de centrale bank. Direct na de Tweede Wereldoorlog maakte Nederland deel uit van het wereldwijde systeem van Bretton Woods. Er was sprake van vaste wisselkoersen ten opzichte van de Amerikaanse dollar en indirect tussen alle deelnemende valuta. Door toenemende spanningen binnen het systeem besloot de Bondsrepubliek Duitsland op 9 mei 1971 de Duitse mark te laten zweven, de dag erna maakte Nederland hetzelfde besluit voor de gulden bekend. Duitsland was, en is, de belangrijkste handelspartner en de Nederlandse economie had baat bij een stabiele wisselkoers tussen gulden en mark. Het beleid van de DNB was nauw gerelateerd aan die van de Deutsche Bundesbank, waar een sterke nadruk lag op onafhankelijkheid van de politiek en een lage inflatie.
De wereldwijde afspraken maakte plaats voor Europese afspraken. In 1969 deed een commissie onder leiding van Pierre Werner een studie naar een economische en monetaire unie in opdracht van de EEG-lidstaten. Een eerste uitwerking van dit plan kwam al op 21 maart 1972 toen de lidstaten besloten wisselkoersschommelingen tussen de EEG-valuta's binnen een marge van ten hoogste ±2,25% toe te staan. Tegenover andere valuta's, in het bijzonder de Amerikaanse dollar, mochten de verbonden valuta's zich vrij bewegen. Dit was een eerste belangrijke stap naar de Economische en Monetaire Unie (EMU, 1990) die weer tien jaar later heeft geleid tot de invoering van de euro en de Europese Centrale Bank (ECB).
Door de oprichting van de ECB heeft de DNB een deel van zijn bevoegdheden verloren. Voor de externe waarde van de gulden was de beslissingsvrijheid al sinds het einde van de wereldoorlog beperkt. De DNB had nog de mogelijkheid de officiële rentetarieven te bepalen en het toezicht op de algemene banken. De ECB stelt de rentetarieven vast en heeft het toezicht op de grootste banken overgenomen. DNB, in samenwerkingen met de andere centrale banken van het eurogebied, bepaalt het beleid van de ECB en doet nog het toezicht op de kleinere banken in Nederland.
Betaalmiddelen.
Sinds 1 januari 2002 is de officiële munt van de Nederlandse economie de Europese munt de euro, die de Nederlandse gulden is opgevolgd. De wisselkoers was al sinds 1 januari 1999 vastgepind op 2,20371 gulden per euro. De euro werd tussen 1999 en 2002 gebruikt als betaalmiddel in het internationale verkeer zoals de handel op de effectenbeurs. Vanaf 2002 werd de euro voor alle transacties het enige wettige betaalmiddel. De Antilliaanse gulden was van 1940 tot 1986 de officiële munteenheid op alle zes Nederlandse Antillen. Dat jaar werd de Arubaanse florin op Aruba ingevoerd en op 1 januari 2011 werd de Amerikaanse dollar de officiële munteenheid in Caribisch Nederland ingevolge de "Wet geldstelsel BES". Op Curaçao en Sint Maarten is de Antilliaanse gulden de officiële munteenheid gebleven.

</doc>
<doc id="30268" url="https://nl.wikipedia.org/wiki?curid=30268" title="Boog (spoor)">
Boog (spoor)

Een boog is een bocht in een spoor- of tramweg. Bij spoorwegen in Nederland is de boogstraal minimaal 190 meter op spoorgedeeltes waar maximaal 40 km/h gereden mag worden en minimaal 400 meter waar sneller gereden mag worden. 
De term boog wordt ook gebruikt voor een verbindingsboog als aansluiting tussen twee spoorwegen. Voorbeelden van verbindingsbogen zijn de Hemboog, de Gooiboog en de Utrechtboog in Nederland, en de Leuvenboog in België.
Enigszins verwarrend is de naam Hanzeboog, dit is een spoorbrug.

</doc>
<doc id="30270" url="https://nl.wikipedia.org/wiki?curid=30270" title="Nederland - Monarchie">
Nederland - Monarchie



</doc>
<doc id="30272" url="https://nl.wikipedia.org/wiki?curid=30272" title="Nederland - Bevolking">
Nederland - Bevolking



</doc>
<doc id="30273" url="https://nl.wikipedia.org/wiki?curid=30273" title="Sneeuwvlokje">
Sneeuwvlokje

Sneeuwvlokje (Catalaans: "Floquet de Neu", Spaans: "Copito de Nieve", Frans: "Flocon de Neige") (circa 1965 – 24 november 2003) was een albinogorilla die gehouden werd in het Parc Zoològic de Barcelona, de dierentuin van Barcelona in Spanje. Het dier was de enige albinogorilla waarvan het bestaan bekend was.
Sneeuwvlokje werd halverwege de jaren 1960 geboren in Equatoriaal-Guinea, destijds de Spaanse kolonie Spaans-Guinea in Afrika. Als jonge aap werd hij op 1 oktober 1966 gevangen in de omgeving van Nko; zijn moeder was door de jager gedood. Op tweejarige leeftijd kwam hij terecht in het Parc Zoològic de Barcelona. Daar werd hij door zijn opvallende uiterlijk een grote bezienswaardigheid en toeristische trekpleister. Zijn beeltenis verscheen op ansichtkaarten en publiciteitsmateriaal en de stad Barcelona gebruikte hem als mascotte. Hij kreeg een eigen standbeeld en een straat in Barcelona werd naar hem vernoemd. Ook verscheen een boek over zijn leven, getiteld "Copito para Siempre" (Sneeuwvlokje voor altijd). Dit boek werd geschreven door de Catalaanse primatoloog Jordi Sabater Pi, die Sneeuwvlokje destijds ontdekte en naar Barcelona bracht. Sneeuwvlokjes bekendheid werd gebruikt om aandacht te vragen voor de bescherming van de gorilla als bedreigde diersoort. "Als we niets doen zijn er over 30 jaar geen gorilla's meer", zei Sabater Pi in 2003 bij de presentatie van zijn boek.
In 2001 werd bij Sneeuwvlokje een vorm van huidkanker geconstateerd, die mogelijk verband hield met zijn albinisme. De laatste maanden van zijn leven nam de bevolking van Barcelona emotioneel afscheid van hem. Op 24 november 2003 liet de dierenarts van de dierentuin hem inslapen. Hij werd tussen de 38 en 40 jaar oud.
Sneeuwvlokje heeft bij drie vrouwtjes in totaal 22 nakomelingen verwekt, waarvan geen enkele albino. Zijn enige mannelijke telg, Urko, stierf al in augustus 2003.

</doc>
<doc id="30281" url="https://nl.wikipedia.org/wiki?curid=30281" title="Boek">
Boek

Een boek is een manier om informatie vast te leggen in de vorm van geschreven of gedrukte tekst met of zonder afbeeldingen op gebundeld papier, perkament of een andere stof en om deze informatie weer te geven, op te slaan en te verspreiden. Het is een document van vaak niet al te kleine omvang.
Omschrijving en etymologie.
Een boek in traditionele zin is een samengevoegde hoeveelheid papier met tekst, afbeeldingen of allebei. Daarnaast wordt met de term de betreffende informatie, of een soortgelijke verzameling informatie, aangeduid ('een boek schrijven', 'een boek downloaden').
Het woord 'boek' is vermoedelijk afkomstig van het Germaanse woord voor beuk, "boche". De omslagen van de eerste boeken werden namelijk gemaakt van een rechthoekig stuk (beuken)hout.
Het Griekse woord "biblia" (boeken) is het meervoud van "biblion" dat oorspronkelijk 'papyrusje' betekende, het materiaal waarop in de oudheid meestal werd geschreven, en later werd gebruikt als aanduiding van papier, geschrift en boek(rol).
Geschiedenis van het boek.
Romeinen.
Hoewel geen persoon en tijdstip kan worden aangewezen, is het boek in de vorm die we nog steeds kennen door de Romeinen op grote schaal verpreid. Het is archeologisch met zekerheid bewezen dat deze boekvorm bestond in de 1e eeuw van onze jaartelling. Vóór de huidige boekvorm met pagina's, de codex, werd uitgevonden, bestond geschreven informatieoverdracht voornamelijk in de vorm van inbeiteling op steen, boekrollen van papyrus of perkament, kleitabletten, stukken bot, leren vellen en dergelijke. Korte notities die niet bewaard hoefden te blijven, werden in de oudheid ook op potscherven geschreven. Dit kwam zo omdat in ieder huishouden schalen, bekers en voorraadvaten van keramiek gebruikt werden en er geregeld wat brak zodat er aan scherven geen gebrek was. Enkele van dergelijke potscherven bevinden zich in het Leids Papyrologisch Instituut.
De Romeinen schreven hun notities vooral op wastafeltjes. Zo'n wastafel, due als medium al wel heel lang bestond, is een plankje met een klein opstaand randje waarin bijenwas was aangebracht. Met een stift (een stilus) kraste men dan de boodschap in de was. Als de boodschap niet meer actueel was, streek men de was weer glad en kon het wastafeltje opnieuw gebruikt worden. Voor langere boodschappen gebruikte men meerdere wastafeltjes. Als die vervolgens met een ring of leren touwtje met elkaar verbonden werden, ontstond er een soort boekvorm (codex). In de verdere ontwikkeling werden de tabletten vervangen door buigzame bladen van papyrus of perkament. Deze begon men dubbelgeplooid in te naaien – het begin van het boekbinden –, alsook te voorzien van een beschermende harde kaft (vaak van in leer gebonden hout). Informatie over deze vroege praktijken is te vinden in de "Apophoreta" van Martialis.
Men zag al snel de voordelen van een codex ten opzichte van de gebruikelijke boekrol. De codex is handiger bij het opzoeken van informatie door te bladeren, waarbij een boekrol meestal een heel stuk afgerold moet worden. Een codex kan veel meer informatie bevatten omdat van de bladen beide zijden gebruikt worden en is bovendien robuuster door de stevige boekband dan de scheurgevoelige boekrol. Bovendien leverde de materiaalbesparing een prijsvoordeel op. Vanaf het begin van de christelijke jaartelling veroverde de codex dan ook snel een plaats naast de boekrol, die de voorkeur van vooral de hogere kringen bleef genieten. De christenen die in de clandestiniteit moesten lezen, kozen daarentegen voor de compacte codex. Het werd iets waarmee ze hun identiteit markeerden. In de Koran worden christenen 'mensen van het boek' ("ahl al-kitâb") genoemd.
Van de derde tot de vijfde eeuw won het boek snel terrein, eerst in het oosten en dan in het westen. In de juridische wereld werd het de standaard. De grote wettenverzameling van de Byzantijnse keizer Justinianus, in het Latijn "Codex Justinianus", werd kortweg 'Codex' genoemd, een benaming die later ingang vond voor een boekwerk waarin geldend recht was vastgelegd ("codici"). Gestaag werd het boek dominant. In grootschalige operaties zetten Romeinse bibliotheken hun collecties om in codex-formaat. Bijkomend voordeel was dat het de overlevering van teksten verbeterde, omdat boekrollen de neiging hadden verspreid en verloren te raken. Enkel voor rekeningen en processtukken bleef de rol tot ver in de late Middeleeuwen de dominante schriftdrager. Tot op heden is een uitdrukking bij Nederlandse rechterlijke instanties dat een zaak "op de rol" wordt gezet.
Middeleeuwen.
Om versleten boeken te vervangen of meer exemplaren te maken, werden de manuscripten met de hand en een aangescherpte rietpen of ganzenveer overgeschreven door zogenoemde kopiisten. In de oudheid gebeurde dit meestal in de hellenistische bibliotheken in opdracht van de overheid, soms ook in opdracht van rijke uitgevers die meerdere exemplaren voor de verkoop nodig hadden. In de Middeleeuwen vertrouwde men dit werk meestal toe aan monniken in kloosters. Daar had men bij de kloosterbibliotheek meestal een speciale schrijfruimte voor, het scriptorium. Daar konden de monniken er zo lang over doen als nodig was om een boek netjes over te schrijven; bovendien paste men vaak kalligrafie toe en allerlei versieringen en illustraties. Het woord monnikenwerk heeft daarom de betekenis gekregen van langdurig en nauwkeurig werk. Men gebruikte daarbij zwarte inkt; rode inkt wendde men aan voor de versieringen en de beginletters. De kopiisten schreven nauwgezet maar door onkunde en vermoeidheid niet altijd vrij van fouten boeken over van de zogenoemde legger of het oorspronkelijke bestaande boek. Door de moeizame arbeid van het kopiëren ging gaandeweg het hele lichaam pijn doen. Ofschoon maar één hand bewoog raakte het hele lijf uitgeput. Vergissingen ziet men na controle in golven door de teksten bewegen, op die momenten dat de aandacht van de kopiist na urenlange aandacht verslapt. Zo maakte een kopiist van Godfried van Bouillon de onbekende figuur 'Godefridus van Beliren'. Een andere kopiist schreef ooit over de moeder Gods Maria in plaats van 'een rose boven alle bloemen' nogal verstrooid 'haese boven alle bomen'.
Een van de bekendste handschriften uit deze periode is het Brugse Gruuthuse-handschrift van rond 1400, dat oogt als een lijvig boekwerk.
In de middeleeuwen bestond er het buidelboek, een gebedenboek, handgeschreven of gedrukt, waarbij aan de onderzijde van de band een buidel of zak was verbonden, die als het boek niet gebruikt werd, naar boven werd opgetrokken en met een koord dichtgeregen, zodat het tegen beschadigingen beschermd was. Een dergelijk werk werd ook wel "integument" genoemd.
Van de in wetenschap geïnteresseerde Kalief Al-Hakam II van Córdoba (915-976) is bekend, dat hij een boekenverzameling had aangelegd van 400.000 boeken uit de hele wereld en daarvoor een bibliotheek liet bouwen. Hij liet boeken overschrijven om ze te kunnen verspreiden en hij zette een groot vertaalproject op om boeken die in het Latijn en Grieks waren geschreven, te vertalen in het Arabisch.
Uitvinding boekdrukkunst.
De uitvinding van het drukken met losse letters op papier maakte vanaf halverwege de 15e eeuw de ontwikkeling van de mechanische boekdrukkunst mogelijk. Mogelijk bestond die kunst in het Verre Oosten, Midden-Amerika en het Midden-Oosten al eerder en is die als het ware steeds opnieuw uitgevonden. In 1442 werd in Europa het allereerste met losse letters gedrukte boek uitgegeven. Het eerste boekwerk dat in oplage gedrukt werd was de Gutenbergbijbel. Daarna kwam de massaproductie van boeken snel op gang. Boeken die gezet zijn met losse letters, gedrukt vóór 1 januari 1501 in Europa, worden incunabelen of wiegendruk genoemd. Het drukken met losse letters werd later vervangen door allerlei andere en snellere druktechnieken zoals de rotatiedruk waarbij de drukplaat cilindervormig is. Deze drukcilinder wordt om een rol bevestigd en in een drukmachine geplaatst waar via verschillende andere rollen een rol papier door wordt gevoerd. Hierdoor kan in een continu proces zeer snel gedrukt worden.
Door de boekdrukkunst verdwijnt geleidelijk het handschrift uit de literatuur als opslagvorm. Het overleeft nog als hulpmiddel voor acteurs, kladboek voor schrijvers en kopij voor drukkers.
Tweede helft 19e eeuw en 20e eeuw.
In de 19e en 20e eeuw kwamen steeds meer middelen ter beschikking voor de uitgave van het geschreven woord in boekvorm door de uitvinding van achtereenvolgens de schrijfmachine, de stencilmachine, de kopieermachine en de pc met printer.
Soorten boeken.
Boeken kunnen worden ingedeeld naar vorm en naar inhoud. Uiteraard bepaalt bij een papieren uitgave de grootte van de inhoud (samen met de grootte van de letters, de hoeveelheid wit en de dikte van het papier) ook de omvang. De omvang is klein vergeleken met de grootte van de inhoud bij bijvoorbeeld een kleine Bijbel (door een klein lettertype en dun papier) en groot bij boeken voor kleine kinderen en slechtzienden (grote letters, soms ook dikker papier).
Vorm.
Papieren boek.
Een boek is opgebouwd uit de binnenkant, bestaande uit katernen, en een buitenkant, de kaft of boekband:
Brochure.
Een brochure is een boek van geringe omvang. Een brochure bestaat uit meerdere vellen gevouwen papier, die in de rug bijeengehouden worden door bijvoorbeeld nietjes. Het aantal pagina's is altijd een veelvoud van vier.
Pocketboek.
Goedkoper, maar minder duurzaam dan een genaaid of gebonden boek is het pocketboek, kortweg de pocket. De rug van een pocket is gelijmd; de kaft is een papieren omslag met een plastic laagje en de bladzijden zijn meestal van een mindere papierkwaliteit.
E-boek.
Een boek kan ook de vorm hebben van een digitale tekst, al of niet met afbeeldingen. Men spreekt dan wel van een e-boek, dat gedownload kan worden of op een gegevensdrager staat. Het is te gebruiken door vanaf een scherm te lezen of uit te printen. Ook zijn inmiddels speciale e-bookreaders ontwikkeld, speciale apparatuur waarmee e-books gelezen kunnen worden, vaak met een speciaal soort scherm, zogenaamd e-paper. E-books kunnen ook gelezen worden op handhelds als Palm, Pocket PC en smartphones.
Leerboeken.
Een leerboek of studieboek is een boek waar men iets uit kan leren. Leerboeken worden vaak gebruikt in lesmethoden op een basisschool of binnen het voortgezet onderwijs of op de universiteit. Educatieve uitgeverijen produceren leerboeken. Ook een informatief boek is een soort leerboek.
Dwarsliggers.
Een kleiner boekformaat, te vergelijken met de eerder genoemde kleine Bijbel met zijn kleine lettertype en dunne papier, is de dwarsligger.
Inhoud.
Boeken kunnen globaal worden ingedeeld in de volgende categorieën:
Er zijn het literaire boek, het (ouderwetse) prentenboek en het fotoboek. Elk boek wordt in een bepaalde categorie ingedeeld, zoals sciencefiction, roman, poëzie of detective, en voorzien van een Internationaal Standaard Boeknummer (ISBN), een universeel administratienummer. Ook worden de schrijver(s), de uitgever, de eventuele vertaler(s) en oorspronkelijke titel, de verschillende drukken en andere bijzonderheden over het boek vermeld, meestal in het colofon, dat vaak voor in het boek en enkele keren achter in het boek te vinden is. Soms heeft een boek een proloog (voorwoord) nodig en/of een (inleiding). Sommige boeken hebben een epiloog (nawoord).
Een boek bevat een voorwerk, een binnen- of hoofdwerk en een nawerk. Het voorwerk bevat vaak een Franse- en titelpagina (Frans is een verbastering van 'voordehandse'), een copyrightpagina (de verso-zijde van de titelpagina), een dankwoord of opdracht, een voorwoord en een inhoudsopgave. Het binnenwerk bevat de hoofdstukken, meestal vele pagina's inhoud en soms illustraties en/of foto's. Het uiterlijk wordt verder bepaald door de gebruikte drukletters, de bladspiegel, de tekstindeling, de papiersoort, het formaat en de vorm van het boek.
Productie, distributie en verkoop.
De auteur schrijft een boek meestal met een tekstverwerker, waarna een elektronisch manuscript (hier dus niet in de letterlijke zin van een handgeschreven versie) wordt gestuurd naar de uitgever. Een papieren boek wordt gedrukt door een drukker en gebonden door een boekbinder. Een distributeur verzorgt meestal de logistiek van de verspreiding naar boekhandels en andere verkooppunten; daarnaast zijn er systemen voor de distributie van e-boeken. Bij distributie en verkoop zijn boekdata van belang om het individuele boek vindbaar te maken te midden van de miljoenen leverbare boektitels.
Bij het produceren van boeken zijn behalve auteur, uitgever en drukker onder meer grafische vormgevers, illustratoren, boekbandontwerpers, fotografen, redacteuren en correctoren betrokken, al naargelang de uitgave vereist.
Een zeer bekende 'markt' voor nieuwe boeken, waar uitgevers uit de hele wereld elkaars uitgaven kunnen bekijken en titels ter vertaling kunnen kopen, is de jaarlijkse Frankfurter Buchmesse.
Delen van boekoplagen die niet of niet snel genoeg verkocht zijn, gaan veelal in de wederverkoop. Er zijn boekenmarkten en boekenwinkels speciaal voor tweedehandsboeken of de ramsjmarkt; de grootste en bekendste daarvan is De Slegte.
Bij literaire uitgaven is vooral de eerste druk van een boek van belang bij de latere antiquarische verkoop. Vooral de geschriften van bekende schrijvers kunnen dan aanzienlijk meer gaan opbrengen.
Wetenswaardig.
Begin oktober 2010 presenteerde een Australische uitgever op de Frankfurter Buchmesse het fysiek grootste tot nu toe gedrukte boek. Het gaat om een atlas en meet 1,8 bij 2,75 meter en kost 72.000 euro. Je hebt je beide handen nodig om door het boek te bladeren.
Er zijn in Nederland sinds 1970 meer dan 1 miljoen titels uitgegeven, en per dag komen er ongeveer 60 titels bij.

</doc>
<doc id="30282" url="https://nl.wikipedia.org/wiki?curid=30282" title="Gargantua en Pantagruel">
Gargantua en Pantagruel

Gargantua en Pantagruel is een reeks van vijf romans van François Rabelais, gepubliceerd tussen 1532 en 1564, over de avonturen van twee reuzen, vader Gargantua en zijn zoon Pantagruel, extravagant en satirisch beschreven.
"Gargantua en Pantagruel" behoort tot de belangrijkste werken van de wereldliteratuur. Het werd bijvoorbeeld opgenomen in de "Verdensbiblioteket", een Noorse lijst van de honderd beste of invloedrijkste boeken ooit geschreven. De invloed van het boek op latere schrijvers is zeer groot. Wellicht beïnvloedde het bijvoorbeeld Shakespeare. Ook schrijvers als Sterne, Nashe, Diderot, Voltaire en De La Fontaine waren bewonderaars van Rabelais.
De eerste twee boeken in de reeks, "Pantagruel" (1532), en Gargantua (1542), verschenen onder het pseudoniem "Alcofrybas Nasier", een anagram van Rabelais' echte naam. De Sorbonne verafschuwde het werk, maar omdat de Franse koning zich ermee vermaakte, ging Rabelais de latere delen onder zijn eigen naam uitgeven. De tekst is rauw en gewelddadig, en vol pikante en scatologische grappen. De beide figuren komen uit verschillende Franse sprookjes, waarin allerlei gebeurtenissen worden verklaard, hoe plaatsen aan hun naam komen, enzovoort. Rabelais heeft deze verhalen samengebracht en aangevuld met kritiek op de Kerk en de samenleving. Het boek bevat diverse verwijzingen naar de literatuur en filosofie van de klassieke oudheid en verschillende lange lijsten, bijvoorbeeld van fictieve boekentitels. Voltaire zag in het boek 'een historische parabel tegen het christendom'.
Het boek werd meerdere keren volledig vertaald in het Nederlands, de eerste keer al in 1682 door N.J. Wieringa.
Zeer bekend werden de negentiende-eeuwse Franse uitgaven met illustraties van Gustave Doré. 
Het verhaal.
De eerste twee boeken kan men vergelijken met de "Ilias" van Homeros, de volgende drie met de Odyssee.
Gargantua.
De man van Gargamella, Grandgousier, staat overal bekend als een grote drinker en eter. Gargamella is al elf maanden zwanger als ze tijdens een groot drink- en eetfestijn moet bevallen. Haar zoon Gargantua wordt uit haar linkeroor geboren in plaats van uit haar schoot, omdat ze te veel ingewanden heeft gegeten. Als de zuigeling is geboren begint hij al onmiddellijk "drinken, drinken" te roepen. Tot zijn vijfde jaar doodt de kleine Gargantua zijn tijd met eten, drinken en slapen. Daarna krijgt Gargantua gedurende enkele jaren onderricht van de beste onderwijzers. Maar omdat hij steeds dommer en dwazer wordt, ziet zijn vader in dat het beter zou zijn als zijn zoon helemaal niets zou leren uit boeken of van onderwijzers. 
Hij stuurt zijn zoon met de bediende Eudemon naar Parijs, naar de moderne Ponocrates. De studies die Gargantua onder leiding van Ponocrates volgt zijn een weldoordachte mengeling van geleerde oefeningen en ridderlijke spelen, opdat lichaam en geest harmonisch gestimuleerd worden. Ondertussen voert Gargantua's vader Grandgousier strijd tegen koning Picrocholle. Gargantua komt zijn vader bij die strijd helpen, waardoor ze de overwinning behalen. Gargamella's hart begeeft het van vreugde over de goede terugkeer van haar man en zoon.
Pantagruel.
Gargantua's vrouw Badebec sterft in het kraambed, na hem een zoon te hebben gebaard: Pantagruel. Ook deze studeert in Parijs, waar hij bevriend geraakt met een man die Panurge heet. Nadien trekt hij, zoals in "Gargantua", ten oorlog, wanneer de Dipsoden (een vijandig volk) een inval doen. Uiteindelijk overwint hij. Na nog twee hoofdstukken (één waarin Pantagruel ziek komt te liggen en weer geneest, en een epiloog) eindigt het boek.
Dit boek was het eerste in de reeks; het voorwoord verwijst naar avonturen van Gargantua die Rabelais al in de 1530er jaren gepubliceerd had.
Het derde boek.
Panurge twijfelt gedurende dit hele boek over de vraag of hij moet trouwen of niet. Op advies van Pantagruel raadpleegt hij geleerden, waarzeggers en anderen. Uiteindelijk gaat hij op een zeereis om het 'Orakel van de Heilige Fles' ("Oracle de Bacbuc") te raadplegen.
Het vierde boek.
De zeereis van Panurge en Pantagruel neemt dit hele boek in beslag. Onderweg bezoeken zij diverse eilanden en ontmoeten vele mensen.
Het vijfde boek.
Ook dit boek beschrijft Panurges zeereis, die eindigt met de aankomst bij het Orakel van de Heilige Fles. Het orakel spreekt niet meer dan één woord: 'Trinc'. Panurge concludeert hieruit dat wijn een inspirerende werking heeft en dat hij zo snel en zo vaak mogelijk moet trouwen. Er bestaat onzekerheid over de vraag of Rabelais het vijfde boek (volledig) zelf schreef.

</doc>
<doc id="30284" url="https://nl.wikipedia.org/wiki?curid=30284" title="Arbeids- en organisatiepsychologie">
Arbeids- en organisatiepsychologie

De arbeids- en organisatiepsychologie bestudeert de mens in relatie tot zijn werk en zijn werkorganisatie.
Onderdelen.
In feite gaat het om een samengaan van drie soorten psychologie:
Arbeidspsychologie.
In de arbeidspsychologie wordt de relatie tussen werkkenmerken (bijvoorbeeld werkdruk, de mate waarin taakuitvoerders zelfstandig kunnen beslissen in hun werk, afwisseling) en welzijn en functioneren van werknemers onderzocht. Een onderdeel van de arbeidspsychologie dat momenteel sterk in opkomst is, is de "psychologie van arbeid en gezondheid" waarin specifiek wordt nagegaan hoe taak-kenmerken de gezondheid (bijvoorbeeld werkstress en burn-out) van taakuitvoerders beïnvloeden.
Organisatiepsychologie.
In de organisatiepsychologie draait het om de relatie tussen de werknemer en diens sociale werkomgeving. Die omgeving kan de organisatie als geheel zijn, maar ook de afdeling waar men werkt of de collega aan de andere kant van het bureau. Sociaal-psychologische theorievorming is in dit veld uitermate belangrijk; de inrichting van de werkvloer is een belangrijk toepassingsgebied van in de sociale psychologie verworven inzichten, bijvoorbeeld op het gebied van teams, bedrijfscultuur en leiderschap.
Personeelspsychologie.
De personeelspsychologie onderzoekt hoe men de juiste persoon op de juiste plaats krijgt. Het kan daarbij gaan om werving en selectie van nieuw personeel, maar ook om het trainen en ontwikkelen van al aanwezig personeel. In dit onderdeel van de arbeids- en organisatiepsychologie is ook veel aandacht voor de ontwikkeling van psychologische tests. Om te bepalen wat de juiste plaats voor een bepaalde persoon is, moet men immers inzicht hebben in diens mogelijkheden en capaciteiten. Ook houdt men zich hier bezig met arbeidsvoorwaarden en dergelijke. De personeelspsychologie is het meest praktisch georiënteerde onderdeel van de arbeids- en organisatiepsychologie.
Arbeids- en organisatiekunde.
In de Arbowet is de arbeids- en organisatiedeskundige als kerndeskundige genoemd. De A&amp;O-deskundige kan zijn opgeleid vanuit diverse disciplines (bijvoorbeeld de psychologie maar ook bijvoorbeeld geneeskunde, personeelswetenschappen, sociologie van arbeid en organisatie, enzovoort), maar zal gewoonlijk veel kennis hebben op het gebied van de arbeids- en organisatiepsychologie. De arbeids- en organisatiedeskundige is expert op de snijvlakken mens, arbeid en organisatie. Zo kan de kerndeskundige adviseren over de potentiële kansen op duurzame inzetbaarheid, voorkomen van uitval door stress of bevorderen van bevlogenheid. De verschillende aspecten richten zich op functie-inhoud, teamsamenstellingen, de fit tussen systemen en mens of organisatiestructuur, gedrag en cultuur. De arbeids- en organisatiedeskundigen zijn als kerndeskundige bevoegd tot het valideren van een RI&amp;E, adviseren bij voorkomen van verzuim, bevorderen van inzetbaarheid en adviseren bij een passend preventief gezondheidskundig onderzoek op mentaal gebied. De registerarbeids- en organisatiedeskundigen zijn op de website van KIWA (register) na te trekken.
Studeren.
Organisatieleer en humanresourcemanagement maken heden ten dage deel uit van vrijwel alle bedrijfskundige opleidingen zowel aan de universiteit als aan de hogeschool.
Men kan arbeids- en organisatiepsychologie studeren aan vrijwel alle bestaande Nederlandse en Vlaamse universiteiten. Omdat de arbeids- en organisatiepsychologie veel gemeen heeft met de sociale psychologie, zijn beide richtingen vaak onderdeel van eenzelfde hoofdrichting binnen een Master in de psychologie. Dit is bijvoorbeeld het geval aan de Universiteit Leiden, de Katholieke Universiteit Leuven, de Vrije Universiteit Brussel, de Universiteit Gent, de Vrije Universiteit Amsterdam, de Universiteit Maastricht, en de Universiteit van Tilburg. Aan de Universiteit van Amsterdam, de Universiteit Utrecht, de Universiteit Twente, de Open Universiteit, de Rijksuniversiteit Groningen en de Radboud Universiteit Nijmegen zijn zelfstandige studierichtingen Arbeids- en Organisatiepsychologie te vinden. Aan de Haagse Hogeschool en de Nederlandse Academie voor Arbeidswetenschappen zijn de postopleidingen te vinden voor arbeids- en organisatiedeskundige.
Ook diverse hogescholen bieden professionele Bachelor-opleidingen Arbeids- en Organisatiepsychologie aan. Vaak gaat het daarbij vooral om personeelspsychologie, psychologisch assistent of personeelswerk (afstudeerrichting van sociaal werk).

</doc>
<doc id="30285" url="https://nl.wikipedia.org/wiki?curid=30285" title="ANWB">
ANWB

De Koninklijke Nederlandse Toeristenbond ANWB (afkorting voor Algemene Nederlandse Wielrijdersbond) is een Nederlandse organisatie voor verkeer en toerisme. De ANWB is lid van de Fédération Internationale de l'Automobile.
Algemeen.
De ANWB werd op 1 juli 1883 opgericht door leden van de Haagse en de Haarlemse Vélocipèdeclubs, met onder anderen Edo Johannes Bergsma en Dirk ter Haar onder de naam "Nederlandsche Vélocipèdisten-Bond". Het was een gevolg van een spontane ontmoeting van leden van beide clubs eerder dat jaar in hotel-restaurant 'Het Wapen van Friesland' te Hillegom. In totaal waren er toen 200 leden. Twee jaar later werd de naam veranderd in "Algemeene Nederlandsche Wielrijders Bond", waar de afkorting A.N.W.B. vandaan komt. Sinds de vereniging formeel 'toeristenbond' heet (1905), hebben de letters ANWB wel weerklank, maar geen betekenis meer.
In de eerste periode bevorderde de bond het recreatief fietsen door het ijveren voor fietspaden, het plaatsen van wegwijzers en het selecteren van "bondshotels": door de bond erkende overnachtingsplaatsen. Op 28 mei 1893 werd de eerste stap gezet naar juridische hulpverlening voor de leden door het instellen van de "Rechtsgeleerde Commissie".
De bond houdt zich sinds het eind van de negentiende eeuw niet alleen maar bezig met fietsers, maar ook met automobilisten, wandelaars, ruiters, motorrijders, watersporters, wintersporters en kampeerders.
De ANWB had 4.307.214 leden op 1 januari 2016 en is daarmee de grootste vereniging van Nederland. Deze leden ontvangen de "Kampioen", het grootste Nederlandstalige tijdschrift. Een ander tijdschrift van de ANWB is de "KampeerKampioen". Zichtbaar in het Nederlandse landschap zijn de talloze wegwijzers van de ANWB, waaronder vanaf 1919 de paddenstoelen, gericht op fietsen en wandelaars.
Naast het verkopen van verzekeringen, reizen en testen zijn ook de Wegenwacht (opgericht in 1946), een alarmcentrale en rechtshulpactiviteiten van de ANWB. Daarnaast is de bond uitgever van reisgidsen. Ook verzorgt de ANWB de bewegwijzering op lokale en provinciale wegen. Voor het rijkswegennet heeft de bond deze taak in 2004 moeten afstaan aan het bedrijf Tebodin. Ook de gemeente Rotterdam besloot in 2005 de bewegwijzering voortaan aan te besteden.
Sinds het einde van de jaren tachtig brengt de ANWB ook verkeersinformatie voor regionale en landelijke radiozenders. In 1998 sloot de ANWB een overeenkomst met de Nederlandse Publieke Omroep om filemeldingen te verzorgen op alle landelijke publieke radiozenders. In 2006 werd de verkeersinformatieafdeling bij een grote reorganisatie ingekrompen.
Door concurrentie tussen de Wegenwacht van de ANWB en Route Mobiel, een concurrerende pechhulpverleningsdienst, raakte de ANWB ruim 100.000 leden kwijt. Route Mobiel en de ANWB voerden regelmatig juridische procedures tegen elkaar waarbij ze elkaar beschuldigden van oneerlijke concurrentie.
Als reactie op de Algemene Nederlandse WielrijdersBond (ANWB) werd in 1975 de Eerste Enige Echte Nederlandse Wielrijdersbond (ENWB) opgericht (de latere Fietsersbond). Nadat de rechter een paar jaar besliste dat de naam te veel op ANWB leek en moest worden veranderd, werd de naam van de bond veranderd in Echte Nederlandse Fietsersbond (ENFB).
De ANWB is belangrijk als lobbyorganisatie voor de Nederlandse automobilisten. Als een voorbeeld van de invloed van de bond op de Nederlandse politiek is het volgende genoemd: Nadat de ANWB in januari 2010 een ledenraadpleging over de toen voorgestelde kilometerheffing in Nederland had aangekondigd, zei minister Eurlings dat, mocht de raadpleging en daarmee het advies van de ANWB negatief uitvallen, de kilometerheffing niet zou worden ingevoerd. Dit kwam hem vervolgens op kritiek in de Tweede Kamer te staan.
Hoofdkantoor.
Het hoofdkantoor van de ANWB uit 1962 ligt aan de rand van het landgoed Clingendael, op de grens van Wassenaar en Den Haag.
Activiteiten van de ANWB.
De ANWB biedt verschillende diensten aan voor zowel leden als niet-leden.

</doc>
<doc id="30287" url="https://nl.wikipedia.org/wiki?curid=30287" title="IRA">
IRA

De IRA of voluit het Iers Republikeins Leger (Engels: "Irish Republican Army"; Iers: "Óglaigh na hÉireann") was de naam voor verschillende paramilitaire organisaties die een eilandbrede Ierse staat zonder banden met het Verenigd Koninkrijk nastreefden. Hierbij werd geweld niet geschuwd. 
Allen zeiden ze af te stammen van het eerste Iers Republikeins Leger, het leger van de Ierse Republiek, opgericht in 1919 door de Dáil Éireann en geleid door Michael Collins. Aan deze groep wordt gerefereerd als de "Old IRA" (de oude IRA, opvolger van de "Irish Volunteers"). Het huidige Ierse leger ("The Irish Defence Forces") beschouwt zich als de opvolger van de originele IRA ten tijde van de Ierse Onafhankelijkheidsoorlog.
Hoewel het ""het" leger" is wordt meestal ""de" IRA" gebruikt (maar ""het" IRA" komt ook voor).
Geschiedenis.
De IRA ontstond uit de Paasopstand van 1916, waarbij de "Irish Republican Brotherhood" die in 1858 in de Verenigde Staten gesticht werd, een belangrijke rol speelde. 
In de jaren 1919 tot 1921 voerde de IRA de strijd tegen de Britse overheersing op, onder leiding van Michael Collins. In 1921 viel de IRA uiteen na een interne strijd tussen voor- en tegenstanders van een vredesverdrag met Groot-Brittannië (tijdens de Ierse Burgeroorlog). In 1936 werd de organisatie door de Ierse regering verboden. In 1939 flakkerden de activiteiten van de IRA weer op in de vorm van bomaanslagen om Britse terugtrekking te forceren.
In 1956 startte de IRA de grenscampagne, met de codenaam Operation Harvest. Dit varieerde van directe aanvallen op beveiligingsinstallaties tot storende acties tegen infrastructuur. De campagne kreeg aanvankelijk veel zuidelijke steun.
In 1969 kwam het tot een splitsing tussen de traditionele of "rode" IRA-leden en de provisionele of "groene" IRA-leden (aangesloten bij de "Provisionele IRA"). De zogenoemde "traditionals" voerden de strijd met traditionele middelen (bomaanslagen), terwijl de zogenoemde "provisionals" een stadsguerrilla voerden.
In 1972 zorgde Bloody Sunday ervoor dat honderden zich aansloten bij de IRA.
Toen Noord-Ierland in 1972 onder direct Brits bestuur werd geplaatst, verlegde de IRA zijn actieterrein ook naar het buitenland, met onder meer aanslagen in Nederland (Roermond, Den Haag en Nieuw-Bergen), België (Brussel) en Duitsland (Britse militairen gestationeerd in Duitsland). 
Aan de gewapende strijd van de Provisionele IRA kwam in september 1993 voorlopig een einde toen de organisatie een wapenstilstand aankondigde. De pogingen tot een vreedzame oplossing voor het Noord-Ierse conflict te komen mislukte echter waardoor de Provisionele IRA in 1996 opnieuw enkele aanslagen pleegde. In juli 1997 volgde er een tweede bestand. Dit was een voorwaarde voor de toelating van Sinn Féin, de politieke arm van de Provisionele IRA, tot de vredesbesprekingen van september 1997. Op 10 april 1998 kwam het tot een vredesakkoord (het Goedevrijdagakkoord) dat zowel door Sinn Féin als door de "Ulster Unionist Party" werd getekend.
In juli 2001 raakte het vredesproces opnieuw in het gedrang doordat de Provisionele IRA nog steeds niet alle wapens had ingeleverd zoals afgesproken in het Goedevrijdagakkoord.
Op 28 juli 2005 heeft de "Army Council", het hoogste bestuur van de Provisionele IRA zijn leden opgedragen een definitief einde te maken aan de gewapende strijd. De organisatie deed dat in een op televisie uitgezonden verklaring. In de door Britse media als historisch omschreven verklaring verklaarde de organisatie dat het opheffen van de gewapende strijd diezelfde dag zou ingaan.

</doc>
<doc id="30290" url="https://nl.wikipedia.org/wiki?curid=30290" title="Brandwondencentrum">
Brandwondencentrum

Een brandwondencentrum is een afdeling van een ziekenhuis waar mensen met ernstige brandwonden worden verpleegd. Niet elk ziekenhuis heeft zo'n afdeling. In Nederland zijn drie door de European Burns Association getoetste brandwondencentra:
Deze brandwondencentra zijn in de periode vanuit 1974 tot en met 1986 ingericht in nauwe samenwerking met de Nederlandse Brandwonden Stichting in ziekenhuizen die sinds eind jaren '60 van de twintigste eeuw al veel ervaring opdeden in de eerste opvang, de behandeling en de verzorging van patiënten met ernstige brandwonden. De drie ziekenhuizen met brandwondencentra (Martini Ziekenhuis, Groningen, Rode Kruis Ziekenhuis, Beverwijk, het Maasstad Ziekenhuis te Rotterdam, het onderzoeksinstituut Vereniging Samenwerkende Brandwondencentra in Nederland en de Nederlandse Brandwonden Stichting vormen samen de organisatie Brandwondenzorg Nederland.
Na de grote brand in café Het Hemeltje in Volendam in de nieuwjaarsnacht van 2000 op 2001 is een Nationaal Protocol Grootschalige Brandwondenincidenten in samenwerking met de overheid vastgesteld. Bij een brandwondenongeval met meer dan 10 brandwondenslachtoffers wordt door de brandwondencentra opgeschaald, waardoor er voldoende capaciteit is om een grote ramp met veel slachtoffers te managen. Dit landelijk werkende protocol wordt jaarlijks geoefend. 
In België zijn zes brandwondencentra:
Niet elke patiënt met brandwonden wordt direct naar een brandwondencentrum verwezen, omdat de brandwondencentra maar een beperkte capaciteit hebben en sommige brandwonden ook uitstekend in normale ziekenhuizen behandeld kunnen worden. Voor behandeling in een brandwondencentrum zijn enkele criteria: 

</doc>
<doc id="30291" url="https://nl.wikipedia.org/wiki?curid=30291" title="Eendagsvlieg (muziek)">
Eendagsvlieg (muziek)

Een eendagsvlieg of onehitwonder () is in de muziekindustrie een artiest of groep die slechts één hit heeft gehad in de hitparade. Eendagsvliegen hoeven niet per definitie onsuccesvol in de muziekindustrie te zijn. Zo zijn er artiesten die meestal buiten het popmuziekgenre van de hitparades vallen en daardoor weinig singles verkopen. De naam verwijst naar de eendagsvlieg.
De betiteling van een artiest of muziekgroep als eendagsvlieg is tijd- en plaatsgebonden. Zo zou de Britse popgroep The Rubettes in de Verenigde Staten als eendagsvlieg kunnen worden gezien omdat "Sugar baby love" uit 1974 hun enige Amerikaanse hit was, maar ze hebben later in het Verenigd Koninkrijk nog meer hits gehad.
Het verschijnsel werd geparodieerd door de makers van "Kopspijkers" die in 2001 als de gelegenheidsformatie One Day Fly eenmalig een hit hadden.

</doc>
<doc id="30292" url="https://nl.wikipedia.org/wiki?curid=30292" title="USA for Africa">
USA for Africa

USA for Africa (United Support of Artists for Africa) was een eenmalige muzikale samenwerking tussen bekende Amerikaanse popmuzikanten om geld in te zamelen tegen de honger in Ethiopië.
Geschiedenis.
USA for Africa is ontstaan naar een idee van Harry Belafonte om geld in te zamelen voor de hongersnood in Ethiopië door het samenstellen van een band met voornamelijk zwarte artiesten. Het idee is ontwikkeld door producent Ken Kragen naar het voorbeeld van Band Aid, een band bestaande uit voornamelijk Britse en Ierse artiesten die aan het einde van 1984 met ""Do They Know It's Christmas?" eveneens geld inzamelden voor de hongersnood.
Michael Jackson en Lionel Richie schreven voor USA for Africa het nummer "We Are the World", dat werd geproduceerd door Quincy Jones. Op 28 januari 1985 werd het nummer opgenomen en op 7 maart werd het uitgebracht als single. Deze single behaalde wereldwijd de nummer 1-positie en is een van de meest verkochte liefdadigheidssingles ooit. In 1986 won de single twee Grammy Awards in de categorieën Record of the Year en Song of the Year. In april werd een gelijknamig album uitgebracht waarop, naast het nummer zelf, negen niet eerder verschenen nummers van diverse artiesten staan. Een van deze artiesten was Prince, die niet deelnam op de single "We Are the World".
Op 25 mei 1986 vond een ander project van USA for Africa plaats, onder de naam Hands Across America. Die middag stonden ongeveer 6,5 miljoen mensen hand in hand om een menselijke ketting van het oosten naar het westen van de Verenigde Staten te vormen. Voor dit project werd er ook een gelijknamig nummer opgenomen.
In 2010 werd een nieuwe versie van "We Are the World" opgenomen onder de titel "We Are the World 25 for Haiti", waarbij de opbrengsten gingen naar de slachtoffers van de aardbeving in Haïti die zich eerder dat jaar voordeed.
Hitnoteringen.
"We Are the World"" stond in 1985 wekenlang op de eerste plaats over de gehele wereld. In Nederland was de single op donderdag 21 maart 1985 TROS Paradeplaat en op vrijdag 22 maart 1985 Veronica Alarmschijf op Hilversum 3 en bereikte de nummer 1-positie in zowel de Nederlandse Top 40 als de Nationale Hitparade en de TROS Top 50. Ook in de Europese hitlijst op Hilversum 3, de TROS Europarade, werd de nummer 1-positie bereikt.
Ook in België werd de nummer 1-positie bereikt in zowel de Vlaamse Ultratop 50 als de Vlaamse Radio 2 Top 30.
Documentaire.
Bijna veertig jaar later blikte een aantal artiesten terug in de documentaire ‘The Greatest Night in Pop’.=nrc5om5&amp;utm_term=20240130

</doc>
<doc id="30297" url="https://nl.wikipedia.org/wiki?curid=30297" title="Friedrich Sämisch">
Friedrich Sämisch

Friedrich Sämisch (Berlijn, 20 september 1896 – Berlijn, 16 augustus 1975) was een Duits schaker. In 1950 werd hij grootmeester.
Sämisch was van grote betekenis voor de openingentheorie en hij heeft dan ook een dertigtal varianten op zijn naam staan. De Sämischvariant in de schaakopening Koningsindisch is wereldwijd 6853 keer gespeeld (2003) (wit wint 2767 - zwart wint 2433 - remise 1653). De beginzetten hiervan zijn 1.d4 Pf6 2.c4 g6 5.Pc3 Lg7 4.e4 d6 5.f3 0-0 6.Le3 Pc6.
Sämisch was een trage denker en zat voortdurend in tijdnood. Op een toernooi in Nyköping in 1969 verloor hij alle dertien partijen door tijdoverschrijding.

</doc>
<doc id="30298" url="https://nl.wikipedia.org/wiki?curid=30298" title="Staande uitdrukking">
Staande uitdrukking



</doc>
<doc id="30301" url="https://nl.wikipedia.org/wiki?curid=30301" title="Arowakken">
Arowakken

De Arowakken of Arawakken, door henzelf Lokono genoemd, zijn een inheems volk dat zich tegen het einde van de 15e eeuw had gevestigd op de Antillen, in het Amazonebekken, in Florida, en aan de voet van de Andes. De talen die zij spraken behoren tot de Arawaktaalfamilie.
De bekendste groep waren de Taíno, die op Hispaniola, Puerto Rico, en het oostelijke uiteinde van het eiland Cuba leefden (of "leven", als de Arowakken die zichzelf tegenwoordig de "Taíno" noemen meegeteld worden). De Arowakken die op de Bahama's leefden werden de Lucayan genoemd, de Arowakken op de ABC-eilanden Caquetio. 
Suriname.
Ongeveer vijfduizend jaar geleden trokken Arowakken die langs de Orinoco leefden (Barrancoïde cultuur) vanuit het westen de Guyana's binnen, en verdreven de oorspronkelijke bevolking van de kuststreek naar de savanne. Ze gingen op een soort terpen langs de kust wonen, en leefden van landbouw. Omstreeks 1100 vielen Cariben het gebied binnen. Aan de terpencultuur kwam een einde; de Arowakken leefden vanaf die tijd van kostgrondjes meer in het binnenland. Arowakse vrouwen waren goede pottenbaksters. Ze werden vaak door Cariben ontvoerd. Zo kwam Arowaks aardewerk bij de Cariben terecht.
In Suriname woonden aan het eind van de 18e eeuw zo'n zeventigduizend Arowakken. Tegenwoordig leven er in Suriname nog drieduizend, en in Nederland ongeveer 500. De Arowakken, die ooit samen met de Cariben de oorspronkelijke bevolking van Suriname vormden, zijn thans de kleinste bevolkingsgroep in Suriname. Ze noemen zichzelf "Lokono" of "Lokonon".
In 1986 richtte de uit Cassipora afkomstige Arowak Albert Sabajo de Sociaal Culturele Vereniging "Ikyoshie" (lichtpuntje) op. In 1989 werd een Arowaks-Nederlands taalboek uitgegeven, in samenwerking met de Universiteit van Amsterdam.
Frans-Guyana.
De Lokono hebben een beperkte aanwezigheid in Frans-Guyana. In 2022 woonden er naar schatting 1.500 Lokono verspreid over de dorpen Balaté, Sainte-Rose-de-Lima, Saut-Sabbat en Cecilia. De Palikur worden wegens hun Arawaktaal ook tot de Arowakken gerekend, maar is een apart volk.

</doc>
<doc id="30303" url="https://nl.wikipedia.org/wiki?curid=30303" title="Witte bloedcel">
Witte bloedcel

Witte bloedcellen of leukocyten, (Oudgrieks: λευκός, "leukos" = wit) zijn bloedcellen met een celkern. Ze maken slechts een heel klein deel uit van de cellen in het bloed; op iedere witte bloedcel zijn er vele honderden rode bloedcellen, bloedcellen zonder celkern. Witte bloedcellen zijn, mede door hun celkern, een stuk groter dan rode bloedcellen. Ze vormen een belangrijk onderdeel van het immuunsysteem dat het lichaam tegen ziektes beschermt. Witte bloedcellen spelen ook een rol bij sommige allergische reacties, zoals een type I-allergie.
Ze hebben gemiddeld een langere levensduur dan rode bloedcellen.
Soorten.
Witte bloedcellen zijn onder te verdelen in twee hoofdgroepen: een groep mét, en een groep zonder granulen in het cytoplasma van de cel:
De verschillende soorten witte bloedcellen hebben elk een specifieke functie, zoals celvraat (fagocytose), het lozen van pakketjes met actieve stoffen (degranulatie) of het presenteren van antigenen aan andere cellen, die op hun beurt cellen aanzetten tot het produceren van antilichamen.
Deficiëntie.
Een tekort aan witte bloedcellen kan mild, matig of ernstig zijn. Het kan acuut (binnen enkele uren tot dagen) of chronisch (binnen maanden tot jaren) ontstaan. Een tekort wordt vaak geassocieerd met infecties, maar kan ook voorkomen bij het tekortschieten van het afweersysteem. Een stijging daarentegen van de concentratie witte bloedcellen in het bloed komt heel vaak voor. De meeste mensen maken dit een aantal keer per jaar door. Witte bloedcellen spelen een belangrijke rol in het afweersysteem. Als het lichaam zich moet verdedigen tegen virussen, bacteriën of parasieten, worden er witte bloedcellen bijgemaakt. Een toename van het totaal aantal witte bloedcellen heet leukocytose.

</doc>
<doc id="30304" url="https://nl.wikipedia.org/wiki?curid=30304" title="Universiteit van Parijs">
Universiteit van Parijs

De Universiteit van Parijs (Frans: "Université de Paris"), ook bekend onder de naam Sorbonne, was tot 1970 de universiteit van Parijs. Na de gebeurtenissen in mei 1968 werd de universiteit gesplitst en heropgericht als dertien afzonderlijke universiteiten. Anno 2019 zijn er twaalf opvolgers van de Sorbonne in Parijs, zoals Universiteit Parijs 1 Panthéon-Sorbonne en de nieuwe Sorbonne Université die veel voorzieningen nog delen en de wereldwijde reputatie hebben overgenomen.
Geschiedenis.
De universiteit is waarschijnlijk ontstaan omstreeks 1150. In 1253 richtte Robert de Sorbon een theologische faculteit op (de naam "Sorbonne" komt van dit college). In 1271 werd ze uitgebreid met faculteiten voor filosofie en kunsten. De rechtenfaculteit werd later apart van de universiteit opgericht. De oude Sorbonne werd gesloten bij het uitbreken van de Franse Revolutie en in 1808 weer geopend door Napoleon Bonaparte.
Na de studentenrellen van 1968 werd de universiteit in 1970 opgedeeld in 13 afzonderlijke universiteiten. Vijf van deze universiteiten (Paris I - Paris V), namelijk Universiteit Panthéon-Sorbonne, Universiteit Panthéon-Assas, Universiteit Sorbonne-Nouvelle, Universiteit Parijs-Sorbonne en de Universiteit Parijs-Descartes komen voort uit de oude Sorbonne. Het Institut d'études politiques (Sciences Po) wordt soms ook wel aangeduid als Paris XIV. Tezamen met de zogenaamde Grandes écoles en andere instellingen van hoger onderwijs in Parijs maakt de Universiteit van Parijs deel uit van de Académie de Paris.
De Parijse universiteit is te beschouwen als het resultaat van de overvleugeling van de (kwetsbare) particularistische wetenschappelijke geest door die van de centralisatie. De voorlopers van de Parijse universiteit waren (tot aan rond 1150) (a) de domscholen van de Notre-Dame, die onder het bestuur van de kanselier stonden en, via deze, eigenlijk onder de bisschop van Parijs ressorteerden; (b) de scholen van de kanunniken van St. Victor, het levende centrum van de mystiek, waar Willem van Champeaux een school had geopend en, (c), de buitenscholen van de St.-Genoveva-abdij. Maar de scholen van de Notre-Dame bezetten onder deze drie de eerste plaats, en voornamelijk van daaruit groeide de universiteit.
In het begin was de opzet zó, dat de faculteit van de kunsten de lagere faculteit genoemd werd ("facultas inferior"), omdat deze recht gaf tot de toelating van de andere faculteiten ("facultates superiores"). De normale leeftijd waarop men kon beginnen aan de kunstenfaculteit was rond het veertiende levensjaar, terwijl men rond zijn twintigste dan promoveerde en veelal naar een van de andere faculteiten overstapte. De studie was georganiseerd naar het gildemodel, er waren dus meesters en leerjongens. De fasen die de leerling in zijn zes vormingsjaren doorliep waren het baccalaureaat (baccalaureus'), het licentiaat (licentiatus), en ten slotte het meesterschap (magister). De student was zoals bij alle gilden de leergezel (van het professoraat). Hij was kandidaat voor het meesterschap en de kandidaat wordt professor door hem na te doen, zoals een leerling-steenhouwer meester wordt door zijn meester na te doen. Het gildewezen zelf is vooral ontstaan rondom de bouw van de grote bouwkundige werken, de bouw van kerken en kathedralen.
Ontbinding van de universiteit.
Na de gebeurtenissen van mei 68 (en ook om andere redenen) werd een grondige hervorming van het hoger onderwijs in Frankrijk als noodzakelijk geacht. De wet Faure maakte deze mogelijk. Het nodigde de professoren uit om zich te verdelen en te verspreiden zoals zij het zagen passen binnen de onderwijseenheden en het onderzoek. Vervolgens zouden ze zich volgens de verscheidene wetenschappelijke domeinen opnieuw samenbrengen in nieuwe onderwijsinstellingen. Aanvankelijk lagen de herschikkingen wel politiek nog heel gevoelig door de scherpe tegenstellingen die nog steeds niet getemperd waren na een bewogen mei 68. De Universiteit van Parijs moest daarom ontbonden worden waardoor er opnieuw een einde aan kwam op 31 december 1970. De toenmalige minister Olivier Guichard kondigde dit aan op 20 maart 1970. De universiteit werd nadien opgevolgd door dertien afzonderlijke universiteiten.
Het geheel van alle dertien universiteiten samen telt 336.000 studenten. Met de oprichting van deze afzonderlijke onderwijsinstellingen werd ook de kanselarij van de universiteiten van Parijs opgericht. Deze administratieve coördinatiestructuur heeft de opdracht het ministerie te vertegenwoordigen ten aanzien van nieuwe instellingen alsook hun goederen en staatssubsidies.
Hergroeperingen na 2000.
Hoewel de ontbinding van de Universiteit van Parijs in 1970 noodzakelijk leek, werd het sindsdien fel bekritiseerd. Vanaf het jaar 2000 kwamen er tussen de Parijse universiteiten toenaderingen tot stand. De oprichting van achtereenvolgens de associatie Paris Universitas in 2005 en de PRES-instellingen vanaf 2007 maakten een zulke institutionele toenadering mogelijk. In 2007 traden de PRES-instellingen UniverSud Parijs en Universiteit Parijs-Oost in werking. Hiermee werden hoofdzakelijk de onderwijsinstellingen buiten Parijs gehergroepeerd. In 2010 kwamen hier nog de PRES-instellingen Sorbonne Parijs-Stad en Sorbonne Universiteiten bij.
Uit Sorbonne Universiteiten groeide in 2018 na de fusie van de Universiteit Parijs-Sorbonne (Parijs IV) en de Universiteit Pierre en Marie Curie (Parijs VI) de Sorbonne Université. In 2019 fuseerden ook de universiteiten Parijs-Descartes (Parijs V) en Parijs-Diderot (Parijs VII) tot de Université Paris Cité.
Bekende alumni.
In de dertiende eeuw, waarin de Sorbonne tot grote bloei kwam, hadden bijna alle bekende Europese theologen of filosofen hun opleiding geheel of gedeeltelijk genoten aan de Sorbonne. Om te beginnen de Fransen zelf: Willem van Auxerre, Bernardus van Auvergne, Willem van St. Arnour, Willem van Auvergne, bisschop van Parijs, Johannes Calvijn, Johannes van La Rochelle, Henry-Pons de Thiard de Bissy, Armand van Monchy d'Hocquincourt en Vincent van Beauvais. Veel recenter, halverwege de twintigste eeuw, behaalde kunsthistorica Cécile Goldscheider haar diploma hier. De Martinikaanse Paulette Nardal was de eerste zwarte student aan de universiteit.
Ondanks de concurrentie van de universiteit van Bologna (vooral bij de rechtenstudie) werd de Sorbonne ook door bekende Italiaanse theologen bezocht: Bonaventura, Thomas van Aquino, Petrus van Tarentaise (de latere paus Innocentius V), Gilles van Rome, Jacobus van Viterbo.
Uit Duitsland kwamen Albertus de Grote, Ulrich van Straatsburg, Ulrich VI van Sax en Diederik van Vriberg.
Uit de Nederlanden kwamen Wouter van Brugge, Siger van Brabant, Hendrik van Gent en Godfried van Fontaines
Uit Engeland kwamen: Stephen Langton, Michael Scotus, Alfred Anglicus (van Sereshel), Willem van Meliton, Alexander van Hales, Richard van Middleton, Roger Bacon, Robert Kilwardby, Walter Burley, Johannes Duns Scotus en Willem van Ockham.
Ook Spanjaarden (uit de tijd van de reconquista) studeerden aan de Sorbonne: Petrus Hispanus (Petrus van Spanje), kardinaal Francisco Ximenes van Toledo en Raymundus Lullus.
Uit Scandinavië kwam Boëthius van Dacia.
Op de vingers van één hand zijn de wijsgeren uit de dertiende eeuw te tellen die géén opleiding hebben genoten te Parijs: de Sileziër Witelo bijvoorbeeld, of Robert Grosseteste, hervormer van de universiteit van Oxford; deze universiteit stond enige tijd onder Parijse invloed.
Bij de viering van het 750-jarig bestaan ontstond de Sorbonneverklaring, voorloper van een grondige hervorming van het Europese hoger onderwijs.
CDC.
Het CDC (Centre du Don des Corps) is het anatomische centrum van de Universiteit van Parijs, waar jaarlijks honderden stoffelijke overschotten binnenkwamen van mensen die hun lichaam ter beschikking stelden van de wetenschap. Klokkenluider Dominique Hordé, oud-bestuurder van het CDC, maakte melding van muizen die lichamen opaten, van vliegen en wormen. Zakken met lichaamsdelen lagen in de vriesruimte rommelig bovenop elkaar gestapeld en medewerkers moesten op die berg klimmen als ze een lichaamsdeel nodig hadden dat bovenop lag. De elektriciteit viel vaak uit, apparatuur werkte niet goed en deuren van koel- en vriescellen waren stuk en verroest en sloten daarom soms niet goed. Toen haar klachten niet serieus werden genomen, vertrok Hordé in 2018. In 2020 verscheen een officieel rapport en CDC werd gesloten. Justitie startte een onderzoek en de Universiteit van Parijs werd officieel aangeklaagd. Begin 2021 volgden nieuwe onthullingen. Het CDC verkocht stoffelijke overschotten aan autofabrikanten voor 'crash tests'. Honderdzeventig families dienden een aanklacht in vanwege de manier waarop de lichamen van hun familieleden in het CDC zijn behandeld. Een rechtszaak wordt op zijn vroegst in 2023 verwacht. In 2021 heeft het Franse parlement een wet aangenomen, voor het eerst sinds 1887, met regels voor de omgang met stoffelijke overschotten.

</doc>
<doc id="30306" url="https://nl.wikipedia.org/wiki?curid=30306" title="November 2003">
November 2003

Dit artikel geeft een chronologisch overzicht van alle belangrijke gebeurtenissen per dag in de maand november van het jaar 2003.

</doc>
<doc id="30307" url="https://nl.wikipedia.org/wiki?curid=30307" title="Vladimir Simagin">
Vladimir Simagin

Vladimir Pavlovitsj Simagin (Russisch: Владимир Павлович Симагин) (Moskou, 21 juni 1919 - Kislovodsk, 25 september 1968) was een Russische schaker.
In 1962 werd hij grootmeester FIDE en in 1966 werd hij meester ICCF. Hij was tevens een correspondentieschaker en verdiepte zich derhalve in de openingentheorie. De schaakopening Nimzo-Indisch kent een Simagin variant met de zetten: 1.d4 Pf6 2.c4 e6 3.Pc3 Lb4 4.e3 0-0 5.Pge2 d5 6.a3 Ld6.
Hierin zijn 184 partijen gespeeld, wit wint 57 - zwart wint 60 - remise 67).
In 1963 was Simagin kampioen correspondentieschaak van de USSR.

</doc>
<doc id="30308" url="https://nl.wikipedia.org/wiki?curid=30308" title="Kandidatentoernooi">
Kandidatentoernooi

Een kandidatentoernooi is een schaaktoernooi voor individuele spelers (niet voor teams), uitgeschreven door de FIDE. De winnaar van het kandidatentoernooi heeft het recht de wereldkampioen uit te dagen. 
Geschiedenis.
Vooraf.
Die regeling kwam er na het overlijden van wereldkampioen Alexander Aljechin in 1946, waarbij de vorige wereldkampioen Max Euwe de regeling van het wereldkampioenschap overdroeg aan de FIDE. Voordien was de wereldtitel privé-bezit van de wereldkampioen, die zelf kon bepalen wie hem mocht uitdagen en tegen welke voorwaarden.
De deelnemers zijn de spelers met de beste resultaten in de interzonale toernooien, waaraan de spelers met de beste resultaten in de zonale toernooien mochten deelnemen. Zo werd een cyclus van drie jaar ingesteld voor zonale toernooien, interzonale toernooien, kandidatentoernooi en wereldkampioenschap.
1950-1964.
Het eerste kandidatentoernooi werd georganiseerd te Boedapest in 1950 met tien spelers en dubbele ronden. De winnaar David Bronstein mocht wereldkampioen Michail Botvinnik uitdagen. 
Een van de sterkste kandidatentoernooien was dat te Zürich in 1953 met 15 spelers en dubbele ronden, waar Vassily Smyslov won.
Hij won ook het kandidatentoernooi van 1956 te Amsterdam met tien spelers en dubbele ronden.
In 1959 won Michail Tal in Bled-Zagreb-Belgrado het toernooi met acht spelers en viervoudige rondes.
Toen Robert Fischer na het kandidatentoernooi in Curaçao – waar Tigran Petrosjan won – 1962 klaagde dat de spelers van de Sovjet-Unie met elkaar samenspanden tegen hem door onderling remise te spelen en zelfs opzettelijk te verliezen tegen een landgenoot met betere kansen, verving de FIDE in 1965 het kandidatentoernooi door kandidatenmatches tussen telkens twee spelers met rechtstreekse uitschakeling. Toen het financieel moeilijk bleek om dergelijke kandidatenmatches te organiseren, ging de FIDE in 1985 terug naar kandidatentoernooien.
Vanaf 1985.
In 2020 te Jekaterinenburg weigerde Teimour Radjabov te spelen wegens gevaar voor COVID en hij werd vervangen door Maxime Vachier-Lagrave.
Het toernooi is op 26 maart 2020 na de achtste ronde onderbroken wegens Russische maatregelen tegen verspreiding van het Coronavirus en de acht deelnemers hebben op 16 april 2021 hervat.

</doc>
<doc id="30311" url="https://nl.wikipedia.org/wiki?curid=30311" title="Koog aan de Zaan">
Koog aan de Zaan

Koog aan de Zaan is een Nederlands dorp, woonplaats en een voormalige gemeente in de Zaanstreek, die in 1974 opging in de gemeente Zaanstad (provincie Noord-Holland), waarvan het bestuurlijk twee wijken beslaat. Koog aan de Zaan is gelegen tussen Westzaan, Zaandijk en Zaandam en had op inwoners.
Koog aan de Zaan is opgedeeld in twee woonwijken; Oud-Koog aan de Zaan (ook wel kort 'Oud-Koog' genoemd) en het relatief nieuwere Westerkoog. Westerkoog werd voorheen, toen de wijk net nieuw was, in de volksmond ook wel 'Havezathe' genoemd, naar de Rotterdamse projectontwikkelaar destijds.
Ligging en opdeling.
Koog aan de Zaan ligt aan de zuidzijde tegen Zaandam aan en in het noorden tegen Zaandijk, ten oosten ligt de rivier de Zaan en ten westen ligt het Westzijderveld. Tegenwoordig valt het uiteen in twee gedeeltes: Oud-Koog en Westerkoog, van elkaar gescheiden door het spoor van spoorlijn Den Helder - Amsterdam en de Provinciale weg (s152 / N203). Oud-Koog en Westerkoog zijn voor wegverkeer met elkaar verbonden door een – net voorbij de grens met Zaandijk gelegen – gelijkvloerse spoorwegovergang (Guisweg / s153). Aan beide kanten is een op- en afrit van de A8 richting en vanuit Amsterdam.
In Koog aan de Zaan zijn twee treinstations gelegen. Station Koog aan de Zaan (voor 2017 'Koog Bloemwijk') is gelegen aan de zuidkant van het dorp recht tegenover de Leliestraat. Bij de grens met Zaandijk is het treinstation Zaandijk Zaanse Schans (voor 2017 'Koog-Zaandijk') gelegen. Naast toegang tot het treinverkeer bieden de stations ook een voetgangers- en fietsverbindingen tussen de twee Koogse wijken.
In de wijk Westerkoog wonen 6.450 bewoners. De wijk wordt gezien als een typisch voorbeeld van een nieuwbouwwijk uit de jaren zeventig, met een wat grillig karakter en los van de directe omgeving. Het heeft slechts twee ontsluitingswegen; richting het noorden via de Guisweg / s153, richting het zuiden (Westerwatering (Zaandam)) via busbrug 'De Binding', die tijdens spitsuren gesloten is voor wegverkeer. Groen en water zijn overal aanwezig. De leeftijdsopbouw weerspiegelt de relatief korte geschiedenis van deze woonwijk met veel eengezinswoningen. Westerkoog beschikt over een winkelcentrum met diverse winkels waaronder twee supermarkten. Ook zijn er twee basisscholen en een brede school (voor kinderen met een lichamelijke of verstandelijke beperking) in de wijk.
In Oud-Koog bevindt zich het Molenmuseum, waar een beeld van de Zaanse molengeschiedenis wordt gegeven. Niet ver daarvandaan staat molen Het Pink.
Geschiedenis.
Koog aan de Zaan ontstond nadat de dammen aan de westoever van de Zaan in de 15e eeuw waren verbeterd. Koog aan de Zaan heette van oorsprong gewoonweg "Koog", "Koegh" in 1561. De benaming 'aan de Zaan' werd later toegevoegd. Een koog is een stuk buitendijks land; in het geval van Koog aan de Zaan is dat de Kogerhem, gelegen aan de Zaan iets ten noorden van de snelweg A8. Eenzelfde betekenis hebben ook de dorpen Kaag in Zuid-Holland en De Koog op Texel.
In de 18e eeuw raakte het sterk geïndustrialiseerd; onder meer Honig en Duyvis hadden hier hun fabrieken langs de Zaan. Koog aan de Zaan werd na 1811 een zelfstandige gemeente, daarvoor maakte het onderdeel uit van de banne Westzaan. Kort voor de Tweede Wereldoorlog werkte zeventig procent van de bevolking in een fabriek.
De snelle en voor Nederland vroege industrialisatie rond De Zaan had ook culturele gevolgen. Engeland was het grote voorbeeld voor deze streek en daar was sport populair. In Koog aan de Zaan ontwikkelde de sportbeoefening zich dan ook snel in de negentiende eeuw. Voorbeelden zijn KFC, dat tot 1967 betaald voetbal speelde (vanaf 1964 onder de naam FC Zaanstreek) en de oude tennisvelden op het terrein van Honig. Deze tennisvelden bestaan nog steeds, verscholen achter oliemolen Het Pink. Korfbal is een opvallend populaire sport in de Zaanstreek; uit Koog aan de Zaan komt meervoudig landskampioen Koog Zaandijk.

</doc>
<doc id="30312" url="https://nl.wikipedia.org/wiki?curid=30312" title="John Tenniel">
John Tenniel

John Tenniel (Londen, 28 februari 1820 – aldaar, 25 februari 1914) werd geboren in Londen als zoon van een dans- en schermleraar van Franse (hugenoten) komaf. Hij studeerde onder meer aan de Royal Academy of Arts in Londen, maar het vak van illustrator en politiek tekenaar heeft hij zich toch vooral zelf eigen gemaakt.
Op zijn 16e werden Tenniels schilderijen al tentoongesteld. Men herkende in hem een groot talent en hij kreeg verscheidene eervolle opdrachten.
Tenniel publiceerde een aantal van zijn politieke tekeningen in het satirische blad "Punch", waar hij (in 1850) als vaste tekenaar in dienst trad. Geleidelijk nam hij de taak op zich de belangrijkste politieke cartoons voor "Punch" te produceren.
Als gevolg van een ongeluk bij schermen in zijn jeugd, werd hij vanaf 1860 grotendeels blind aan één oog. Hij bezat echter een fotografisch geheugen, en ging meer dan eens langs bij zijn slachtoffers op 10 Downing Street of elders.
In 1874 werd hij opgenomen als lid in de "Royal Institute of Painters in Water Colours". Hij experimenteerde met diverse media, zoals het mozaïek van Leonardo da Vinci in het Victoria and Albert Museum, maar zijn grootste meesterschap heeft hij toch bereikt met houtsnedes; "Lalla Rookh" is wellicht zijn best geslaagde werk op het gebied van conceptuering, zeggingskracht en technische finesse.
Naast zijn werk voor "Punch" en andere bladen werkte John Tenniel als boekillustrator. Hij werkte ook graag samen met anderen aan diverse projecten, maar zijn onsterfelijke faam heeft hij tegenwoordig met name te danken aan de eerste illustraties van "Alice's Adventures in Wonderland".
Tenniel (sinds 1893 Sir John, op voordracht van premier Gladstone, die hij vaak had afgebeeld) legde zijn werk voor "Punch" neer in 1901. Hij overleed in 1914.

</doc>
<doc id="30315" url="https://nl.wikipedia.org/wiki?curid=30315" title="One Day Fly">
One Day Fly

One Day Fly was de naam van een Nederlandse gelegenheidsformatie uit 2001, gevormd door de makers van het televisieprogramma "Kopspijkers". De groep bracht de single "I wanna be a one day fly" uit die een hit werd. Het project was een parodie op en protest tegen het destijds bekende televisieprogramma "Starmaker". De naam is steenkolenengels voor het Nederlandse begrip "eendagsvlieg"; de correcte Engelse vertaling voor een eenmalige hit is "One hit Wonder" en het insect heet "mayfly".
In "Starmaker" werden jongeren klaargestoomd voor een grote doorbraak in de muziekwereld. Critici beweerden echter dat het programma niet meer dan een paar eendagsvliegen zou opleveren. Ook de makers van Kopspijkers stelden dat het succes en populariteit van de deelnemers en van de single "Damn (I think I love you)" grotendeels te danken was aan de commercie en hype rond het programma. Ze wilden dit aantonen door zelf een single uit te brengen en hier door middel van eenzelfde hype als rond "Starmaker" een hit mee te scoren.
De single werd gepresenteerd in "Kopspijkers". De missie slaagde; de single belandde vervolgens op de eerste plaats in zowel de Mega Top 100 als de Top 40 en stootte de "Starmaker"-single van deze positie. Van "I wanna be a one day fly" werden ruim 60.000 exemplaren verkocht. In de verkoop-Top 100 over 2001 stond het nummer op de zevende plaats; "Damn (I think I love you)" bleef de best verkopende single. De opbrengst van deze uit de hand gelopen grap ging naar Unicef.

</doc>
<doc id="30316" url="https://nl.wikipedia.org/wiki?curid=30316" title="Through the Looking-Glass">
Through the Looking-Glass

Through the Looking-Glass (And What Alice Found There) is een boek van Lewis Carroll. Het werd in het Nederlands vertaald als "Alice in Spiegelland".
Na het onmiddellijke succes dat Lewis Carroll (Charles Lutwidge Dodgson) had met de publicatie van "Alice's Adventures in Wonderland" (1865), begon hij in 1868 aan "Through the Looking-Glass (And What Alice Found There)".
Aanleiding hiervan was een ontmoeting in Onslow Square met een verre nicht, een jong meisje dat ook Alice heette (Alice Raikes). Het verhaal zelf gaat overigens, net als "Alice in Wonderland", over Alice Liddell.
Het boek werd uitgegeven met kerst 1871 en werd een nog groter succes dan de oorspronkelijke Alice. Beide boeken zijn klassiekers geworden en uitdrukkingen en figuren uit de boeken hebben hun weg gevonden in de Engelse taal en cultuur. Ook de tekeningen van Sir John Tenniel, die ook het eerste boek illustreerde, zijn wereldberoemd geworden.
Het beroemde nonsensgedicht "Jabberwocky" is afkomstig uit dit boek.
Het boek begint met een schaakprobleem waarbij een witte pion (Alice) in elf zetten promoveert tot koningin en mat geeft. Het spel is tamelijk onzinnig, vaak wordt door Wit gezet als Rood aan zet is en soms wordt er helemaal niet gezet. Elke zet correspondeert met een gebeurtenis in het boek.

</doc>
<doc id="30317" url="https://nl.wikipedia.org/wiki?curid=30317" title="Fédération Internationale des Echecs">
Fédération Internationale des Echecs



</doc>
<doc id="30321" url="https://nl.wikipedia.org/wiki?curid=30321" title="Stuart Sutcliffe">
Stuart Sutcliffe

Stuart Fergusson Victor Sutcliffe (Edinburgh, 23 juni 1940 - Hamburg, 10 april 1962) was een Britse kunstschilder en musicus. Sutcliffe speelde basgitaar in The Beatles; hij en Pete Best zijn de enige voormalige Beatles die de band verlieten voordat de band doorbrak. 
Biografie.
Sutcliffe was schilder en een goede vriend van John Lennon. Toen hij in 1959 een schilderij verkocht voor 65 Engelse pond, overtuigde Lennon hem dit geld te gebruiken voor de aanschaf van een basgitaar, zodat hij bij Lennons band kon komen spelen. Sutcliffe bleek geen getalenteerd bassist, tot ongenoegen van vooral Paul McCartney.
Sutcliffe werd lid van de band. Na een van de optredens (in "Litherland Town Hall" in Liverpool) kreeg hij ruzie en raakte gewond aan zijn hoofd.
Toen de nog onbekende Beatles naar Hamburg vertrokken voor een serie optredens, ontmoette Sutcliffe daar Klaus Voormann. Die stelde hem voor aan zijn vriendin Astrid Kirchherr, met wie Sutcliffe later een relatie zou krijgen. Kirchherr veranderde Sutcliffes kapsel en hij bleek later het eerste "Beatleskapsel" te dragen.
Bij terugkeer van de groep naar Liverpool bleef Sutcliffe achter en begon aan een kunststudie in Hamburg. In juli 1961 verliet hij de band definitief.
Op 10 april 1962, een dag voordat The Beatles weer naar Hamburg vertrokken voor hun derde Duitse tournee, overleed Stuart Sutcliffe aan de gevolgen van een hersenbloeding. Zijn overlijden werd veroorzaakt door een gebarsten aneurysma in de hersenen met een bloeding in het rechter ventrikel. Het idee dat hij betrokken zou zijn geweest bij een vechtpartij die later tot zijn dood zou hebben geleid, is door meerdere bronnen afgedaan als speculatie.
De beginperiode van The Beatles en vooral de rol van Stuart Sutcliffe (vertolkt door Stephen Dorff) daarin werd in 1994 verfilmd onder de naam "Backbeat".

</doc>
<doc id="30324" url="https://nl.wikipedia.org/wiki?curid=30324" title="Goalball">
Goalball

Goalball is een balsport voor mensen met een visuele handicap. Het werd in 1946 bedacht door de Oostenrijker Hanz Lorenzen en de Duitser Sepp Reindle ter ondersteuning van het herstel van blinde veteranen uit de Tweede Wereldoorlog.
Goalballspelers dragen een afgeplakte skibril, waardoor ook sporters zonder een visuele beperking deze sport kunnen beoefenen. In 1979 werd goalball in Nederland geïntroduceerd. Tijdens de Paralympics van 1976 was goalball een demonstratiesport en sinds 1980 is het onderdeel van de Paralympische Spelen.
Goalball wordt in twee helften van 12 minuten (sinds 2011, voorheen 10 minuten) gespeeld op een veld van 18 bij 9 meter. Er spelen twee teams van maximaal zes personen van wie er drie in het veld staan. Elk team is op een helft van het veld. Door een onderhandse worp wordt de rinkelbal, een 1,25 kg zware bal met een belletje erin, naar het doel van het andere team geworpen. Het doel strekt zich over de volledige breedte van het veld uit. De spelers van het andere team moeten zich op gehoor oriënteren op de bal en proberen de bal uit het doel te houden.
Beide helften van het veld zijn verdeeld in drie gebieden van elk drie meter diep. Deze gebieden zijn van buiten naar binnen: teamgebied, werpgebied en neutraal gebied. 
Overtredingen.
Bij overtredingen wordt de bal over het algemeen aan de tegenstander gegeven. Overtredingen zijn:
Strafworpen.
Bij een strafworp moet één speler het doel verdedigen. Strafworpen worden toegekend wanneer
Goalball in België en Nederland.
België en Nederland hebben elk een eigen jaarlijkse goalballcompetitie en een nationale ploeg. In België wordt deze competitie samen georganiseerd met de nationale competitie Torball, waarin nog meer ploegen actief zijn.
België.
In België bestaat de nationale goalballcompetitie uit 12 ploegen, ingedeeld in 2 klassen van 6 ploegen. Deze opsplitsing is gemaakt om startende ploegen de kans te geven hun spel te ontwikkelen voor ze aan de zware competitie beginnen. Dit zijn de laatste landskampioenen:
De nationale goalballploeg van België heeft de afgelopen jaren al enkele mooie resultaten neergezet. Ze spelen in de Europese A-groep goalball en namen deel aan de Paralympische Spelen in Peking 2008 en Londen 2012. Dit zijn hun resultaten:

</doc>
<doc id="30328" url="https://nl.wikipedia.org/wiki?curid=30328" title="Allergie">
Allergie

Allergie is een reactie van het immuunsysteem op lichaamsvreemde stoffen (allergenen), die op zich helemaal niet schadelijk hoeven te zijn, zoals stuifmeelkorrels, huidschilfers van dieren, uitwerpselen van huisstofmijt, schimmelsporen of voedselbestanddelen. Allergenen komen in contact met de huid en/of slijmvliezen (bijvoorbeeld van de ogen) of komen via de luchtwegen of met voedsel het lichaam binnen, waarna het immuunsysteem deze allergenen onschadelijk probeert te maken met een soms 'overdreven' allergische reactie. De klachten (loopneus, tranende ogen, jeuk, benauwdheid, diarree) zijn niet afkomstig van het allergeen zelf, maar van de reactie van het immuunsysteem op het allergeen. Hooikoorts is een bekend voorbeeld.
Indeling naar het mechanisme van de allergische reactie.
We onderscheiden vier typen allergische reacties:
Type I.
Dit type allergie wordt IgE-afhankelijke allergie genoemd. Het is een allergie waarbij IgE-antilichamen betrokken zijn. Deze IgE's (immunoglobuline E) hechten zich aan de binnengekomen allergenen (zoals latex-deeltjes). Na herhaaldelijk contact worden mestcellen (zie ook: witte bloedcellen) ertoe aangezet om hun inhoud uit te storten en deze vasoactieve aminen (zoals histamine, serotonine en prostaglandinen) zullen vervolgens een aantal veranderingen veroorzaken in het lichaam:
Dit kan tot gevolg hebben:
Bij een type I-allergie treedt een reactie niet op bij een eerste contact met de allergie-veroorzaker. Na de eerste blootstelling volgt eerst een sensibilisering. Het lichaam gaat IgE-antistoffen tegen de betreffende stof aanmaken. Pas na een herhaald contact met het allergeen treedt de eigenlijke allergische reactie op.Is de reactie acuut en levensbedreigend, dan is er sprake van een allergische anafylactische reactie (anafylaxie).
Voorbeelden van type I-allergie zijn:
Dit zijn alle aandoeningen waarbij erfelijke factoren een rol kunnen spelen.
Effectieve middelen tegen hooikoorts zijn de antihistaminica, die het effect van histamine tegengaan. Verder kunnen preventief onder andere mestceldegranulatieremmers (zoals cromoglicaat), en corticosteroïden worden gebruikt.
Type II.
Deze vorm van allergie, ook cytotoxische reactie genoemd, ontstaat wanneer antilichamen zich gaan richten naar het oppervlak van cellen en weefsels, op de aldaar aanwezige antigenen. Zo start een reeks reacties die uiteindelijk de afbraak van cellen of weefsel veroorzaakt. Een typisch voorbeeld is een bloedtransfusie tussen personen met een niet-verenigbare bloedgroep. Dit leidt tot agglutinatie van rode bloedcellen en in zeer ernstige gevallen zelfs tot de dood. 
Deze reactie betreft ook vaak een allergische reactie op een geneesmiddel. Het allergeen bindt aan een lichaamscel en verandert de eiwitsamenstelling van het membraan. Hierdoor wordt de lichaamscel als lichaamsvreemd herkend en wordt deze aangevallen door het eigen immuunsysteem. Het betreft hierbij een direct cytotoxische reactie door IgG of IgM (antilichamen). Schade wordt veroorzaakt door neutrofiele granulocyten en naturalkillercellen. De neutrofiele granulocyten laten proteolytische enzymen vrij die een ontstekingsreactie veroorzaken. Naturalkillercellen laten granules vrij die ervoor zorgen dat de cel lyseert (stukgaat).
Type III.
Deze vorm van allergie ontstaat wanneer antigeen-antistofcomplexen neerslaan en onder andere neutrofielen aantrekken en het complementsysteem activeren en zo weefselschade veroorzaken. Er zijn twee vormen van een type III-reactie. 
Bij de eerste vorm worden antigeen-antistofcomplexen gevormd in de bloedbaan, waarna ze neerslaan in het weefsel. Meestal slaan deze complexen neer in de gewrichten en nieren.
De andere vorm is de Arthus reactie. Hierbij worden de antigeen-antistofcomplexen in het weefsel gevormd. 
Een bekend voorbeeld van een type III-reactie is systemische lupus erythematodes
Type IV.
Deze allergie ontstaat door het activeren van T-helper/inducercellen (T-lymfocyten), die via de productie van diverse cytokinen het betreffende antigeen elimineert, maar tevens weefselschade veroorzaakt. 
Deze gemedieerde immuunreactie is voornamelijk gericht tegen lichaamsvreemde cellen, zoals cellen die door een virus zijn geïnfecteerd of cellen van een transplantaat. Bij deze vorm spelen zowel de T-helpercel (Th-cel) als de cytotoxische T-cel (Tc-cel) een rol. Afhankelijk van de route kunnen twee reacties worden onderscheiden. 
Indeling naar de toedieningsweg.
Allergische reacties ontstaan vaak door stoffen die worden ingeademd, opgegeten of die met de huid in contact komen.
Diagnose.
Doorgaans zal iemand contact met zijn of haar huisarts opnemen bij eerder genoemde klachten. De huisarts kan hierop beslissen om een bloedtest af te nemen. Afgaande op de resultaten van de bloedtest kan de huisarts de patiënt advies geven, medicatie voorschrijven of doorverwijzen naar een allergoloog.
Type 4-allergie.
Bij de plakproef, huidtest, prikproef en neusprovocatie mag er een aantal uren voor de test (doorgaans 36 tot 72 uur) en tijdens de test geen gebruik worden gemaakt van een antihistaminicum, aangezien de allergische reactie anders onderdrukt wordt.
Behandeling.
Er worden ook alternatieve behandelingen aangeboden, deze hebben geen wetenschappelijk bewezen effecten. Placebo-effecten zijn echter niet uitgesloten.
Preventie.
Hoewel een aanleg voor allergieën erfelijk en aangeboren kan zijn, kunnen allergieën ook voorkomen worden. Preventie is zeker niet altijd mogelijk maar onderstaande maatregelen kunnen wel bijdragen.
Bewezen eventuele preventieve werking:
Vermoeden eventuele preventieve werking:
Overig.
De allergenendatabank houdt bij welke voedselproducten zonder problemen gebruikt kunnen worden door personen met een bepaalde voedselallergie. 
Trivia.
"Allergisch" wordt ook gebruikt om aan te duiden dat iemand een flinke hekel aan iets heeft, er grote afkeer van heeft. Bijvoorbeeld: "Hij is allergisch voor Frans." Dat wil dan zeggen dat de Franse taal hem weerzin inboezemt, hij er niets van moet hebben.

</doc>
<doc id="30330" url="https://nl.wikipedia.org/wiki?curid=30330" title="End-user license agreement">
End-user license agreement

Een end-user license agreement, acroniem EULA, wordt in het Nederlands meestal een "gebruikersovereenkomst" of "gebruiksrechtovereenkomst" genoemd. Een EULA bevat de rechten en plichten van de gebruiker van een softwareproduct.
Over het algemeen wordt de gebruikersovereenkomst getoond tijdens de installatie van de software. Om de installatie van de software te kunnen uitvoeren is het dan nodig dat de gebruiker op een OK- of Accepteer-knop drukt, waarmee de gebruik aangeeft in te stemmen met de EULA.
Inhoud.
EULA's verstrekken de ontvanger van de software een gebruiksrecht, dat over het algemeen beperkt is. Zo mag in het geval van betaalde software vaak maar op één exemplaar op één computer worden gebruikt en is in het geval van closedsourcesoftware het maken van wijzigingen verboden.
Een belangrijk doel van EULA's voor de softwaremaker is om elke verantwoordelijkheid uit te sluiten. Formuleringen als "Voor zover toegestaan onder toepasselijk recht, verlenen de pc-fabrikant en diens leveranciers geen andere garanties, noch uitdrukkelijk noch impliciet, daaronder mede begrepen maar niet beperkt tot impliciete garanties betreffende de verkoopbaarheid of geschiktheid voor een bepaalde toepassing (doel, gebruiksdoeleinde), met betrekking tot de SOFTWARE" zijn zeer gebruikelijk. In geval van EULA's die aan consumenten worden opgelegd, is het onduidelijk in hoeverre zo'n exoneratiebeding standhoudt. In het kader van algemene voorwaarden is het namelijk vermoedelijk onredelijk bezwarend (art. 6:237 sub f BW) om aansprakelijkheid uit te sluiten in die situatie.
Een EULA is een licentie en geen overdracht van auteursrecht. Dat wil zeggen dat de gebruiker het recht krijgt de software te gebruiken, maar er geen eigenaar van is: de fabrikant blijft de eigenaar.
Rechtsgeldigheid.
Er wordt wel getwijfeld over de rechtsgeldigheid van een EULA, met name vanwege de wijze van presenteren van EULA's aan gebruikers. Een EULA is namelijk aan te merken als een set algemene voorwaarden., waardoor ze uitsluitend geldig zijn indien ze voor of bij de koop aan de koper ter hand zijn gesteld of, als terhandstelling redelijkerwijze niet mogelijk is, aan de koper bekend is gemaakt dat ze ter inzage in de winkel liggen. EULA's die pas leesbaar zijn na de koop zijn daarmee niet rechtsgeldig ten opzichte van particulieren (shrink wrap license en pre-installed software). In het geval dat de gebruiker de software zelf moet gebruiken om de EULA te kunnen zien is sprake van een paradox.
Een onbeantwoorde vraag is wat er gebeurt wanneer de software door iemand anders gebruikt kan worden dan degene die de installatie heeft uitgevoerd. De installeerder heeft dan de EULA voorwaarden weggeklikt en de gebruiker heeft deze mogelijkerwijze nooit gezien. Verdedigbaar is dat deze gebruiker dan niet gebonden is aan de EULA. Echter, de installeerder kan wellicht worden gezien als een hulppersoon of vertegenwoordiger van de gebruiker zodat de gebruiker toch gebonden is. Ook is het de vraag of de gebruiker dan wel gemachtigd is de software te gebruiken - hij heeft de EULA immers niet aanvaard en de software niet legaal verkregen van de fabrikant, zodat hij geen licentie heeft.
De twijfelachtige status van EULA's heeft geen invloed op het auteursrecht. Het kopiëren en verspreiden van software blijft illegaal tenzij er een licentie van toepassing is die dit toestaat, zoals in geval van vrije software en opensourcesoftware. De verkoop van de originele software op de drager waarmee deze is aangeschaft, is wel legaal: er vindt uitputting van het auteursrecht plaats. Dit geldt niet bij gedownloade software, omdat de wet alleen voorziet in situaties waarin de software als "exemplaar" geleverd wordt. Het is een fabeltje dat men software kan doorverkopen als men maar het origineel mist.

</doc>
<doc id="30331" url="https://nl.wikipedia.org/wiki?curid=30331" title="Lindos">
Lindos

Lindos (Grieks: Λίνδος) is een deelgemeente ("dimotiki enotita") van de fusiegemeente ("dimos") Rhodos, in de Griekse bestuurlijke regio ("periferia") Zuid-Egeïsche Eilanden.
Lindos, ook "Het witte stadje" genaamd, is gelegen op circa 55 kilometer ten zuiden van de stad Rhodos en heeft ongeveer 3600 inwoners. De prachtige stranden en de oude Akropolis maken het tot een populaire toeristische vakantiebestemming. 
Geschiedenis.
Volgens de mythe werd Lindos gesticht door de Doriërs onder leiding van koning Tlepolemus van Rhodos, die rond de 10e eeuw v.Chr. arriveerde. Het was een van de zes Dorische steden in het gebied dat bekendstaat als de Dorische Hexapolis.
Hoogtepunten uit de 3000 jaar oude geschiedenis zijn:

</doc>
<doc id="30332" url="https://nl.wikipedia.org/wiki?curid=30332" title="Evangelie volgens Lucas">
Evangelie volgens Lucas

Het Evangelie volgens Lucas (vaak kortweg Lucas of Lukas genoemd) is het derde van de vier evangeliën in het Nieuwe Testament van de christelijke Bijbel. Het behoort tot de drie synoptische evangeliën. Het boek is geschreven in het Koinè-Grieks.
Het Evangelie volgens Lucas vormt samen met de Handelingen van de Apostelen een tweedelig werk.
Auteur.
Het Evangelie volgens Lucas en de Handelingen van de Apostelen vormen samen een tweedelig werk dat is opgedragen aan Theofilus (over wie we verder vrijwel niets weten). De tekst, die wel een kort voorwoord met een verantwoording bevat, noemt de schrijver niet. Traditioneel wordt aangenomen dat de schrijver de evangelist Lucas is, die waarschijnlijk een arts was die de apostel Paulus op zijn reizen begeleidde.
De vroegste aanwijzing dat de apostel Paulus reisgezellen had die eventueel ook teksten schreven vinden we bij Justinus de Martelaar, die in zijn dialoog met Trypho (ca. 103) schrijft over "de memoires van de apostelen en hen die hen volgden" (afwijkend van zijn gebruikelijke wijze van uitdrukken "de memoires van de apostelen").
De eerste uitdrukkelijke vermelding van Lucas als schrijver van het Lucasevangelie vinden we bij Irenaeus in ca. 180. Ook andere vroege kerkvaders, waaronder Tertullianus, Origenes en Eusebius schrijven het evangelie toe aan Lucas.
De aanname van het auteurschap van Lucas bij de vroege kerkvaders lijkt vooral gebaseerd te zijn op indirecte gegevens. Zo benadrukt Ireneüs dat Lucas en Paulus "onafscheidelijk" waren, waarbij hij zich baseert op een aantal passages in Handelingen waar de auteur over "ons" spreekt. Het is echter de vraag of de auteur met de aanduiding "ons" wil aangeven dat hij een van de betrokkenen was; het kan hier ook om een stijlfiguur gaan of om passages die integraal overgenomen zijn uit een andere bron. Het lijkt er in ieder geval op dat er al vroeg allerlei speculaties over Lucas de ronde deden, waarbij het onduidelijk is welke beweringen betrouwbaar zijn en welke niet. Zo meldt de "anti-marcionitische proloog bij het Evangelie van Lucas" dat Lucas ongetrouwd was en op 84-jarige leeftijd stierf in Boeotië.
De consensus onder Bijbelwetenschapers is dat het evangelie volgens Lucas is geschreven door een anonieme christen. Een van de redenen voor het betwijfelen van het auteurschap van Lucas is het verschil tussen het beeld van Paulus dat in Handelingen wordt gegeven en het beeld van Paulus zoals we dat kennen uit zijn brieven. Dit verschil is dusdanig groot dat het niet waarschijnlijk lijkt dat Handelingen geschreven is door iemand die lange tijd zeer nauw met Paulus samenwerkte, zoals Ireneüs dat voorstelt. Ervan uitgaande dat het Lucasevangelie en Handelingen dezelfde auteur hebben (en er is weinig reden om daaraan te twijfelen) zou dit betekenen dat het evangelie dus niet door Lucas geschreven is.
Er zijn ook onderzoekers die vasthouden aan Lucas als auteur of die deze mogelijkheid in ieder geval openhouden. Handelingen bevat maar een beperkt aantal 'wij'-passages en het is dus mogelijk dat de auteur Paulus slechts op enkele reizen vergezeld heeft. Er zijn ook geen aanwijzingen dat de auteur de brieven van Paulus kende of gelezen heeft. Het beeld dat hij van Paulus' leer had zou dan beperkt geweest zijn, wat de verschillen tussen Handelingen en de brieven van Paulus kan verklaren (een andere mogelijkheid is dat hij Paulus' theologie niet goed begreep). Er is ook wel beargumenteerd dat Lucas en Handelingen door een arts geschreven moeten zijn omdat ze medische vakkennis veronderstellen of een bijzondere aandacht voor medische onderwerpen zouden laten zien die op een arts als schrijver zouden wijzen. De medische kennis die uit Lucas en Handelingen blijkt en gebruikte (vak)termen, stijgen niet boven het resultaat van een solide algemene opleiding uit.
Profiel.
De auteur van Lucas en Handelingen had goede kennis van Romeins procesrecht. Hij was ook goed bekend met zowel de joodse theologie als met hellenistische gebruiken. Dit duidt op een breed georiënteerde opvoeding en opleiding. Zijn vertelperspectief is keer op keer dat van een stedeling. Zijn intensieve behandeling van vraagstukken op het gebied van armoede en rijkdom hebben geleid tot het vermoeden dat hij een vrijgelaten slaaf zou kunnen zijn geweest. Dit soort overwegingen blijven speculatief.
Tot zeker het midden van de 20e eeuw werd 'Lucas' gezien als prototype van het vroege heidenchristendom. Sinds die tijd is het beeld verschoven naar een sterkere worteling in de joodse geloofstraditie, goed bekend in de "Geschriften" en een gedetailleerde kennis van cultische uitvoeringspraktijken. Dit duidt op een joodschristelijke afkomst. Vermoedelijk groeide hij op in de diaspora, misschien in Griekenland zoals zou kunnen blijken uit zijn geografische kennis.
Datering en plaats.
De datering die voor het Lucasevangelie (en voor Handelingen) gehanteerd wordt loopt sterk uiteen, van 60 n.Chr. tot 130 n.Chr.
Een van de factoren die bij de datering een rol speelt is dat Paulus' dood niet vermeld wordt en de boeken in het algemeen geen verwijzingen bevatten naar gebeurtenissen na circa 60 n.Chr. Dit zou erop kunnen duiden dat de twee boeken voor het jaar 60 geschreven zijn. Het kan echter ook het resultaat zijn van het doel dat de auteur heeft. Gegeven een beperkte ruimte (het evangelie en Handelingen hebben beide de omvang van een boekrol) wil de auteur laten zien wat de boodschap van Jezus is (het evangelie) en hoe die boodschap bekendgemaakt wordt bij zowel Joden als heidenen (Handelingen). Met de komst en prediking van Paulus in Rome, het centrum van de toenmalige bij de auteur en lezers bekende wereld, is de verspreiding van het evangelie onder de heidenen een feit en kan de auteur zijn vertelling afsluiten. Het is ook mogelijk dat hij veronderstelde dat de meer recente gebeurtenissen bij zijn lezers bekend zouden zijn en daarom niet opgenomen hoefden te worden.
Een aanwijzing voor een late datering is dat Justinus de Martelaar (circa 100-165) het Lucasevangelie en Handelingen niet lijkt te kennen, hoewel dat niet met zekerheid te zeggen is.
Onduidelijk is in hoeverre bepaalde verwijzingen naar de val en verwoesting van Jeruzalem verwijzingen zijn naar de val van Jeruzalem aan het einde van de Joodse Oorlog in 70 of dat deze verwijzingen eerder allegorisch zijn. In ieder geval zijn deze verwijzingen bij Lucas sterker dan bij Marcus en Matteüs.
Als we uitgaan van de 'prioriteit van Marcus' (de aanname dat Marcus van de drie synoptische evangeliën het eerst geschreven is) moeten we Lucas na Marcus dateren. In ieder geeft de auteur aan dat er op het moment dat hij zijn evangelie schrijft er al meerdere schriftelijke verslagen van Jezus' leven bekend zijn, wat een al te vroege datering onwaarschijnlijk maakt.
Het is waarschijnlijk dat het evangelie buiten Palestina geschreven is. De Anti-marcionitische Proloog noemt Achaia als plaats van ontstaan. Andere plaatsen die in dit verband wel genoemd worden of werden zijn Klein-Azië, Rome en Caesarea.
Lezers.
Het boek is opgedragen aan ene Theofilus. Theofilus is een Griekse naam die 'door God geliefd' betekent. Mogelijk was hij een welgestelde christen die optrad als mecenas (beschermheer). Dat Lucas Theofilus aanspreekt met een adressering (in sommige vertalingen vertaald als "hooggeachte") die hij elders enkel voor hoge Romeinse functionarissen (met name gouverneurs) gebruikt, lijkt erop te wijzen dat Theofilus zo'n functionaris was. Het is echter ook mogelijk dat het hier niet gaat om een specifiek persoon, maar om een figuurlijke benaming voor christenen, "de door God geliefden", in het algemeen.
In ieder geval is Lucas voor heidenchristenen geschreven. Bepaalde passages uit de andere evangeliën die voornamelijk voor Joden interessant zijn ontbreken in Lucas en in plaats van Joodse aanduiding Rabbi gebruikt hij de Griekse aanduidingen "Kyrios" ("Heer") en "Epistates" ("Meester").
Lucas' bronnen en het synoptisch vraagstuk.
De drie synoptische evangeliën (Matteüs, Marcus en Lucas) hebben veel teksten gemeen, wat op het gebruik van identieke bronnen wijst.
Volgens de tweebronnentheorie, die door veel onderzoekers als verklaring van dit synoptische vraagstuk wordt gezien, putte Matteüs voor zijn evangelie uit in ieder geval twee bronnen, namelijk het evangelie volgens Marcus en een hypothetische verzameling gezegden en uitspraken van Jezus die bron Q genoemd wordt (afkorting van het Duitse Quelle, dat 'bron' betekent). Onder theologen die uitgaan van het gebruik van bron Q wordt vrij algemeen aangenomen dat Lucas naast Marcus en Q waarschijnlijk nog wat ander materiaal tot zijn beschikking heeft gehad. Hetzelfde geldt voor Matteüs.
Ongeveer de helft van het materiaal in Marcus is ook aanwezig bij Lucas, waarbij Lucas (in tegenstelling tot Matteüs) grotendeels dezelfde volgorde als Marcus aanhoudt. Het materiaal dat Lucas met Marcus gemeen heeft, staat bij Lucas in drie grote blokken (Luc. 3:1-6:19, 8:4-9:50 en 18:15-24:11).
In de proloog (1:1-4) lijkt Lucas te suggereren dat hij gebruik heeft gemaakt van ooggetuigenverslagen. Er wordt op basis van enkele terloopse opmerkingen in het evangelie en Handelingen soms gespeculeerd over wie deze ooggetuigen zouden kunnen zijn. Daarbij wordt dan bijvoorbeeld gedacht aan Maria, de moeder van Jezus (op basis van 2:19 en 2:51) of aan leerlingen van Johannes de Doper (op basis van Handelingen 19:1-3).
Kenmerken.
Het Lucasevangelie is geschreven in verzorgd en stijlvol Grieks. Het bevat ook een aantal Hebraïsmen en Latijnse woorden. De stijl doet denken aan hellenistische literatuur, in het bijzonder aan Grieks-Romeinse historiografieën. Zo vertoont de proloog (1:1-4) een sterke gelijkenis met die in de "De Joodse oorlog" van Flavius Josephus. Een historisch element vormen ook de verwijzingen naar de mondiale geschiedenis die het Lucasevangelie meer dan de andere evangeliën bevat (bijvoorbeeld de vermelding van de volkstelling onder Augustus) en waarbij blijkt dat de auteur goed op de hoogte is van de verschillende politieke ambten en functies in het Romeinse Rijk. Dit neemt overigens niet weg dat Lucas maar beperkt aandacht heeft voor de chronologische ordening van de beschreven gebeurtenissen. Grieks-Romeinse geschiedschrijvers en biografen uit die tijd waren in het algemeen minder geïnteresseerd in chronologie dan wij tegenwoordig zouden verwachten, en dat geldt zeker ook voor Lucas. Lucas geeft weinig aanwijzingen over het tijdsverloop in de tekst en het is aannemelijk dat hij, als hem dat uitkomt, gebeurtenissen soms in een andere volgorde weergeeft dan waarin ze zich hebben voorgedaan. Zo beschrijft hij in hoofdstuk 3 eerst hoe Herodes Antipas Johannes de Doper gevangen zet en daarna pas hoe Jezus zich laat dopen. Een ander voorbeeld is het optreden van Jezus in de synagoge in Nazareth. Lucas heeft deze passage aan het begin van Jezus' optreden geplaatst om te laten zien dat Jezus als profeet eerst naar zijn eigen mensen gaat, die hem vervolgens afwijzen. In deze passage wordt verwezen naar een eerder optreden van Jezus in Kafarnaüm (Lc. 4:23). In Marcus vindt Jezus' optreden in Kafarnaüm (Mr. 2:21-28) inderdaad plaats voor zijn optreden in Nazareth (Mr. 6:1-6). Bij Lucas vindt Jezus' optreden in Kafarnaüm echter pas plaats na zijn optreden in Nazareth (Lc. 4:31-41).
Lucas heeft, meer dan de andere evangeliën, aandacht voor de menselijke eigenschappen van de beschreven personen en ook voor sociale kwesties, zoals het verschil tussen arm en rijk. Hij benadrukt Jezus' omgang met, en sympathie voor 'zondaars' zoals tollenaars. Hij heeft meer dan de andere evangelisten aandacht voor vrouwen. Zijn gelijkenissen zijn genuanceerder en minder zwart-wit dan die van bijvoorbeeld Matteüs. Hij geeft een excuus voor de discipelen die in slaap vallen terwijl Jezus bidt vlak voor zijn gevangenneming. De verheven zaligsprekingen die Matteüs in zijn versie van de Bergrede (de Veldrede) heeft opgenomen ("Gelukkig wie nederig van hart zijn [..] Gelukkig de treurenden, want zij zullen getroost worden"), zijn bij Lucas warmer en directer ("Gelukkig jullie die arm zijn [..] Gelukkig wie nu huilt, want je zult lachen"). Zijn verhaal over de tollenaar Zacheüs die klein van stuk is, is bijna komisch. Typerend voor het Lucasevangelie is de gelijkenis van de barmhartige Samaritaan, die enkel in dit evangelie voorkomt.
Het Lucasevangelie bevat 28 verschillende verwijzingen naar het Oude Testament. Veel woorden en zinsneden komen zowel in dit evangelie als in de brieven van Paulus voor. Het evangelie bevat, net als Handelingen, zo'n 2000 verschillende woorden. Het Marcusevangelie daarentegen bevat zo'n 1350 verschillende woorden en het Johannesevangelie zo'n 1000.
De schrijver gebruikt enkele Latijnse woorden (Lucas 7:41, 8:30, 11:33, 12:6, en 19:20), maar geen Syrische of Hebreeuwse woorden behalve "sikera", een alcoholische drank als wijn, maar niet van druiven (afgeleid van het Hebreeuwse "shakar", "hij is onder invloed". Leviticus 10:9), waarschijnlijk palmwijn.
Lucas' theologie.
Een belangrijke rol speelt bij Lucas de Heilige Geest, zowel in het evangelie als in Handelingen. Het eerste wat het Lucasevangelie vermeldt over Jezus' optreden als volwassene is dat de Heilige Geest op hem neerdaalt. Het eerste wat Handelingen vermeldt over de 12 discipelen (er wordt eerst een vervanger voor Judas aangewezen zodat hun aantal weer op 12 komt) is dat ze de Heilige Geest ontvangen. Het eerste hoofdstuk van het evangelie bevat ook al verschillende vermeldingen van de rol van de geest bij de gebeurtenissen voorafgaand aan Jezus' geboorte. Later in het evangelie vertelt Lucas dat ook Jezus zelf door de geest vervuld en zelfs geleid wordt. In Handelingen, ten slotte, zijn het de apostelen die op cruciale momenten door de geest geleid worden.
In Lucas' christologie ligt de nadruk op Jezus als profeet. Jezus spreekt als een profeet en hij handelt ook als een profeet. Zo vertelt Lucas hoe Jezus de gestorven enige zoon van een weduwe tot leven wekt, net als de profeet Elia eens deed. De mensen die getuige waren van Jezus' daad concluderen vervolgens dat hij een "groot profeet" is. En net als de grote profeten uit het Oude Testament zal ook Jezus door zijn eigen mensen verworpen worden. Het eerste optreden van Jezus als volwassene is bij Lucas het optreden in de synagoge van Nazareth, de plaats waar hij opgegroeid is. Daar leest hij voor uit het boek Jesaja en hij houdt vervolgens een rede waarin hij verwijst naar de profeten Elia en Elisa. In die rede zegt hij ook dat "geen enkele profeet welkom is in zijn vaderstad", en inderdaad wordt hij even later door de boze toehoorders Nazareth, zijn vaderstad, uitgejaagd. Elders in het evangelie geeft Jezus, in een vers dat alleen bij Lucas voorkomt, aan dat hij naar Jeruzalem moet omdat het niet aangaat "dat een profeet omkomt buiten Jeruzalem".
Jezus' rede in Nazareth bevat nog een ander, verwant thema van Lucas. Hij verhaalt hier hoe Elia niet naar een weduwe in Israël maar in Sidon werd gezonden, en hoe Elisa een Syriër geneest in plaats van een Israëliet. Nadat Jezus als profeet door zijn eigen mensen, de Joden, verworpen wordt, zal hij zich tot de heidenen keren, net als Elia en Elisa dat deden. Dit thema, dat het heil dankzij Jezus niet langer enkel voor Israël is, maar voor alle volken, komt ook in de andere evangeliën terug. Maar nergens zo sterk als bij Lucas. Het vormt het hoofdthema van Handelingen, eindigend met Paulus die in het centrum van de toenmalige wereld, Rome, het evangelie predikt. Maar ook in het Lucasevangelie komt dit thema telkens terug. Bijvoorbeeld in de geslachtslijst van Jezus die Lucas opgenomen heeft. In tegenstelling tot de lijst die Matteüs geeft gaat die van Lucas niet terug tot Abraham, de eerste Israëliet, maar tot Adam, de eerste van alle mensen.
Inhoud.
De evangelist claimt niet zelf ooggetuige van Jezus' leven te zijn geweest, maar alles grondig onderzocht te hebben en een geordend verhaal opgesteld te hebben (1:1-4). Dit 'geordend' duidt waarschijnlijk niet op een chronologische ordening maar is relatief bedoeld ten opzichte van het fragmentarisch onderwijs dat zijn lezers tot dan toe had genoten of ten opzichte van de tot dan toe bekende schriftelijke verslagen.
Het evangelie begint met een uitgebreide beschrijving van de geboorte van Jezus Christus. Dit deel bevat enkele korte stukken lyriek, namelijk de lofzang van Maria (het "Magnificat") en de lofzang van Zacharias (het "Benedictus"). Na een relatief uitgebreide beschrijving van het optreden van Johannes de Doper volgen een geslachtslijst van Jezus en de verzoeking in de woestijn.
Het evangelie bevat naast een aantal wonderen enkele bekende gelijkenissen die we niet bij de andere evangeliën aantreffen, zoals de gelijkenis van de verloren zoon en de barmhartige Samaritaan.
Een belangrijk deel van het evangelie wordt ingenomen door de lijdensgeschiedenis, het lijden en sterven van Jezus. Aan het eind van het evangelie vinden we het verhaal van de Emmaüsgangers, dat zich afspeelt vlak na Jezus' dood en opstanding. Het evangelie eindigt in de tempel, net zoals het ook begint in de tempel.
Structuur.
Net als het Evangelie volgens Matteüs begint Lucas met een introductie bestaande uit een aantal verhalen over de geboorte en jonge jaren van Jezus (hoofdstuk 1 t/m 3). Na deze inleiding begint het optreden van Jezus en zijn verkondiging. Net als bij zowel Matteüs als het Marcus kan dit optreden verdeeld worden in drie delen: Jezus verkondiging in Galilea (4:14 - 9:50), zijn reis naar Jeruzalem (9:51 - 19:27) gevolgd door zijn optreden, gevangenneming en sterven daar (19:28 - 24-53).
Het boek kan op verschillende manieren worden ingedeeld. We geven er hier een:
Het Lucasevangelie en de Handelingen van de Apostelen.
Het Lucasevangelie en de Handelingen van de Apostelen vormen samen een tweedelige werk van vrijwel zeker dezelfde auteur. Zowel het evangelie als de Handelingen hebben de omvang van een gemiddelde boekrol. Beide boeken hebben een proloog waarin de auteur Theofilus aanspreekt. Beide boeken zijn in dezelfde stijl geschreven, gebruiken hetzelfde vocabulaire en hebben dezelfde thema's.
De beide boeken vertonen ook een zekere literaire en symbolische samenhang. Het evangelie wordt gedomineerd door de reis van Jezus naar Jeruzalem (het centrum van het Jodendom) en Handelingen wordt gedomineerd door Paulus' reizen, uitlopend in zijn reis naar, en aankomst in Rome (het centrum van de heidense wereld).

</doc>
<doc id="30335" url="https://nl.wikipedia.org/wiki?curid=30335" title="De Kiekeboes">
De Kiekeboes

De Kiekeboes (Frans: "Fanny et Cie") is een Vlaamse krantenstrip die ontstond in 1977 en tot medio 2023 getekend en geschreven werd door Merho (Robert Merhottein). De strips werden eerst door "Uitgeverij J. Hoste" en nadien door de Standaard Uitgeverij uitgegeven. Van de in 2023 populairste stripreeks in Vlaanderen werden meer dan 25 miljoen exemplaren verkocht.
Tot mei 2010 heette de reeks Kiekeboe.
Geschiedenis.
Kiekeboe.
Begin jaren zeventig had Merho al eens geprobeerd om met de personages uit het poppenspel "Kiekeboe" van zijn broer Walter een stripverhaal te maken. De poging bleef beperkt tot acht pagina's. De tweede poging lukte beter. De strip verscheen voor het eerst in "Het Laatste Nieuws" en "De Nieuwe Gazet" op 15 februari 1977. De albums werden uitgegeven door J. Hoste en vanaf 1990 door Standaard Uitgeverij.
Rond 2003 stopte de voorpublicatie in "Het laatste nieuws" en verscheen het voortaan in de kranten "Gazet van Antwerpen" en "Het Belang van Limburg". Geleidelijk aan werd het werk steeds meer overgenomen door de assistenten zoals Thomas Du Caju en Kristof Fagard. Op 18 februari 2004 verscheen het honderdste album in de reeks, 27 jaar en 3 dagen na de eerste verschijning op 15 februari 1977.
Het boek "Kiekeboe 30 jaar" verscheen op 15 februari 2007 naar aanleiding van het dertigjarig bestaan van Kiekeboe. Dit is een boek van ruim 90 pagina's met artikels en informatie over de reeks, de medewerkers, de personages en hoe een strip tot stand komt.
In het najaar van 2008 kwam het naslagwerk "Kiekepedia" uit. In dit boek staan alle personages uit de reeks opgesomd, allemaal met hun eigen identiteit, afbeelding en naamsverklaring.
De Kiekeboes.
De stripreeks "Kiekeboe" kreeg vanaf het 125e album (2010) een grondige restyling. De reeks heette voortaan "De Kiekeboes" en ook het formaat van de albums werd veranderd, ze kregen de A4-grootte. Volgens de uitgeverij was de naamsverandering nodig omdat de naam "Kiekeboe" niet aansloeg in Nederland. Daar werd de naam als te kinderachtig beschouwd. Volgens Merho is de nieuwe vormgeving en titel de logische nieuwe stap en heeft de verandering niet zozeer met de verkoop buiten België te maken.
Vanaf 2014 doet Merho het rustiger aan en verschijnen er geen vier albums per jaar meer. In 2018 stopte de voorpublicatie in de "Gazet van Antwerpen".
In december 2018 kwam het gerucht dat Merho naar opvolgers voor deze stripreeks zocht. Dat jaar verhuisde Merho en zijn tekenstudio van Zoersel naar Brasschaat. Het leek alsof de reeks niet meer op dezelfde manier zou worden gemaakt. Merho zelf ging zich wel meer toespitsen op de redactie van de scenario's en de eindcontrole. Met die beweging wil hij het aantal afgewerkte albums per jaar terug opvoeren, zonder aan kwaliteit te verliezen. Kristof Fagard werkte reeds sinds 2013 vanaf het wit blad op aanwijzingen van Merho's A4-schetsen. De inkleuring was nog steeds van de hand van dochter Ine Merhottein. Een scenario en aanzet door Merho werd doorgegeven en uitgewerkt door Thomas Du Caju en de digitale inkt voor deze albums vloeide uit de pen van Jos Vanspauwen. Voor 2020 stonden er albums op de planken met scenario's van Peter Van Gucht, waar Kristof Fagard een verhaal uit destilleerde en volledig digitaal uitwerkte onder supervisie van Merho.
Op 6 september 2023 verscheen "Seizoensfinale", het laatste album getekend door Merho. Rond dezelfde tijd verscheen ook "De Kiekeboes compleet" met alle 164 originele verhalen naar aanleiding van 75 jaar Merho.
De nieuwe avonturen van de Kiekeboes.
Medio oktober 2023 stelde Merho zijn opvolgers voor: Marnix Verduyn als scenarist, Charel Cambré als tekenaar en Shirow Di Rosso als inkleurder. Hun eerste album met nieuw volgnummer 1, "Uranium-235" werd in april 2024 uitgegeven. De reeks onderging een 'creatieve reset' met de hoofdfiguren in een aangepaste vormgeving. De verhaallijn maakt een tijdsprong van enkele jaren. Dochter Fanny Kiekeboe, inmiddels 21 jaar, is afgestudeerd als journaliste en zij onderzoekt voor haar vlog "Fanny’s Factcheck" maatschappelijk belangrijke thema’s. 
Normaal gezien was de eerste strip van de nieuwe reeks nog in 2023 verschenen maar Merho zei dat er wat opstartproblemen waren. De Samenwerking tussen Steve Van Bael en Marnix Verduyn stuitte op problemen waardoor men Charel Cambré aansprak om de serie op zich te nemen.
Stijl.
"De Kiekeboes" is een typische Vlaamse familiestrip. De personages zijn eerder antihelden dan helden. De situaties en de verhaalopbouw zijn vergelijkbaar met die van "Suske en Wiske" qua herkenbaarheid, maar de reeks mikt tegelijk meer op een volwassener publiek. Dit laat zich merken aan de erotiek (meestal in de gedaante van tienerdochter Fanny Kiekeboe en de overspelige bedrijfsleider Firmin Van De Kasseien), de vele verwijzingen naar maatschappelijke thema's of actuele begrippen (hormonenzwendel in "Over koetjes en kalfjes", witwasserij in "Witter dan wit") en de beruchte woordspelingen en andere taalspelletjes (zie ook hieronder). De nep-reclameaffiches zetten een traditie verder waarin vooral Piet Pienter en Bert Bibber van Pom uitblonk.
In de begindagen hadden sommige verhalen van Kiekeboe een grote sciencefictionfactor, of leken ze qua braafheid en naïviteit erg op andere strips zoals "De Smurfen" ("De Wollebollen") of "Suske en Wiske". De reeks evolueerde echter al snel met de tijdgeest. Kiekeboes vrouw, Charlotte, die in het begin een flauw huisvrouwtje was, werd een veel zelfstandiger en assertiever figuur. Ook de erotiek, die in het begin nog vrij schuchter en subtiel aanwezig was, werd geleidelijk aan explicieter.
De verhalen zelf werden minder naïef en sloten meer aan bij reële gebeurtenissen, op enkele pure fictiethema's zoals vampiers ("Het witte bloed", "De kus van Mona", "De babyvampier", "Mona, de musical", "Tienduizend dagen", "Schijnheilig bloed") na. Merho pikte aan het begin van zijn carrière soms rechtstreeks in op de actualiteit ("De dorpstiran van Boeloe Boeloe" is een parodie op Idi Amin Dada en "De zwarte Zonnekoning" op Jean-Bédel Bokassa), maar deed dat later subtieler omdat deze grappen te snel dateren.
Albums.
Jaarlijks verschenen er drie à vier albums. Van elk album werden gemiddeld 100.000 exemplaren verkocht. 
Woordspelingen en taalspelletjes.
De reeks staat bekend om haar talrijke woordspelingen en taalgrapjes. Deze komen onder meer voor in:
Ook als de voor- en familienaam van een personage niet noodzakelijk een woord vormen kunnen de namen een woordspeling vormen. Voorbeelden zijn Kiekeboes buurman Leon van der Neffe "("van der neffe"" is Antwerps voor "die van hiernaast") en Generaal SStoeffer uit "Het plan SStoeffer" (een "stoeffer" is een Vlaams dialectwoord voor opschepper.)
Andere personages zijn woordspelingen op echt bestaande namen zoals: Nana Potpourri in "King Sacha" (Nana Mouskouri), John Massif in "De spray-historie" (John Massis), Boer Vil in "Met de Franse slag" (Bourvil), Chef Van Ouquelle in "De anonieme smulpapen" (Sjef van Oekel) en Bo Clootsaet in "Het Boerka Complot". Volgens sommigen zou de naam van Kiekeboes baas Van de Kasseien verwijzen naar Willy Vandersteen, in wiens studio Merho aanvankelijk werkte.
Merho's gebruik van humor die afwisselend voor zowel kinderen als volwassenen leuk is en de woordspelingen in de namen van personages zijn duidelijk geïnspireerd door René Goscinny en Albert Uderzo's "Asterix".
Medewerkers.
Resi Van Treeck.
Deed de inkleuring met plakkaatverf op blauwdruk van 1985 tot Ria Smits de inkleuring midden jaren 90 digitaal overnam. 
Ria Smits deed de inkleuring tot 2013 waarna dochter Ine Merhottein haar opvolgde. 
Ine digitaliseert ook de inkleuringen van oude albums naar het nieuwe format.
Peter Koeken.
Was sinds 1986 met de studio van Merho verbonden voor het inkten van de potloodpagina's. In 2015 nam hij pensioen en werkte tot album 142, "Tot op de bodem" mee.
Aanvankelijk Gaf Peter Koeken het inktwerk door aan Kristof Fagard die naast "Kiekeboeket 2.0" (2014) en "Schatjes op zolder" (2012) de eerste pagina's voor "De truken van Defhoor" (2015) klassiek inktte. Toch wilde Merho vanaf dat jaar het inktwerk digitaal uitwerken en nam daarvoor Jos Vanspauwen onder de arm.
Rik Dewulf.
Trad in 1989 toe tot de studio van Merho voor het tekenwerk in potlood. Hun samenwerking stopte in 1999. Rik Dewulf werkte aan 39 albums, van "Zeg het met bloemen" t.e.m. "Taxi Comitée".
Dirk Stallaert.
In januari 2003 werd Dirk Stallaert binnengehaald om zich op het tekenwerk toe te leggen. Stallaert had zich tot dan toe onder meer met de laatste "Nero"-verhalen van Marc Sleen beziggehouden. Merho zelf legde zich toe op het uitwerken van de scenario's.
Doch Stallaert vond van zichzelf dat de "Kiekeboe-stijl" hem niet lag, en besloot eind 2005 om ermee te stoppen. In zijn plaats kwamen twee nieuwe helpers, Steve Van Bael (bekend van de stripreeks Link voor Dupuis) en Thomas Du Caju (bekend van de stripreeks "Sabatini" en "Betty en Dodge"). Steve Van Bael stopte in 2007 om zich te richten op zijn eigen stripproject "Figaro". Zijn plaats werd ingenomen door Kristof Fagard die samen Thomas Du Caju de potloodschetsen van Merho uitwerkte.
Dirk Stallaert keerde in 2020 terug om tot en met 2023 het tekenwerk voor nog enkele albums te verzorgen.
Steve Van Bael.
Omwille van Dirk Stallaert's beslissing was Merho noodgedwongen op zoek naar een nieuwe medewerker, "Steve Van Bael" werkte in het verleden al sporadisch mee aan de Kiekeboes. Hij bleef intussen "Link" bij Dupuis voortzetten maar had er een moeilijke relatie mee. Merho stelde daarom voor aan twee albums per jaar mee te werken en daarnaast hielp hij Steve Van Bael aan een nieuw eigen reeks "Figaro". Uiteindelijk besloot Steve Van Bael, tijdens de productie van het album 'Drie bollen met slagroom', verder te gaan met zijn eigen reeks en kwam Kristof Fagard aan boord.
Sinds 2020 tekent Steve Van Bael opnieuw voor De Kiekeboes, waar hij onder supervisie van Merho de potloodtekeningen maakt. In het najaar van 2023 stopt hun samenwerking.
Thomas Du Caju.
Thomas Du Caju had zijn eigen reeks "Sabatini" en vulde aanvankelijk met Steve Van Bael het team van potloodtekenaars voor Merho aan. Ze werkten allebei Merho's ruwe schetsen uit. Hij ving ook vaak samen met Peter Koeken het werk van Steve Van Bael op. De samenwerking met Thomas Du Caju stopte in 2019.
Kristof Fagard.
Fagard startte in november 2007 met het ontwerpen van achtergronden voor het album 'Drie bollen met slagroom'. Hij kon deze vaardigheid snel uitbreiden naar het klassieke potloodwerk, gebaseerd op ruwe schetsen van Merho. Vanaf 'Joyo de eerste' begon hij ook met het tekenen van de personages en bracht samen met Merho Tomboy Dizon tot leven.
Sinds 2010 werkt hij aan de strip vanaf een blanco vel, naar het storyboard in quarto schetsen van Merho en ondersteunde hij bij de digitale inkleuring van oude albums. 
In 2013 start hij, door de terugval in albums van 4 naar 2 per jaar met digitaal inktwerk voor niet aan De Kiekeboes gerelateerde opdrachten.
Voorafgaand aan de overstap naar digitaal inktwerk door Jos Vanspauwen in 2015, voorzag Fagard enkele albums van traditioneel inktwerk met penseel en nib, zoals eerder gedaan door Peter Koeken. 
Bij het Kiekeboe-avontuur: ‘Vrouwen Komen van Mars’, een knipoog naar John Gray’s relatiegids ‘Men Are from Mars, Women Are from Venus’ (1992), liet Merho alle scènes rond ‘Snijboon en Zoon’ doelbewust door Fagard vormgeven, zodat ze grafisch niet te veel aan Merho's eigen stijl deden denken. Fagard haalde inspiratie uit het werk van verschillende klassieke Vlaamse stripauteurs. Hij deed zijn job zo goed dat sommige lezers dachten dat ‘Snijboon en Zoon’ een authentieke ouderwetse strip was. Merho herinnerde zich dat Urbanus hem vroeg: “Waar heb je die strip gevonden?”
Fagard is een kruising tussen een stilistische kameleon en/of een meestervervalser. 
In 2016 tekende Fagard de originele façades voor de rides van Comics Station Antwerpen. Samen met Tom Metdepenningen animeerden ze de filmpjes voor de droptower.
In 2019 en 2020 tekende Fagard zelfstandig de albums 'In troebel water' en 'Onvervalst Vals' naar de scenarios van Peter Van Gucht.
Fagard werkt voornamelijk als freelancer voor verschillende Belgische uitgeverijen, waaronder Borgerhoff-Lamberigts, Clavis, Standaard Uitgeverij en Studio 100.
Hij draagt naast de Kiekeboes ook bij aan series zoals "Amazonia", "'Captain Ecki"', "De Kronieken van Amoras", "Junior Suske en Wiske", "#LikeMe" en verschillende hommagealbums waaronder "Piet Pienter en Bert Bibber", "de Kiekeboes" en "Suske en Wiske".
Andere.
Andere vaste medewerkers van Merho zijn echtgenote Ria Smits, zijn dochter Ine, Peter Koeken, Thomas Du Caju, Kristof Fagard, Rik Dewulf en Jos Vanspauwen. 
Jos Vanspauwen doet de digitale inkting.
Voor de scenario's werden Ivan (Petrus) Adriaenssens (2010), Bruno De Roover (2019) en Peter Van Gucht (2019) ingeschakeld. Merho behield wel steeds de eindverantwoordelijkheid. Ondertussen schrijft Merho weer zelf de scenario's.
In het straatbeeld.
Sinds 1996 staat er in Hasselt een stripmuur gewijd aan Kiekeboe.
Op 5 mei 2007 werd in Antwerpen een stripmuur van Kiekeboe ingehuldigd. Hetzelfde jaar op 28 juli werd op de zeedijk van Middelkerke een standbeeld van Fanny Kiekeboe ingehuldigd en op zondag 26 augustus werd in de gemeente Zoersel een levensgroot bronzen standbeeld van stripfiguur Marcel Kiekeboe onthuld. Dit beeld is van de hand van beeldhouwer Valère Peersman.
Op 13 augustus 2018 werd in Westende, een deelgemeente van Middelkerke, een stripmuur ingehuldigd. Sinds april 2013 staat een modern beeld van de Kiekeboes door kunstenaar Luc Van Soom aan de Deuzeldlaan in Schoten.
In 2017 werd in Antwerpen het indoorpretpark Comics Station geopend. Het werd gethematiseerd naar 6 verschillende Belgische stripreeksen waaronder "De Kiekeboes". Het heeft daar ook een eigen themazone.
Ook in Antwerpen hebben de Kiekeboes een stripmuur. In het hart van de Universiteitswijk (Paradijsstraat) wandelen de personages van Merho door een denkbeeldige steeg. Fanny fietst naar de universiteit met haar cursus in haar tas.

</doc>
<doc id="30337" url="https://nl.wikipedia.org/wiki?curid=30337" title="Kopstation">
Kopstation

Een kopstation is een spoorwegstation met uitsluitend kopsporen, waar treinen, in tegenstelling tot in doorgangsstations, niet meer verder kunnen rijden. Treinen die dit type station binnenrijden, kunnen het station alleen in de tegenovergestelde richting weer verlaten. 
Een kopstation is niet altijd een eindstation. Zo werd Antwerpen-Centraal, toen het voor de treinen van en naar Nederland een kopstation was, in het weekend bediend door de doorgaande Beneluxtrein Amsterdam – Brussel, die dan vanuit Centraal terugkeerde en een spoorlijn om de stad heen volgde, en kende tot 13 december 2008 Den Haag Centraal een doorgaande nachtnet-verbinding.
Kopstations ontstonden, behalve in kustplaatsen, vooral in grote steden. Vaak was het vanwege de dichte bebouwing niet mogelijk spoorlijnen door het stedelijke centrum aan te leggen. Daardoor vormden zich kopstations aan de rand van het centrum. In een enkel geval, zoals in Brussel, werd later alsnog een doorgaande verbinding aangelegd. Meestal werden de verschillende stations door een ringspoorbaan om de stad met elkaar verbonden. Vaak worden onder de kopstations in de grote steden ondergrondse stations gebouwd, waar de voorstadstreinen wel kunnen doorrijden. Bekende voorbeelden zijn Gare du Nord en Gare de Lyon in Parijs.
In veel grote steden is deze verbinding er echter niet voor elk kopstation. Bekende voorbeelden zijn Parijs, Londen en Moskou. Hier dient men met de metro naar een kopstation aan de andere kant van de stad reizen om de treinreis voort te zetten. Dit wordt acceptabel gevonden omdat er vrij weinig doorgaande reizigers zijn, de meeste reizigers hebben de grote stad als begin- of eindpunt. In andere steden, bijvoorbeeld in München, lopen de spoorlijnen uit alle richtingen naar hetzelfde kopstation, zodat men niet naar een ander station hoeft te reizen.
Bij een kopstation zijn meestal alle perrons gelijkvloers bereikbaar, een tunnel, brug of overpad is niet nodig. Vaak worden er echter loopbruggen of tunnels aangelegd ver van de 'kop' kant om overstappen te vergemakkelijken en om het voetgangersverkeer te spreiden naar andere in- of uitgangen van het station.
Dubbel kopstation.
Stations die uit twee richtingen bereikt kunnen worden, maar waar geen (regulier) doorgaand treinverkeer plaatsvindt, worden aangeduid als dubbel kopstation. Sinds de heropening van de lijn Enschede - Gronau in 2001 is Enschede een dubbel kopstation, aangezien de verbinding tussen de sporen naar Hengelo en naar Gronau verbroken is. Er zijn plannen om de verbinding te herstellen en een doorgaande treindienst in te voeren.
Soms laat de infrastructuur doorgaand treinverkeer wel toe, maar is er geen doorgaand (reizigers)verkeer. Ook dit noemt men een dubbel kopstation. In de huidige praktijk bijvoorbeeld de stations Groningen, Leeuwarden, Tiel en Winterswijk. Dit was ook het geval in Enschede, tot de opheffing van de dienst naar Gronau in 1981.
Een voorbeeld uit het verleden is het Amsterdamse Centraal Station. Hoewel er op alle perrons doorlopend spoor was, van treinen uit het westen en noorden, moest er worden overgestapt van het westelijke gedeelte naar het oostelijke gedeelte voor treinen naar het zuiden en oosten. Inmiddels zijn er wél doorgaande oost/westverbindingen, o.m. Zwolle-Den Haag Centraal v.v. Het station Zwolle werd in de 19e eeuw lange tijd samen met station Zwolle NCS en station Zwolle Veerallee als kopstation geëxploiteerd.
Ongevallen.
Er zijn verschillende gevallen bekend waarin een trein niet op tijd wist te stoppen bij nadering van een kopstation. In Nederland is dit voorgekomen in Den Haag Centraal, Rhenen, Groningen, Vlissingen, Maastricht en Stavoren. Bekende soortgelijke ongevallen vonden plaats op Gare Montparnasse in Parijs (waarbij de trein door de voorgevel van het station reed en een verdieping lager op het stationsplein terechtkwam) in 1895 en Harcourt Street in Dublin (toen de trein eveneens door de voorgevel reed maar daar bleef hangen) in 1900.
Lijst van kopstations.
Stations die het einde vormen van de treindienst, maar waar de sporen na het station doorlopen, zijn strikt genomen geen kopstations en zijn daarom niet in de lijst opgenomen. Bij sommige kopstations zijn er ondergrondse stations waar lokale treinen wel kunnen doorrijden. Deze ondergrondse stations worden niet met het kopstation meegerekend.
"* stationsgebouw staat loodrecht op de sporen"
"** kopstation sinds opbraak van doorgaande spoorlijn"
"*** dubbel kopstation"

</doc>
<doc id="30340" url="https://nl.wikipedia.org/wiki?curid=30340" title="Witte bloedcellen">
Witte bloedcellen



</doc>
<doc id="30341" url="https://nl.wikipedia.org/wiki?curid=30341" title="Arbeidspsychologie">
Arbeidspsychologie

Arbeidspsychologie kan van oudsher worden opgedeeld in twee vakgebieden: individuele arbeidspsychologie en sociale arbeidspsychologie. Een recente uitbreiding van de arbeidspsychologie betreft de psychologie van arbeid en gezondheid.

</doc>
<doc id="30342" url="https://nl.wikipedia.org/wiki?curid=30342" title="Organisatiepsychologie">
Organisatiepsychologie



</doc>
<doc id="30343" url="https://nl.wikipedia.org/wiki?curid=30343" title="Václav Klaus">
Václav Klaus

Václav Klaus (Praag, 19 juni 1941) is een Tsjechisch econoom, liberaal politicus en van 7 maart 2003 tot 7 maart 2013 president van Tsjechië.
Biografie.
Jeugd, studie en carrière.
Tijdens zijn jeugd was Klaus geruime tijd een topsporter en speelde basketbal. Hij houdt van skiën en speelt tennis. Hij is gehuwd, heeft twee zoons en vijf kleinkinderen. In zijn vrije tijd leest hij veel en luistert naar muziek, voornamelijk jazz.
Hij volgde de opleiding Buitenlands Handelsverkeer aan de Economische Hogeschool in Praag, waar hij in 1963 afstudeerde. Hij kreeg de gelegenheid om in Italië (1966) en de Verenigde Staten (1969) verder te studeren Lange tijd was hij als wetenschappelijk medewerker verbonden aan het "Economisch Instituut" van de "Tsjecho-Slowaakse Academie voor Wetenschappen".
In 1970 moest Klaus om politieke redenen zijn wetenschappelijke werk beëindigden en werkte hij vele jaren bij de Tsjechslowaakse Staatsbank, waar hij diverse functies bekleedde. Aan het einde van 1987 hervatte hij zijn academische activiteiten aan het "Instituut voor Prognose" van de Tsjecho-Slowaakse Academie voor Wetenschappen.
Politieke carrière.
Op 17 november 1989, tijdens de Fluwelen Revolutie, werd hij politiek actief. Hij verloor echter niet het contact met de economische wetenschappen. Hij kreeg de kans om te publiceren en voordrachten te houden en in 1991 was hij als hoogleraar verbonden aan de faculteit voor financiën bij de Economische Hogeschool in Praag.
Klaus publiceerde meer dan 20 boeken over sociale, politieke en economische onderwerpen. Hij verwierf vele internationale prijzen en eredoctoraten van universiteiten over de gehele wereld. Hij betrad definitief het politieke toneel in december 1989, als minister van financiën. In 1991 werd hij bovendien benoemd tot vicevoorzitter van de Tsjecho-Slowaakse regering.
Aan het eind van 1990 werd hij voorzitter van het sterkste politieke beweging van het land: het Burgerforum. Daaraan kwam een einde in april 1991 toen hij, als mede-grondlegger van de Democratische Burgerpartij, het voorzitterschap daarvan op zich nam. Hij vervulde die functie tot 2002. Zijn partij behaalde de winst tijdens de eerste vrije parlementsverkiezingen in juni 1992 en hij werd minister-president van de Tsjechische regering.
Klaus toonde zich een voorstander van een onbeperkte vrijemarkteconomie à la Margaret Thatcher. Hij maakte zich sterk voor de aansluiting bij de Europese Unie en de NAVO. Hij speelde een belangrijke rol in het vreedzaam uiteenvallen van de Tsjecho-Slowaakse Federatie, dat tot de verzelfstandiging van de Tsjechische Republiek leidde.
Tijdens de parlementsverkiezingen in 1996 verdedigde hij het beleid van zijn regering met succes. Na de val van de coalitie in 1997 nam hij ontslag.
Na de vervroegde verkiezing in 1998 werd hij gekozen als voorzitter van het Huis van Afgevaardigden voor een termijn van vier jaar. Op 28 februari 2003 werd hij als opvolger van Václav Havel tot president van de Tsjechische Republiek gekozen. In 2008 behaalde hij met moeite een tweede termijn van vijf jaar. In 2013 trad Klaus af, en werd opgevolgd door Miloš Zeman.
Klaus is een uitgesproken tegenstander van de voorgestelde Europese Grondwet alsook het daarvoor in de plaats gestelde Verdrag van Lissabon. Klaus is uiterst eurosceptisch, hoewel hij Europese samenwerking en integratie op handelsvlak niet afwijst. Op 19 februari 2009 vergeleek hij echter in een toespraak voor het Europees Parlement, de Europese Unie met de Sovjet-Unie (in navolging van Vladimir Boekovski: de "EUSSR"). Václav Klaus noemde de Europese Commissie een modern politburo en vergeleek Brussel met het Moskou van het Warschaupact omdat Brussel evenzeer de individuele en politieke vrijheid zou inperken.

</doc>
<doc id="30345" url="https://nl.wikipedia.org/wiki?curid=30345" title="Computersysteem">
Computersysteem



</doc>
<doc id="30346" url="https://nl.wikipedia.org/wiki?curid=30346" title="Preventie">
Preventie

Preventie is voorkomen dat er problemen ontstaan door van tevoren in te grijpen. 
Preventie is het geheel van doelbewuste initiatieven die anticiperen op risicofactoren (= handelen voordat het probleem ontstaat) en ageren wanneer eerste signalen zich ontwikkelen en de problematiek aan het ontstaan is.
Profylaxe is het voorkomen van ziektes.
Voorbeelden.
Preventie kan medisch of psycho-sociaal (als methodiek naast individuele hulpverlening, samenlevingsopbouw en groepswerk) toegepast worden. Meestal wordt preventie gebruikt in medische zin en heeft het tot doel om ziekten te voorkomen, maar er zijn ook andere voorbeelden:
De publieke gezondheidszorg richt zich op de zorg voor de gezondheid van de samenleving en risicogroepen. Kenmerkend voor de publieke gezondheidszorg is dat er sprake is van een maatschappelijke hulpvraag en de zorg doorgaans preventief is. 
Onderverdeling.
Preventie kan onder andere worden ingedeeld naar doelgroep, fase van de ziekte waarop men zich richt, het doel van de preventie en naar de pijlers van een integrale aanpak. 

</doc>
<doc id="30364" url="https://nl.wikipedia.org/wiki?curid=30364" title="Fjodor Dostojevski">
Fjodor Dostojevski

Fjodor Michajlovitsj Dostojevski (Russisch: Фёдор Миха́йлович Достое́вский) () (Moskou, – Sint-Petersburg, ) was een Russisch romanschrijver en publicist. Hij is een van de bekendste auteurs uit de Russische literatuur. Hij wordt tot de zogenaamde 'Realistische School' in Rusland gerekend, hoewel zijn werk zich van veel andere realisten onderscheidt door het wijsgerig gehalte en de dominerende dialoogvorm. Dostojevski liet een omvangrijk oeuvre na.
Hij werd onder meer beroemd door zijn romans "De gebroeders Karamazov", "Misdaad en straf", "Boze geesten" en "De idioot". Dostojevski schreef in een typerende gehaaste stijl, met veel nadruk (emfase) en herhalingen. Veel van zijn belangrijkste personages lijden en worden vernederd vanwege hun hartstocht. Dostojevski leed aan epilepsie. Naar eigen zeggen is dit van invloed geweest op zijn werk. Het werk van Dostojevski kent een sterke nadruk op het Russisch-orthodoxe christendom, en zijn boodschap van absolute liefde, vergeving en liefdadigheid voor ieder mens, gericht op het leven van het individu in een wereld waar veel verdriet is, maar ook veel schoonheid. Zo wees hij naar de man die als Kok te werk ging, aangezien hij zelf de droom had om een Sous-Chef te worden. Ook voorspelde hij in z’n jeugd de splitsing van het Russische rijk.
Dostojevski's leven en schrijverschap.
Jeugd.
Dostojevski's vader stamde af van een familie die eens tot de kleine, maar oude Wit-Russische adel in Litouwen behoorde. Zijn grootvader was rector in de Russisch-orthodoxe Kerk in Presburg in Koninklijk Hongarije. In plaats van voor een kerkelijke carrière te kiezen, besloot Dostojevski's vader rond 1818 naar Moskou te trekken en geneeskunde te studeren. Zijn moeder had als koopmansdochter een voor meisjes van die klasse ongewoon brede culturele opvoeding genoten.
In 1821 verhuisde het gezin Dostojevski naar het "Marinski-Ziekenhuis voor de Armen", een filantropische instelling waar ze gingen wonen. Hier werd Fjodor, een van de zeven kinderen, geboren. Hij groeide op in een gezin met privépersoneel. In 1831 kocht Dostojevski sr. een vervallen dorpje, met honderd mannelijke lijfeigenen, niet alleen om te beheren, maar ook om zijn gezin 's zomers frisse lucht en vrijheid te bieden. Terug thuis moest er hard worden gestudeerd. Vader Dostojevski gaf zelf Latijn met 'ijzeren tucht'.
In 1837 vertrok het gezin naar Sint-Petersburg. Vader werd opvliegender, en op de nieuwe school zagen de jongens hoe rijke kinderen werden bevoorrecht. Op zestienjarige leeftijd verloor Fjodor zijn moeder aan tuberculose. Hij moest naar de militaire academie, die hij drie jaar lang verafschuwde. Twee jaar nadat Dostojevski uit dienst was getreden, werd zijn vader uit wraak voor de slechte behandeling door een groep lijfeigenen vermoord. Dat bezorgde Dostojevski een groot schuldgevoel: hij had zijn heetgebakerde, norse en achterdochtige vader al vaak dood gewenst. Latere biografen trekken de gewelddadige moord op Dostojevski's vader in twijfel; vast lijkt te staan dat de familie geloofde dat hij daadwerkelijk op deze manier aan zijn eind is gekomen.
Na zijn opleiding aan de militaire ingenieursschool van Sint-Petersburg nam Dostojevski dienst als tekenaar bij het Sint-Petersburgse ingenieurskorps van de genie. Een jaar later werd hij ontslagen, maar inmiddels was hij begonnen met het vertalen van werken van Honoré de Balzac en George Sand. Hij kreeg een aanstelling als officier, maar in 1844 nam hij ontslag om zich geheel aan het schrijven te wijden. 
Met zijn eerste roman, "Arme mensen", verschenen in 1845, oogstte hij meteen succes. Kort daarop schreef hij een tweede roman, "De dubbelganger", die in 1846 verscheen.
Siberische jaren.
In het midden van de 19e eeuw bestond er in Rusland nog lijfeigenschap. Dostojevski's aanwezigheid in 1849 bij een bijeenkomst van de socialistisch getinte Petrajevskigroep, die voor afschaffing van dat systeem pleitte, werd door een van de agenten van de tsaar genoteerd. Op 23 april 1849 werd hij gearresteerd en veroordeeld tot de dood door het vuurpeloton. Net voor het moment van executie (mogelijk een schijnexecutie) kreeg hij gratie en kreeg hij in plaats daarvan vier jaar dwangarbeid in Siberië. Een aantal van zijn boeken getuigt van de verschrikkingen die hij in de werkkampen meemaakte.
Zijn Siberische jaren gebruikte Dostojevski om vanuit een atheïstische stellingname het christendom te onderzoeken. Het Nieuwe Testament was de enige literatuur die hij daar tot zijn beschikking had en uiteindelijk verzoende hij zich met het christelijk geloof. Later schreef hij: “Mijn hosanna komt voort uit de vuurproef van de twijfel”.
In 1854 zat zijn dwangarbeid erop en moest hij als gewoon soldaat in militaire dienst. Daarna werd hij nog een aantal jaren verbannen naar Semipalatinsk. In die tijd overleed de vrouw van Tsaar Nicolaas I, en nadat hij een ode aan haar had geschreven, werd hij bevorderd tot onderofficier. In 1857 trouwde hij met Maria Isajeva. In april 1858 werd hij op medische gronden ontslagen uit militaire dienst. Hij vestigde zich eerst in Tver in het westen van Rusland. In 1859 mocht hij terug naar Sint-Petersburg. Vanaf toen kwam er vaart in zijn literaire loopbaan.
In 1861 werd door Alexander II de lijfeigenschap alsnog afgeschaft.
Winterse notities in Parijs.
Zijn literaire rentree maakte Dostojevski met "Oompjes droom" en "Het dorp Stepantsjikovo en zijn bewoners" (1859). In 1861 volgden "De vernederden en vertrapten" en "Aantekeningen uit het dodenhuis", naar aanleiding van zijn tijd in de werkkampen. Vooral met dat laatste autobiografische verhaal over zijn helse Siberische dwangarbeid verwierf hij grote roem. Het eerste gedeelte van "Aantekeningen..." werd in september 1859 gepubliceerd in "De Russische Wereld".
In 1861 werd hij redacteur van het tijdschrift "De Tijd" ("Время / Vremja"), dat hij samen met zijn broer Michail had opgezet en uitgaf. In dat tijdschrift publiceerde hij later ook de "Winterse notities over zomerse indrukken", een journalistiek reisverslag met kritische en ironische passages over het leven in het Westen. Dostojevski bezocht in 1862 onder meer Parijs, waar hij op dezelfde wijze als vreemdeling behandeld werd als de Amerikaanse schrijver Saul Bellow in 1948, die er Dostojevski las.
Dostojevski trok naar het Westen om uit te vissen in welke mate de Europese ideeën (die van Saint-Simon, Fourier en Sébastien Cabet), waarmee hij had geflirt en waarvoor hij in ballingschap had moeten gaan, nu werkelijk toegepast werden. Zijn bezoek was bovendien beïnvloed door zijn slavofilie en zijn contact met Alexander Herzen, de invloedrijkste Russische balling in Europa. Herzens standpunten komen een aantal keer terug in Dostojevski's werk.
Het burgerlijke Frankrijk dat hij aantrof wekte diepe afschuw:
Dostojevski wees het individualisme niet helemaal af, alleen de Westerse vorm, en hij wees op een "hoger individualisme van vrijwillige, welbewuste zelfopoffering zonder enige dwang van buitenaf, van je hele zelf ten bate van alle anderen". In de Franse kleinburgerlijkheid zag hij het verraad aan zijn idee van de belangrijkste beloften van de moderne tijd. De centrale idee van Dostojevski was: “Laten we tonen wie we zijn in al onze aangeboren lompheid. Geen maskers meer!” Zijn reis naar Frankrijk zou ook "De Gebroeders Karamazov" sterk beïnvloeden.
Annus horribilis 1864.
In 1863 werd het blad Vremja opgedoekt. De gebroeders Dostojevski gaven het in 1864 een vervolg als "Epocha". Zijn "Dagboek van een schrijver" verscheen in 1864 in afleveringen in dat laatste blad en van 1873-1874 in het blad "De Burger", waar hij ook redacteur van was. In 1876 verscheen het dagboek voor het eerst in boekvorm.
In 1863 had Dostojevski een hartstochtelijke maar complexe relatie met Apollinarija Soeslova, de hooghartige, hypersensuele en 'infernale' vrouw die model staat voor verschillende figuren in zijn oeuvre. Met haar, en zijn passie voor het roulettespel, leerde hij de diepten in zijn ziel en bestaan kennen. Hij was en bleef, zoals Alexander Herzen over hem schrijft, "een tamelijk naïeve, onzekere man, maar alleraardigst, een geniale mozaïek".
1864 was het annus horribilis (verschrikkelijk jaar) voor Dostojevski. In april 1864 overleden zowel Dostojevski's vrouw als zijn broer, die grote schulden achterliet. Van de speeltafels in Bad Homburg, waar hij alles op het spel zette, werd hij teruggeroepen naar het sterfbed van de vrouw met wie hij sinds zijn militaire dienst in Siberië ongelukkig getrouwd was geweest. De 16de april, daags na haar dood, schreef hij: “De ander liefhebben als jezelf is onmogelijk. Het Ego houdt hem tegen. Slechts Christus was hiertoe in staat, maar Christus is een voortdurend en eeuwig ideaal.”
De schrijver nam de schulden van zijn broer over, evenals de zorg voor het gezin van zijn broer. Door dit alles raakte hij zelf in geldnood. In een poging gevangenisstraf wegens schulden te voorkomen trachtte hij tevergeefs een idee voor een roman die "De dronkaard" zou heten, te verkopen. In 1865 sloot hij een contract met de dubieuze uitgever en speculant Stellovski, waarin bepaald was dat als Dostojevski niet vóór 1 november 1866 een roman af zou hebben, de uitgever 9 jaar lang elke letter die de schrijver produceerde naar eigen goeddunken en zonder honorering mocht gebruiken en publiceren. De roman kwam op tijd af en kreeg als titel "De speler". Hij verscheen uiteindelijk in 1868.
Eind juli 1865 vertrok Dostojevski weer naar de roulettetafels in het Westen, maar na vijf dagen in Wiesbaden was hij alles kwijt. Alleen door een lening van de Russische schrijver Ivan Toergenjev en een Russische priester kon hij in oktober 1865 terug naar Sint-Petersburg. Daar schreef hij "Herinneringen uit het ondergrondse", door Dr. M.A. Lathouwers omschreven als "een Apocalyps van de vrijheid en het irrationele in de menselijke existentie" (Lathouwers, M.A.: "Dostojewskij", Desclée De Brouwer, 1968).
"De Speler" schreef Dostojevski in minder dan vier weken, met hulp van zijn nieuwe stenografe Anna Grigorjevna Snitkina - 25 jaar jonger dan de schrijver -, die hij na voltooiing van de roman ten huwelijk vroeg, en met wie hij in 1867 trouwde, kort na zijn krachtdaad.
Hiermee begon voor Dostojevski de beste periode van zijn leven, die ruim veertien jaar zou duren, tot aan zijn dood in 1881. In deze veertien jaar schreef hij zijn belangrijkste werken.
Anna zou hem tot zijn dood de nodige zielerust bezorgen. Nog in datzelfde jaar 1867 vluchtte het paar naar het buitenland (Dresden, Zwitserland en Florence) zowel voor de schuldeisers als voor de veeleisende familieleden van zijn broer, die op Dostojevski's zak teerden en de jeugdige Anna tot wanhoop dreven.
Misdaad en straf.
In 1866 werd zijn eerste grote roman "Misdaad en straf" (vroeger vanuit het Duits in het Nederlands vertaald als "Schuld en boete") in delen gepubliceerd in "De Russische Bode".
Deze roman, die gaat over de psychologie van het kwaad, bracht Dostojevski ook internationale erkenning. In "Misdaad en Straf" begaat de hoofdfiguur Raskolnikov een moord, maar zijn misdaad gaat niet gepaard met een schuldgevoel. Hij vindt namelijk dat hij het recht had een oude vrouw, een woekeraarster, een maatschappelijke parasiet die niets meer te betekenen had, ten behoeve van een hoger doel uit de weg te ruimen. Pas enige tijd na de moord en mede door een tweede moord die hij – door omstandigheden – heeft moeten plegen, begint Raskolnikovs geweten te knagen en gaat hij onder invloed van Sonja beseffen dat hij schuld heeft en straf verdient.
In het buitenland schreef hij de romans "De idioot" en "De eeuwige echtgenoot" en kwam hij een eind op streek met "Boze geesten". In de zomer van 1871 was hij weer terug in Sint-Petersburg; daar schreef hij de laatste delen van zijn oeuvre.
Sterker dan ooit was Dostojevski in deze tijd jaloers op de voorspoed van zijn populaire tijdgenoten Toergenjev, Gontsjarov en Tolstoj. Hij stond diep in de schuld bij zijn uitgever, zeker nadat "De idioot" geen kassucces was gebleken. Hij smeekte voortdurend om geld, maar schreef tegelijk dat hij nooit de belofte wilde breken dat hij niet op bestelling zou schrijven.
Toch stond hij in augustus-september 1871 in een goed blaadje bij de reactionaire regering na publicatie van de eerste fragmenten van "Boze geesten"; volgens Dostojevski een "bijna historische studie over de gevolgen van de scheiding van de Russische intellectuelen van de Russische massa's".
Ondertussen deed Dostojevski waar hij goed in was: schrijven. "De jongeling" werd gepubliceerd in 1875, "De zachtmoedige" in 1876 (gepubliceerd als zelfstandig verhaal in "Dagboek van een schrijver") en "De droom van een belachelijk mens" in 1877.
De gebroeders Karamazov.
Ondertussen begon hij aan zijn meesterwerk "De gebroeders Karamazov". De beide delen van de roman werden in 1879 en 1880 gepubliceerd. Het disharmonisch gezin Karamazov komt rond augustus 1866 voor het eerst voltallig samen bij vader Fjodor. Die had, toen hun moeder gestorven was, nooit omgekeken naar zijn drie zoons Dmitri, Ivan en Aleksei. Aleksei wil het graf van zijn moeder zien en in het klooster treden, Dmitri heeft onenigheid met zijn vader over een erfeniskwestie en Ivan heeft een oogje op de verloofde van Dmitri. De ontwikkeling van het verhaal komt op stoom als vader Fjodor en zoon Dmitri een bittere strijd gaan uitvechten om de femme fatale Groesjenka.
"De grootinquisiteur van Sevilla" is het beroemdste hoofdstuk van "De gebroeders Karamazov" en wordt algemeen beschouwd als een hoogtepunt in de wereldliteratuur. In een lange monoloog verdedigt de grootinquisiteur van Sevilla tegenover Jezus Christus het idee dat alleen de principes van de duivel leiden naar de universele eenwording van de mensheid: Geef de mens brood, beheers zijn geweten en heers over de wereld. Jezus beperkte zich tot een kleine groep van uitverkorenen; de katholieke kerk echter heeft zijn werk verbeterd en richt zich al eeuwen naar alle mensen. De kerk heerst over de wereld in naam van God, maar met de principes van de duivel. Jezus maakte de fout om een te hoge dunk van de mens te hebben, aldus de grootinquisiteur. Maar het antwoord van Jezus op ieder verwijt van de grootinquisiteur is de liefde, en voor de absolute liefde is alles mogelijk; zo is ook de boodschap van de Gebroeders Karamazov, dat ieder mens schuldig is ten opzichte van ieder ander mens. Dat een mens moet vergeven, dat een mens onvermoeid ieder mens dient lief te hebben, want een mens kan zo liefhebben, vanwege Christus.
Dostojevski ondernam zelf een spirituele zoektocht naar de zin van het leven. Hij concludeerde dat het Westerse christendom decadent geworden was en dat het zuiverste christendom gezocht moest worden bij de Russisch-Orthodoxe Kerk.
Nadagen.
In zijn latere jaren verkreeg Dostojevski grote roem als spreker. Met name zijn toespraak in Moskou bij de onthulling van het standbeeld van Poesjkin maakte zoveel emoties los bij de toehoorders, dat de kranten er de volgende dag vol van stonden.
Op 9 februari (28 januari volgens de juliaanse kalender) 1881 overleed Dostojevski aan een longbloeding. Zijn dood veroorzaakte nationale rouw.
Typering en invloed van zijn werk.
Dostojevski's werk heeft de 20ste-eeuwse literatuur, en een aantal bewegingen binnen de filosofie en psychologie van de 20ste eeuw sterk beïnvloed. Dostojevski gaf in zijn werk blijk van een genuanceerd begrip van de menselijke psychologie, met sterk gedramatiseerde scènes in zijn werk waar zijn personages, in een verhitte sfeer, zich passioneel uitleefden in socratische dialogen, maar dan op z'n Russisch. Typerend daarbij is het polyfoon (of dialogisch) perspectief, waarin geen sprake is van een dominerend, centraal schrijversbewustzijn, en dus niet van enige aanspraak op waarheid of gezag, maar uitsluitend van met elkaar wedijverende stemmen en gesprekken. Dostojevski onderwerpt elke overtuiging, ook die van hemzelf, aan een voortdurende kritische toetsing.
De Godsvraag, het probleem van goed en kwaad en het lijden van de onschuldige mens, komt de lezer van Dostojevski's werk telkens weer tegen. Tussen zijn personages vindt de lezer bescheiden en zelfkritische christenen (zoals Ljev Mysjkin, Sonja Marmeladova, Aleksei Karamazov), zelfvernietigende nihilisten (zoals Arkadi Svidrigailov, Pavel Smerdjakov, Nikolai Stavrogin, de Ondergrondse Mens), de cynische losbandigen (zoals Fjodor Karamazov) en rebelse intellectuelen (Rodion Raskolnikov, Ivan Karamazov).
Dostojevski's personages worden gedreven door ideeën eerder dan door platvloerse biologische of sociale drijfveren. Ze zijn, eerder dan realistische voorstelling, meer een symbolisering van de ideeën die ze vertegenwoordigen. Dostojevski wordt daarom weleens geciteerd als een van de voorlopers van het literair symbolisme.
Dostojevski's romans zijn sterk samengevat in tijd. Soms gebeurt het gros van de gebeurtenissen in één roman in slechts een paar dagen. De personages zijn weinig tijdsgebonden maar eerder een afspiegeling van spirituele waarden en dus per definitie tijdloos, waardoor Dostojevski's romans ook die kant opgaan. Andere thema's die voortdurend terugkomen zijn zelfdoding, verloren eer, ineengestorte familiewaarden, absolute naastenliefde, spirituele verpaupering en ontwaking door lijden, vergeving, verwerping van het Westen en bevestiging van de Russische Orthodoxie en het tsarisme. De roebel en daarmee het geld is een belangrijke terugkomende factor in bijna elke verhaallijn.
Hoewel Dostojevski's werk door Michail Bachtin als 'polyfoon' getypeerd werd, is zijn werk niet in "één" en amper in "meerdere" hokjes te vangen. Het oefent invloed uit op uiteenlopende stromingen van de 20ste-eeuwse literatuur, existentialisme en expressionisme in het bijzonder. Samen met Nietzsche zou Dostojevski symbool staan voor het literair modernisme.
Waardering.
Het werk van Dostojevski wordt zeer hoog gewaardeerd door zowel lezers als auteurs. Op de lijst van belangrijkste boeken uit de wereldliteratuur, in 2002 opgesteld door honderd belangrijke auteurs uit 54 landen, was Dostojevski met vier romans het best vertegenwoordigd. Er zijn echter ook auteurs, zoals Vladimir Nabokov en Karel van het Reve, die het werk van Dostojevski hebben bekritiseerd.
Literatuur over en van Dostojevski.
Romans:
Korte verhalen en novellen:
De laatste vijf verhalen zijn ook onderdeel van "Dagboek van een schrijver".
Non-fictie:

</doc>
<doc id="30365" url="https://nl.wikipedia.org/wiki?curid=30365" title="Feodor Dostojevski">
Feodor Dostojevski



</doc>
<doc id="30369" url="https://nl.wikipedia.org/wiki?curid=30369" title="Camille Pissarro">
Camille Pissarro

Camille Pissarro, geboren als Jacob Abraham Pizarro (Charlotte Amalie, 10 juli 1830 – Parijs, 12 november 1903) was een Frans impressionistisch kunstschilder.Pissarro was altijd op zoek naar nieuwe vormen en werd zo een van de meest vernieuwende onder de impressionisten. 
Biografie.
Pissarro werd geboren op Saint Thomas, een van de Maagdeneilanden, die tot 1917 een Deense kolonie waren. Zijn hele leven behield hij de Deense nationaliteit. Zijn vader was een welvarend koopman. De familie, van origine Frans en joods, had zich enige jaren voor zijn geboorte op Saint Thomas gevestigd.
Pissarro bezocht tussen 1842 en 1847 een kostschool in Passy bij Parijs. Bij zijn terugkeer naar Saint Thomas bleek hij geen interesse te hebben voor het familiebedrijf. Hij bracht zijn tijd door met het schilderen van de pittoreske haven, ook al had hij geen opleiding als kunstschilder genoten. In 1851 maakte hij kennis met de Deense kunstenaar Fritz Melbye. In 1852 vertrok Pissarro met hem naar Venezuela, waar hij twee jaar een schilderstudio met hem deelde in Caracas.
Eind 1855 vestigde hij zich in Frankrijk. Hij kwam aan in Parijs tijdens de Wereldtentoonstelling. Daar maakte hij voor het eerst kennis met het werk van grote 19e-eeuwse schilders als Delacroix en Ingres, dat hij enkel kende uit boeken. Op advies van Camille Corot, wiens landschappen hij bewonderde, ging hij schilderen in stadjes en dorpen rond Parijs. In de jaren 1860 zocht hij net als de andere latere impressionisten officiële erkenning. Hij slaagde er ook in werk tentoongesteld te krijgen op de officiële Salons, voor het eerst in 1859. In 1863 nam hij deel aan de Salon des Refusés. In 1864 ("De oevers van de Marne"), 1865 ("De oevers van de Marne in Chennevières"), 1866, 1868, 1869 en 1870 had hij een of meerdere werken op de Salon. Op de Salon van 1868 was hij aanwezig met twee doeken: "L'Hermitage" en "Jallais Hille, Pontoise". Émile Zola loofde deze schilderijen en hun schilder voor zijn zelfzekere techniek en de diepmenselijkheid van zijn werk. 
In 1861 leerde hij Claude Monet en Paul Cézanne kennen op de Académie Suisse. In 1866 ging hij wonen in het gehucht L'Hermitage in Pontoise en in 1869 in Louveciennes. 
Tijdens de Frans-Duitse Oorlog (1870-1871) en de daarop volgende Commune van Parijs week Pissarro, na een kort verblijf in Bretagne, net als Monet, Charles-François Daubigny en François Bonvin uit naar Londen. Daar huwde hij met Julie Vellay, bij wie hij al een zoon en een dochter had. In 1871 keerde hij terug naar Louveciennes. Zij huis daar was geplunderd door soldaten en van de 1500 schilderijen die hij in de afgelopen twintig jaar had geschilderd, vond hij er maar veertig terug. In 1872 vestigde hij zich weer in Pontoise. In de omgeving, bij Osny en Auvers-sur-Oise, schilderde hij vaak samen met Cézanne en Armand Guillaumin.
In 1874 nam hij deel aan de Eerste tentoonstelling van de impressionisten. Daarna volgden ook de andere zeven tentoonstellingen, in 1876, 1877, 1879, 1880, 1881, 1882 en 1886. Pissarro was de enige die aan alle acht tentoonstellingen van de impressionisten deelnam. Vanaf 1874 verbleef hij regelmatig in Foucault in Bretagne bij zijn vriend Ludovic Piette, tot diens dood in 1877. Het jaar erop betrok Pissarro een studio in Parijs, in de Rue des Trois-Frères.
In de jaren 1880 sloot hij zich aan bij een jongere generatie kunstenaars, onder wie Georges Seurat, Paul Signac, en zijn eigen zoon Lucien. In 1883 bezocht Pissarro voor het eerst Rouen, een stad waar hij in de volgende jaren vaak zou terugkomen. Het jaar erop vestigde hij zich kort in Osny en daarna in Éragny. In die plaats kocht zijn vrouw in 1892 een woning. In de bijhorende boomgaard richtte Pissarro zijn schilderstudio in. In 1885 volgden de ontmoetingen met de pointillisten Signac en Seurat, die op stijlvlak beslissende invloed zouden uitoefenen. Als lid van de neo-impressionisten nam hij tussen 1885 en 1891 deel aan verschillende avant-gardetentoonstellingen in Parijs en Brussel. Door een oogziekte kon hij vanaf de jaren 1890 niet meer in weer en wind buiten werken. Hij schilderde meer en meer vanachter de ramen van huizen en hotels. Ook ging hij meer stadsgezichten schilderen.
In juni 1894 reisde Pissarro naar België. Hij moest na de moord op president Marie François Sadi Carnot zijn reis naar België verlengen. Hij was als sympathisant van de anarchisten bekend bij de autoriteiten en vreesde de represailles van de overheid na de anarchistische moordaanslag. Tijdens de zomermaanden verbleef hij in het kustdorp Knokke, dat hij als onderwerp nam in minstens dertien schilderijen.
Pissarro bleef actief tot zijn dood in 1903 in Parijs. Bij leven kende zijn werk weinig succes en tijdens bepaalde periodes van zijn carrière kende hij financiële moeilijkheden. Hij werd 73 jaar. Hij liet een zeer omvangrijk oeuvre na.
Correspondentie.
Zijn meer dan 800 brieven werden in 1975 geveild. Deze waren vooral gericht aan zijn zoon Lucien Pissarro (1863-1944), die zich in 1883 als kunstschilder in Engeland had gevestigd en in stijl en keuze van onderwerp sterk beïnvloed werd door zijn vader. Pissarro bezocht zijn zoon in Engeland in 1890, 1892 en 1897. Pissarro correspondeerde ook met kunsthandelaar Paul Durand-Ruel.
Rol binnen het impressionisme.
Pissarro was een sleutelfiguur binnen de impressionisten. Als enige stelde hij werk tentoon op alle acht impressionistische tentoonstellingen tussen 1874 en 1886. Hij was ook een theoreticus van het impressionisme. Hij was ook een verbindende figuur die vriendschapsbanden onderhield met veel verschillende schilders, zoals met Degas, Cézanne en Gauguin die bekend stonden om hun moeilijk karakter. Toch was Pissarro geen typevoorbeeld van de impressionistische schilder. Hij werd buiten Frankrijk geboren en werkte een groot deel van zijn leven buiten Parijs. Hij was ook meer politiek geëngageerd dan de meeste impressionisten. Hij had sympathie voor de anarchistische beweging in Frankrijk en was bekend met het werk van Proudhon, Kropotkin en Reclus, maar hij was niet politiek actief.
Werk.
Al in zijn vroege periode op Saint Thomas en in Caracas legde Pissarro zich toe op het schilderen van landschappen. Weinig werk uit deze periode is overgeleverd. Zijn schilderijen uit deze periode zijn weinig opmerkelijk maar zijn schetsen tonen en groot gemak en zelfverzekerdheid van uitvoering. In deze periode ontwikkelde hij al zijn strenge werkethos en zijn zin tot voortdurende vernieuwing van zijn stijl. Bij zijn aankomst in Frankrijk in 1855 werd hij sterk beïnvloed door Corot en door de schilders van de school van Barbizon. Een voorbeeld is "De oevers van de Marne" (1864) dat de directe invloed van Corot weerspiegelt. Maar hij werd ook beïnvloed door Daubigny en door Courbet. Van die laatste nam hij het schilderen met het paletmes over, dat kenmerkend werd voor zijn eigen stijl. In de jaren 1860 creëerde hij zijn eerste meesterwerken in een eigen, originele stijl. In deze werken is de verf dik aangebracht en zijn de kleuren somber.
Tijdens zijn verblijf in Engeland in de vroege jaren 1870 stond Pissarro sterk onder invloed van Monet. Pissarro en Monet ondergingen op hun beurt sterk de invloed van de werken van Turner en Constable. Zo kwamen zij tot een volledig impressionistische lichtschildering. Pissarro's schildertoets werd lichter en meer spontaan en zijn kleuren werden lichter en minder breed aangezet. In zijn composities maakte hij veel gebruik van lage horizonten en diagonale perspectieflijnen. In deze landschappen en ook in de stillevens en familieportretten die hij in deze periode schilderde, benaderde hij het dichtst de archetypische impressionistische stijl.
Onder invloed van de samenwerking met Cézanne veranderde de schilderstijl van Pissarro. Zijn toets werd agressiever: de penseelstreken werden breder en krachtiger en de verf werd dik op het canvas aangebracht. Zijn kleuren werden donkerder en minder gevarieerd. Pissarro werd zich bewust dat deze overdadige manier van schilderen de leesbaarheid van zijn schilderijen bemoeilijkte en hij was ook niet tevreden over de eentonige kleuren. Hij vond een oplossing in de theorieën van Seurat en Signac over het scheiden van kleuren op wetenschappelijk basis. Aan het einde van de jaren 1870 en het begin van de jaren 1880 schakelde hij over naar korte, nerveuze penseeltoetsen met zuivere en heldere kleuren. Hij ging zijn kleuren opdelen, zoals in zijn werk "Le Jardin des Mathurins, Pontoise" (1876) waarin het zonovergoten pad bestaat uit blauwe, witte, gele en roze penseelstreken (pointillisme). Tussen 1885 en 1890 kwam hij zij tot een neo-impressionistische stijl. Vanaf 1880 was ook zijn keuze van onderwerpen breder geworden door meer te reizen. Hij schilderde stads- en havengezichten onder invloed van allerlei weersinvloeden zoals mist, regen en zonneschijn. Ook de rol van de menselijke figuren in zijn landschappen veranderde. Van louter onderdeel van het landschap werden de afgebeelde figuren nauwkeuriger neergezet en kwamen ze meer op de voorgrond. En de compositie van zijn landschapsschilderijen veranderde. De horizonlijn kwam hoger te liggen zodat de verschillende landschapselementen in stroken boven elkaar kwamen te liggen en het gevoel van diepte verloren ging.
Maar tegen 1890 groeide zijn ongenoegen over de arbeidsintensieve arbeid in de studio die de neo-impressionistische techniek vereiste. Hij keerde in de jaren 1890 terug naar de techniek die hij in de jaren 1870 had gebruikt. Hij gaf toen de voorkeur aan een soepeler stijl, die hem beter in staat stelde zijn idee van de natuur te vatten. Hij smeerde de verf weer dik op het doek. Er verschenen nieuwe onderwerpen in zijn werk, deels ten gevolge van zijn oogziekte. In zijn gezichten van Parijs, Rouen, Le Havre en Dieppe toont hij de wisselende effecten van het licht en het weer, en de dynamiek van de moderne stad.
Musea.
De schilderijen van Camille Pissarro bevinden zich in diverse musea, onder andere in:
Pissarro was ook een uitmuntend tekenaar; een grote collectie van zijn tekeningen bevindt zich in het Ashmolean Museum in Oxford.

</doc>
