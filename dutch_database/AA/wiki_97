<doc id="36835" url="https://nl.wikipedia.org/wiki?curid=36835" title="Wet van Buys Ballot">
Wet van Buys Ballot

De wet van Buys Ballot is een wet uit de meteorologie die aangeeft welke afwijking luchtstromen krijgen als gevolg van de draaiing van de aarde. De wet is genoemd naar de Nederlandse meteoroloog Christophorus Buys Ballot, die de wet in november 1857 publiceerde in de "Comptes Rendus".
Wet.
"Staande met de rug naar de wind is de luchtdruk aan de linkerhand lager dan aan de rechterhand, op het noordelijk halfrond; op het zuidelijk halfrond is het precies andersom."
Eenvoudiger omschreven, met ezelsbruggetje:
"Op het noordelijk halfrond met de rug naar de wind, bevindt een hogedrukgebied zich rechts en een Lagedrukgebied Links."
In een andere formulering:
"Op het noordelijk halfrond waait de wind van een hogedrukgebied naar een lagedrukgebied met een afwijking naar rechts, door de draaiing van de aarde om zijn as."
Corioliseffect.
Aan deze meteorologische wet ligt het corioliseffect ten grondslag. Als de Aarde niet om zijn as zou draaien, zouden stromende luchtmassa's in een rechte lijn bewegen als er verder geen andere kracht op werkte. Het draaien van de Aarde heeft voor de atmosfeer tot gevolg dat bewegende luchtmassa's, waar verder geen andere kracht op werkt, opzij versnellen. Op het noordelijk halfrond een versnelling naar rechts ten opzichte van de richting waarin de lucht op dat moment stroomt, en op het zuidelijk halfrond een versnelling naar links ten opzichte van de richting waarin de lucht op dat moment stroomt.
Is er ergens een lagedrukgebied, dan is er een tendens om naar dat lagedrukgebied toe te stromen. Maar het corioliseffect maakt dat de lucht er meer omheen gaat stromen. Lucht die door wrijving iets aan snelheid verliest, zal door de kracht van het luchtdrukverschil iets versneld worden in de richting van het centrum van het lagedrukgebied, maar dan maakt het corioliseffect weer dat de snelheid hoog blijft.
Op het noordelijk halfrond stroomt door het corioliseffect de lucht dus rechtsom rond een hogedrukgebied en linksom rond een lagedrukgebied.
Voorlopers Coffin en Ferrel.
Een jaar voor de ontdekking door Buys Ballot beschreven de Amerikaanse meteorologen J.H. Coffin en William Ferrel dit verband al. Buys Ballot was echter de eerste die een empirische onderbouwing bij hun theorie wist te leveren. Dertig jaar later vroeg Buys Ballot aan Ferrel of de wet hernoemd moest worden, maar de naam bleef ongewijzigd.

</doc>
<doc id="36836" url="https://nl.wikipedia.org/wiki?curid=36836" title="A4 (papierformaat)">
A4 (papierformaat)

A4 is in Europa en Japan het meest gebruikte papierformaat van 210 bij 297 mm, behorend tot de A-standaard. De 4 duidt op het viermaal gehalveerd zijn van een vel A0-papier. Het formaat A0 heeft per definitie een oppervlakte van 1 m² en een lengte-breedteverhouding van √2:1. Derhalve heeft het formaat A4 een oppervlakte van  m² en dezelfde lengte-breedteverhouding als A0.
De term A4 is zo ingeburgerd dat men spreekt van een A4'tje. Het formaat was oorspronkelijk gedefinieerd door een DIN-normering (DIN 476 uit 1922) en is later door de ISO overgenomen als de huidige norm . Met name in Duitsland wordt het formaat nog steeds wel met aangeduid.
In de VS, Canada, Mexico, Venezuela, de Filipijnen, Chili en Colombia gebruikt men een ander formaat, namelijk US Letter.
Massa.
Er wordt veel gebruikgemaakt van het zogenoemde ; 80-grams papier is papier met een oppervlaktemassa van 80 g/m². Een vel heeft dus ook een massa van 80 gram, en een vel 80-grams A4-papier dus .

</doc>
<doc id="36837" url="https://nl.wikipedia.org/wiki?curid=36837" title="Ali Lazrak">
Ali Lazrak

Ali Lazrak (Azzaouia (Marokko), 16 januari 1948 – Tanger, 14 juni 2016) was een Nederlands politicus van Marokkaanse afkomst. Na afsplitsing van de Socialistische Partij, waarvoor hij in 2002 in de Tweede Kamer was gekomen, zat hij als eenmansfractie Groep Lazrak tot november 2006 in het parlement.
Loopbaan.
Hij woonde sinds 1971 in Nederland, waar hij voor DAF kwam werken. Later werkte hij ook als tolk en als journalist.
Tot 2000 was Lazrak lid van de Partij van de Arbeid. Vervolgens werd hij SP-lid. In 2002 werd hij gekozen als Tweede Kamerlid voor de SP. Lazrak hield zich vooral bezig met integratie- en minderhedenbeleid.
Op 3 juli 2002 hield hij zijn maidenspeech in een debat naar aanleiding van uitspraken van enkele imams.
Commissie-Blok.
In september 2003 stapte Lazrak uit de commissie-Blok, die op dat moment het Nederlandse integratiebeleid onderzocht. Deze commissie kwam er na een breed door de Tweede Kamer gedragen motie van Jan Marijnissen. Lazrak gaf als reden op, dat hij meende dat er sprake was van belangenverstrengeling tussen wetenschappers en de politiek. Hoewel dit in eerste instantie leidde tot woede van de fractievoorzitter van de SP, Jan Marijnissen, onderschreef de SP-fractie later de kritiek van Lazrak wel.
Conflict met Marijnissen.
Eind 2003 raakte Lazrak in conflict met Jan Marijnissen en het SP-bestuur. Hij had twee grote punten van kritiek:
Lazraks collega Piet de Ruiter onderschreef de kritiek van Lazrak wat betreft de werkwijze binnen de fractie en de afdrachtregeling. Lazrak uitte zijn kritiek onder meer in een interview in HP/De Tijd, wat tot irritatie leidde bij Marijnissen.
SP-volksvertegenwoordigers maken hun salaris over aan de partij. Tweede Kamerleden van de SP ontvangen in ruil daarvoor een modaal salaris van de partij. Lazrak had kritiek op de regeling en maakte maar een klein deel van de afdracht over. Lazrak was van mening dat de overeenkomst over de salarisafdracht die hij met de SP had gesloten niet rechtsgeldig was.
Na dit conflict splitste Lazrak zich af van de SP-fractie en begon hij een eenmansfractie. Dit kon hij doen vanwege het vrij mandaat. In de Tweede Kamer viel hij vooral op door zijn herhaalde afwezigheid. Uit onderzoek van RTL-nieuws eind oktober 2006 bleek dat Lazrak gedurende de laatste 12 maanden van zijn ambtstermijn bij 70% van de Tweede Kamer-vergaderingen afwezig was, waarmee hij ruim bovenaan het klassement van meest afwezige Kamerleden stond. Hij diende in deze periode geen enkele motie in en stelde ook geen enkele Kamervraag.
Conflicten over bijdragen aan de Groep Lazrak.
Lazrak stelde zich niet kandidaat voor de Tweede Kamerverkiezingen van 2006. Aan het einde van zijn politieke loopbaan kwam Lazrak in opspraak, toen uit onderzoek van een accountant bleek dat hij ten onrechte 8000 euro had gedeclareerd voor wetenschappelijk onderzoek. Het presidium van de Tweede Kamer eiste vervolgens dit geld terug. Als eenmansfractie had de Groep Lazrak niet de beschikking over een wetenschappelijk bureau en kon hij derhalve de kosten voor wetenschappelijk onderzoek niet opvoeren. Lazrak ontkende te hebben gefraudeerd.
Op 18 december 2007 werd bekend dat Lazrak een bedrag van 25.000 euro aan de Tweede Kamer moet terugbetalen vanwege het opvoeren van kosten die niet aantoonbaar zijn.
Overlijden.
Lazrak overleed op 68-jarige leeftijd in een Marokkaans ziekenhuis aan de gevolgen van longkanker. Hij werd dezelfde dag begraven in Tanger.

</doc>
<doc id="36839" url="https://nl.wikipedia.org/wiki?curid=36839" title="Corioliseffect">
Corioliseffect

Het corioliseffect, genoemd naar de Franse ingenieur Gustave-Gaspard Coriolis, die het in 1835 voor het eerst beschreef, verklaart de afbuiging van de baan van een voorwerp dat beweegt in een roterend systeem. Het is vooral duidelijk bij de beweging van wolkenmassa's rond een lagedrukgebied die niet recht naar het centrum stromen maar eromheen cirkelen. Op het noordelijk halfrond gebeurt dit tegen de wijzers van de klok in, op het zuidelijk halfrond met de wijzers mee. Dit staat bekend als de wet van Buys Ballot. Een hogedrukgebied kent hetzelfde effect met een draaiing in tegengestelde zin.
Inleiding.
Voor verandering van snelheid is een kracht nodig. Een lichaam dat op Aarde naar het zuiden of naar het noorden beweegt, ondervindt een geringe maar meetbare dwarskracht. Dicht bij de noordpool beschrijft een stilstaand lichaam, als gevolg van de draaiing van de Aarde, in 24 uur maar een klein cirkeltje; op de evenaar legt het in een etmaal 40.000 km af. Een lichaam dat van een pool naar de evenaar gaat, beweegt dus steeds sneller, en die versnelling kost kracht. Die kracht heet de corioliskracht.
Snelheid is een vectoriële grootheid, een grootheid die gekenmerkt wordt door een grootte en een richting. Als een van deze elementen verandert, treedt er een versnelling op. Bij een punt dat met constante hoeksnelheid op een cirkel beweegt, blijft de grootte van de omtreksnelheid steeds gelijk, maar de richting verandert voortdurend. Deze verandering wordt veroorzaakt door de middelpuntzoekende versnelling.
Als een punt zich verplaatst binnen een roterend systeem in een richting die niet evenwijdig is met de rotatieas, treedt er altijd een verandering op van de grootte en/of de richting van zijn absolute snelheid, dus een versnelling. Als deze versnelling een component heeft die loodrecht staat op de rotatieas – dus als de afstand tot de rotatieas verandert, is deze component de "coriolisversnelling".
Als een punt beweegt ten opzichte van een ander bewegend systeem, onderscheidt men 
De tweede wet van Newton,
legt een verband tussen krachten en versnelling. Deze wet geldt echter in een inertiaalsysteem of vast systeem, d.w.z. een systeem zonder versnelling, een systeem in rust of bewegend met een constante snelheid (constant in richting én grootte). Bekeken vanuit een systeem in rust, is elk punt in een roterend systeem minstens onderworpen aan een middelpuntzoekende versnelling. Een roterend systeem is dus geen inertiaalsysteem.
Waardoor deze coriolisversnelling optreedt, kan gedemonstreerd worden aan de hand van het tweedimensionale voorbeeld uit de onderstaande figuren. Een schijf roteert met hoeksnelheid formula_8. Iemand staat in het punt formula_9 van de schijf op een afstand formula_10 van het middelpunt, en loopt in de tijd formula_11 met een constante snelheid formula_3 ten opzichte van de schijf naar een punt formula_13 op een afstand formula_14 van het middelpunt. 
In formula_9 is zijn omtreksnelheid formula_16. Als hij in formula_13 aankomt, heeft hij een evenredig grotere omtreksnelheid formula_18 en is de schijf gedraaid, zodat het punt formula_13 zich in formula_20 in het vaste stelsel bevindt. Doordat zijn afstand tot het rotatiecentrum van formula_10 toegenomen is tot formula_14, is zijn omtreksnelheid toegenomen van formula_16 tot formula_18. Deze toename met formula_25 betekent een versnelling in de richting van formula_5. Voor constante formula_3 en hoeksnelheid formula_8 kan deze versnelling berekend worden als:
Deze versnelling is dus het gevolg van de verandering van formula_30.
Bijn aankomst in formula_13 loopt de man, binnen het vaste systeem, niet meer in de oorspronkelijke richting van formula_13, maar in de richting van formula_33. 
De richting van formula_3 is veranderd. Ook dit vraagt een versnelling, loodrecht op formula_3, dus ook in de richting van formula_5. De grootte formula_37 van de verschilvector is:
Voor kleine hoeken is formula_39, zodat voor kleine formula_11 geschreven kan worden:
De versnelling ten gevolge van deze verdraaiing is dus:
Zo komt men in het totaal aan formula_43. Dit is de versnelling gezien door een waarnemer in het vaste systeem. Ze wordt meestal de "complementaire versnelling" genoemd.
Geheel analytisch is de afleiding als volgt. Zonder verlies van algemeenheid wordt de oorsprong in het middelpunt van de schijf gekozen en start de man op formula_44 met lopen in de x-richting. Zijn positie wordt dan beschreven door:
met
de eenheidsvector in radiale richting. Daarvoor geldt:
met
de eenheidsvector in tangentiële richting.
en
De snelheid van de man is:
en zijn versnelling:
Deze bestaat uit twee componenten: de eerste term is de tangentieel gerichte cororiolisversnelling en de tweede term de radiaal gerichte centripetale versnelling.
Als men wil dat een punt volgens een rechte lijn naar buiten beweegt op een draaiend plateau, moet er dus een zijdelingse kracht op dat punt werken. Als die zijdelingse kracht niet geleverd wordt, zal het punt in de tegengestelde zin afbuigen. Wiskundig betekent het dat er in de relatieve versnelling, de versnelling gezien door de waarnemer in het bewegend systeem, een term moet komen die juist het tegengestelde is van de complementaire versnelling, zodat de som van beide 0 is. De man in het bewegend systeem kent dus aan het punt een versnelling formula_53 toe. Het is deze versnelling, zoals waargenomen door de waarnemer in het bewegend systeem, die de "coriolisversnelling" genoemd wordt.
Om deze afbuiging te kunnen verklaren, zal de waarnemer in het bewegend systeem stellen dat er in zijn systeem op alle bewegende massa's een kracht werkt die hun baan doet afbuigen. Die kracht zal hij de "corioliskracht" noemen. Deze corioliskracht behoort tot wat men schijnkrachten (of traagheidskrachten of pseudokrachten) noemt, omdat hij niet uitgeoefend wordt door een ander voorwerp maar eerder een wiskundige compensatie is bij het opschrijven van de wet van Newton in een niet-inertiaalsysteem. In een inertiaalsysteem moet men schrijven:
Het invoeren van een middelpuntvliedende kracht en een corioliskracht komt er wiskundig op neer dat men de termen formula_55, die de dimensie hebben van een kracht, naar het linkerlid overbrengt en die dan als een echte kracht gaat interpreteren. Deze interpretatie komt meer overeen met onze ervaring. Als een auto met hoge snelheid een bocht neemt, voelen we ons naar buiten gedrukt. Ook behoren krachten meer tot ieders begrippenkader dan versnellingen. Een uitleg in termen van pseudokrachten is daardoor begrijpelijker, dan een beschrijving vanuit een inertiaalstelsel.
Het belangrijkste voorbeeld van het corioliseffect in de praktijk is het effect dat de draaiing van de aarde heeft op bewegende lucht, dat wil zeggen op de wind. Door het corioliseffect gaat de wind niet meer rechtuit ten opzichte van het aardoppervlak, maar vertoont de lucht een draaiing. Het effect is omschreven in de Wet van Buys Ballot.
Een eenvoudiger voorbeeld vormden de beschietingen door de Duitsers van Parijs vanuit Coucy (120 km NO van Parijs). Terwijl de kanonskogel door de lucht vloog, bleef de wereld eronderdoor draaien, en als men hiermee geen rekening hield zorgde dit ervoor dat de kanonskogel 393 m te kort en 1343 m te veel naar rechts terechtkwam.
Het bijzondere gedrag van de slinger van Foucault heeft ook te maken met het corioliseffect.
Biljartbal op een draaiende tafel.
Het corioliseffect is het eerst in 1835 beschreven door de Franse wetenschapper Gustave-Gaspard Coriolis. Hij bestudeerde de beweging van biljartballen op een ronddraaiende tafel, zoals geïllustreerd in de animatie.
De bovenste animatie toont een bovenaanzicht van de draaiende plaat. De waarnemer (u, de lezer) bevindt zich in een stilstaand coördinatensysteem. De zwarte biljartbal rolt, vanuit u gezien, in een rechte lijn over de plaat. De zwarte bal beschrijft de baan die verwacht wordt, namelijk als een eenparige, rechtlijnige beweging. De plaat draait als het ware onder de biljartbal door. Hierbij wordt aangenomen dat de rollende biljartbal zich verplaatst als een object dat zonder wrijving over de plaat glijdt.
Op de onderste figuur wordt de situatie getoond, gezien vanuit een waarnemer die zich op de plaat bevindt, de rode stip. Deze waarnemer draait mee met de draaiing van de plaat en bevindt zich dus in een roterend coördinatensysteem. Voor deze waarnemer ziet het eruit alsof de biljartbal eerst naar hem toe komt rollen. Daarna wijkt de biljartbal af, en lijkt het of er een onverklaarbare kracht op werkt. De baan die de biljartbal over de draaiende plaat beschrijft, wordt aangegeven door de gekromde gele lijn. Van buiten het systeem gezien is deze lijn gewoon een rechte lijn.
Algemene beschrijving.
Voor het algemene driedimensionale geval wordt de coriolisversnelling gegeven door een vectorieel product:
Als men de eenheidsvectoren volgens de cartesische assen voorstelt door formula_57, kan dit uitgewerkt worden als:
De grootte van het resultaat is gegeven door:
met formula_61 de hoek tussen formula_8 en formula_3.
De richting is zo dat formula_64 loodrecht staat op het vlak bepaald door formula_8 en formula_3, en met een zin die overeenkomt met de beweging van een rechtsdraaiende schroef (of kurkentrekker) bij draaien over de kleinste hoek van het eerste argument (formula_67) naar het tweede (formula_3).
Voor bewegingen op het aardoppervlak betekent dit dat de coriolisversnelling voor een beweging volgens de evenaar, loodrecht staat op het aardoppervlak. Bij een beweging naar het oosten zal een voorwerp iets opgelicht worden, bij een beweging naar het westen iets neergedrukt worden. Dit staat bekend als het eötvöseffect. Bij een Noord-Zuid-verplaatsing is formula_69 omdat formula_3 dan evenwijdig is met formula_8.
Bij bewegingen rond de polen ligt de coriolisversnelling ongeveer evenwijdig met het aardoppervlak. Bij de polen is het effect dus het sterkst.
Als men te maken heeft met een verplaatsing in een horizontaal vlak en men is alleen geïnteresseerd in de component van de coriolisversnelling in dat vlak, dan kan men die verkrijgen door te rekenen met de component van formula_8 loodrecht op dat vlak. Dit levert qua grootte:
met formula_74 de breedtegraad waarop dit horizontale vlak zich bevindt.
Voor de polen is formula_75 en dus formula_76; voor de evenaar is formula_77 en formula_78. Dit geldt nu echter voor alle richtingen van een snelheid op de evenaar.
Het corioliseffect in de atmosfeer.
Deze formule kan nu toegepast worden voor het verklaren van de draaiende wolkenmassa's bij een lagedrukgebied. Bij een lagedrukgebied stroomt de lucht in eerste instantie naar het centrum van de depressie, maar ondervindt daarbij een coriolisversnelling loodrecht op deze richting, waardoor de lucht gaat cirkelen rond het lagedrukgebied. Voor een waarnemer in het roterende systeem is er bij deze cirkelbaan een evenwicht tussen de corioliskracht naar buiten en de kracht naar binnen door het drukverschil. Voor een stilstaande waarnemer wordt de nodige middelpuntzoekende kracht door het drukverschil geleverd..
Dit patroon van afbuiging, en de richting ervan, wordt de wet van Buys Ballot genoemd. Volgens de vroegere Vlaamse weerman Armand Pien, kan men de draaizin hiervan gemakkelijk onthouden door te formuleren dat, op ons noordelijke halfrond, de wind rond een Hogedrukgebied in de richting van de wijzers van een Horloge draait.
Corioliseffect en wastafels.
Het feit dat water door een afvoer ook altijd met een draaiende beweging wegloopt, wordt niet veroorzaakt door het corioliseffect. Een verkeerd begrip van de grootte van het effect, heeft geleid tot het broodjeaapverhaal dat op het noordelijk halfrond het water in alle wastafels de ene kant op zou draaien, en op het zuidelijk halfrond de andere kant op.
Vergeleken met de draaiingen die normaliter voorkomen (zoals banden van een auto, een cd, of een leeglopende wastafel), is de draaisnelheid van de aarde zeer traag, namelijk slechts één omwenteling per dag. Het effect speelt daardoor in de praktijk geen rol in de draairichting waarin het water uit een badkuip of wastafel wegloopt. Het kan echter, door een zeer zorgvuldig experiment waarbij alle andere (oorzaken van) draaiingen worden uitgesloten, wél worden aangetoond. De draairichting van het water in een leeglopende badkuip of wastafel wordt in de praktijk bepaald door allerhande toevallige invloeden, zoals de rotatie die al in het water aanwezig is, de wijze waarop de stop uitgetrokken wordt, of door een helling van de bodem rond de afvoeropening.
Toepassing in meettechniek.
Het corioliseffect wordt, onder andere, gebruikt in de meet- en regeltechniek om massadebieten te meten. De meter bestaat uit een of meer U-vormige buizen die in trilling gebracht worden. Dit is een heen en weer roteren volgens een as in het vlak van de U. Door het corioliseffect zal bij doorstromen van een massa het ingaande been van de meetbuis in trilling achterblijven op die van het uitgaande been. Het faseverschil tussen in- en uitgaand deel blijkt nu rechteventredig te zijn met het massadebiet en kan eenvoudig omgezet worden in een signaal dat verder verwerkt kan worden.
De coriolis-massadebietmeter is een praktische methode om rechtstreeks massadebiet te meten. Het voordeel van een coriolis-massadebietmeter is dat deze zuiver massadebiet meet, onafhankelijk van mediumeigenschappen. Hierdoor kan met een hoge nauwkeurigheid het massadebiet van zowel gassen als vloeistoffen gemeten worden. Goed geconstrueerd kan een coriolismeter zo nauwkeurig zijn dat hij ijkwaardig is.
Het corioliseffect wordt ook toegepast in de versnellingssensoren in het ABS-systeem van voertuigen. Deze sensoren meten de versnelling rond specifieke assen van het voertuig om het uitbreken of omrollen van een voertuig te registreren. Dit is meetbaar door het uit fase lopen van een of meer geëxciteerde systemen van veren en capaciteiten als gevolg van het corioliseffect.
Ballistiek.
Bij het afvuren van projectielen over een aanzienlijke afstand moet er rekening worden gehouden met de draaiing van de aarde. Tijdens de vluchtfase beweegt het projectiel in een rechte lijn (invloed van zwaartekracht en luchtweerstand voor nu even verwaarloosd). Omdat zowel het wapen als het doelwit met de vaste aarde meedraaien, moet om het doelwit te raken het wapen niet precies op het doelwit worden gericht, maar moet zodanig gericht worden dat het projectiel en het doelwit gelijktijdig op hetzelfde punt zullen arriveren. Dit effect kan zo groot zijn dat het in de ballistiek (met name de uitwendige ballistiek) moet worden meegenomen in de berekeningen.
Van een projectiel dat afgeschoten wordt, verwacht men een rechtlijnige beweging. In het draaiende coördinatensysteem lijkt die beweging langs een gekromde lijn te verlopen. Om dat te ondervangen worden er termen voor een "middelpuntvliedende kracht" en een "corioliskracht" toegevoegd aan de bewegingsvergelijkingen. Wanneer de passende coriolisterm is toegevoegd, is de voorspelde beweging ten opzichte van het draaiende coördinatensysteem precies zo gekromd dat het weer correspondeert met de feitelijke rechtlijnige beweging. Op die manier kan het doel precies geraakt worden.
Vrije coriolisbeweging op een parabolische draaitafel.
Om zuiver het corioliseffect te laten zien, wordt een speciaal type draaitafel gebruikt. Deze draaitafel heeft een rand, en kan met vloeistof worden gevuld. Als de vloeistof draait neemt ze de vorm aan van een parabool. Met een vloeistof die uithardt, bijvoorbeeld een synthetische hars, kan een permanente parabolische draaitafel worden gemaakt. Voor elke molecule aan het oppervlak van de vloeistof geldt dat het een druk moet ondergaan vanwege de omringende moleculen, zodanig dat de verticale component van deze druk het gewicht kan opvangen en de horizontale component de normale versnelling levert. Op deze manier is de invloed van normale versnelling en gewicht uitgeschakeld en zal bij een beweging langs dit oppervlak alleen nog de coriolisversnelling spelen.
Van cilinders droogijs kunnen schijfjes worden gezaagd, die als een soort ijshockeypucks, maar dan veel kleiner, over het oppervlak van de parabolische draaitafel zweven. De pucks zweven omdat ze, gedragen op een laagje verdampende kooldioxide, net loskomen van het oppervlak, zodat de pucks vrijwel wrijvingsloos kunnen bewegen. Legt men zo'n puck in de parabolische draaitafel, dan zal die blijven liggen, zoals ook de moleculen aan het oppervlak in evenwicht blijven.
Om ook een beeld te krijgen van de bewegingen van de puck gezien vanuit een meedraaiend perspectief is er een videocamera aan de draaitafel bevestigd die alles recht van boven opneemt. Deze draaitafelopstelling, met een paraboolvormige draaitafel die in het midden ongeveer een centimeter dieper is dan aan de rand, wordt aan het Massachusetts Institute of Technology gebruikt voor onderwijsdoeleinden.
Wanneer de puck wordt losgelaten vanaf de rand van een stilstaande draaitafel, zonder een duwtje te krijgen, begint de puck in een rechte lijn heen en weer te bewegen. Deze heen en weer beweging is een harmonische trilling. De periode van deze harmonische trilling is dezelfde als de periode van rotatie van de draaitafel toen die werd gefabriceerd.
Wanneer de puck beweegt in een draaiende tafel, zou die, als de beweging werkelijk wrijvingsloos is, nog steeds een rechte moeten beschrijven. In de praktijk zal de rechte na enige tijd overgaan in een ellips. Men kan ook van bij het begin een ellipsvormige baan krijgen door de puck met een kleine zijdelings snelheid te lanceren.
Wanneer de puck voor de vaste waarnemer een ellipsvormige baan doorloopt, blijkt dat op de beelden van de meedraaiende video-camera een kleine cirkel te zijn. De diameter is het verschil tussen grote en kleine as van de ellips, de excentriciteit van de ellips. Voor elke complete rondgang van de ellipsvormige baan zijn er twee rondgangen van de kleine cirkel. Op de beelden van de meedraaiende videocamera ziet het eruit alsof een enkele "corioliskracht" de puck dat kleine cirkeltje laat volgen. Dat kleine cirkeltje wordt een 'inertiecirkel' genoemd. Als de absolute beweging een rechte is door het centrum, is de inertiecirkel het grootst en gaat dan door het centrum van de tafel.

</doc>
<doc id="36840" url="https://nl.wikipedia.org/wiki?curid=36840" title="Corioliskracht">
Corioliskracht



</doc>
<doc id="36841" url="https://nl.wikipedia.org/wiki?curid=36841" title="Coriolis kracht">
Coriolis kracht



</doc>
<doc id="36842" url="https://nl.wikipedia.org/wiki?curid=36842" title="Vierkantswortel">
Vierkantswortel

De vierkantswortel, tweedemachtswortel, kwadraatwortel of ook alleen wortel, is het eenvoudigste voorbeeld van het wiskundige begrip wortel.
Etymologie.
De naam vierkantswortel houdt verband met de oorspronkelijke constructie uit de meetkunde. Een getal werd ruimtelijk voorgesteld als de lengte van een lijnstuk, een oppervlak of een inhoud. Een vierkant met oppervlakte formula_1 heeft zijden met lengte formula_2. De vierkantswortel trekken wordt dan de zijde van een vierkant vinden. De derdemachtswortel heette ook de cubische wortel of teerlingswortel, omdat aan het vinden van de ribbe van een blok, in het bijzonder aan de ribbe van een kubus of teerling werd gedacht.
Geschiedenis.
Zhu Shijie 1270-1330 uit het Chinese Keizerrijk rekende met polynomen en leerde daardoor met vierkantswortels en derdemachtswortels omgaan.
Het bepalen van de vierkantswortel wordt worteltrekken genoemd. Er bestaat een algoritme om dit met de hand uit te voeren. Deze methode, die op staartdelen lijkt, staat al in Nederlandse rekenboeken uit de 17e eeuw vermeld.
De derdemachtswortel kan ook met de hand worden uitgerekend.
Definitie.
De vierkantswortel van een reëel getal formula_1 dat niet negatief is, genoteerd als formula_4, is het niet-negatieve getal waarvan het kwadraat gelijk is aan formula_1. Dus is voor formula_6:
Niet-negatief betekent 0 of groter dan 0. In principe zou een vierkantswortel formula_4 ook een negatief reëel getal kunnen zijn: het kwadraat levert dezelfde formula_1 op omdat min maal min plus is. Maar om dubbelzinnigheid over het teken, positief of negatief, uit te sluiten, is de vierkantswortel per definitie een getal dat niet negatief is. De vierkantswortel van het kwadraat van een reëel getal formula_11 komt overeen met de absolute waarde van formula_11.
De vergelijking formula_13 met formula_14 heeft twee oplossingen, namelijk formula_15 en formula_16. De vierkantswortel is binnen de reële getallen formula_17 uitsluitend gedefinieerd voor formula_18, dus bestaat de vierkantswortel van een negatief getal binnen formula_17 niet. Om een differentieerbare functie te definiëren, beperkt men de wortel als functie tot de absolute waarde waarbij negatieve wortels dus niet zijn toegestaan.
Voorbeelden.
Enkele voorbeelden van vierkantswortels zijn:
Rekenregels.
Voor alle reële getallen formula_11 is:
Bij het werken met vierkantswortels kan van de volgende rekenregels gebruik worden gemaakt:
Deze regels gelden alleen voor getallen waarvoor de wortel is gedefinieerd. Het volgende geeft daar een voorbeeld van.
Let op: formula_36 is niet gelijk aan formula_37.
Voor alle niet-negatieve reële getallen mag de volgende notatie worden toegepast:
Voor de exponent formula_39 en veelvouden daarvan, zijn alle voor het machtsverheffen geldende rekenregels van toepassing.
Complexe getallen.
Iedere vierkantswortel van een niet-negatief geheel getal valt onder de algebraïsche getallen, is geheel als dat getal een kwadraat is en anders irrationaal. Het kan met een bewijs uit het ongerijmde worden aangetoond dat wortel 2 irrationaal is.
Van een negatief getal kan geen reële vierkantswortel worden berekend. Uit de behoefte om toch een vergelijkbare bewerking op negatieve getallen uit te kunnen voeren, zijn de complexe getallen ontstaan. Er zijn zo voor het getal −1 twee vierkantswortels gedefinieerd, de imaginaire eenheid formula_40 en het tegengestelde daarvan formula_41. Er kunnen vierkantwortels in complexe getallen voorkomen, maar het is gebruikelijk alleen de vierkantswortels van positieve getallen in complexe getallen te laten staan. De imaginaire eenheid wordt als formula_40 genoteerd.
Hiermee heeft de vergelijking formula_13, met formula_44 en formula_45, als oplossingen formula_46 en formula_47.
Voorbeeld: de vergelijking formula_48 heeft als oplossingen formula_49 en formula_50.
Met behulp van de complexe getallen is de wortel- of abc-formule algemeen geldig.
Meetkundige constructie.
Er zijn verschillende manieren om de vierkantswortel met passer en liniaal te construeren wanneer er een lijnstuk van de lengte formula_1 en van de lengte 1 zijn gegeven. Er staan hieronder drie voorbeelden.

</doc>
<doc id="36844" url="https://nl.wikipedia.org/wiki?curid=36844" title="Wad (zeegebied)">
Wad (zeegebied)

Een wad in zeegebied is een slik- of zandplaat die in een ondiepe zee is ontstaan, met een hoogte die zich tussen het normale laagwater- en hoogwaterniveau van een vlak getijdengebied bevindt.
Met "het wad" of "de wadden" wordt meestal het kustgebied bedoeld dat langs de kust vanaf Den Helder in Nederland loopt, en langs de Duitse kust tot Esbjerg in Denemarken, en de 50 Waddeneilanden die in deze kuststrook liggen. In algemene betekenis kan het ook om een type kustgebied met wadden en waddeneilanden gaan, waar dan ook ter wereld. Waddengebieden grenzen aan open zee met een rij waddeneilanden of een schoorwal. Waddeneilanden zijn eilanden met buitendijkse gronden die bij vloed onder water komen en bij eb droogstaan.
Het woord Waddeneiland als eigennaam wordt gebruikt voor de Nederlandse, en soms ook voor de Duitse en Deense eilanden in de Waddenzee, namelijk de Oost- en Noord-Friese Waddeneilanden.
Waddenzee.
De internationale Waddenzee wordt wereldwijd gezien als het grootste getijdengebied waar processen van eb en vloed min of meer ongestoord kunnen plaatsvinden. Het is een ondiepe zee met bodemzand dat door zeestromen opwervelt uit de Noordzee. Doordat een wad tweemaal per etmaal door het getij overstroomd wordt, neemt de stroming slik mee. Bij hoogwater bezinkt dat op rustige plekken.
Enkele zandplaten van het Waddengebied zijn: Balgzand, Rif, Richel, De Bollen, Simonszand en Engelsmanplaat. Zoals veel waddenkusten heeft de Waddenzee een hoge natuurwaarde, daarom heeft de UNESCO dit gebied uitgeroepen tot Werelderfgoed.
Waddenkusten.
Ligging.
Waddenkusten komen in de gematigde klimaatzones overal ter wereld voor. In tropische gebieden raken vergelijkbare getijdengebieden doorgaans begroeid met mangrovebossen. Behalve in de Waddenzee zijn in Europa waddengebieden te vinden op beschutte plaatsen, zoals aan de zeezijde van de deltawerken, langs Het Kanaal, de Atlantische kust van Frankrijk en de Noordzeekust van Engeland.
Ook andere continenten hebben hier en daar waddenkusten, die van de Gele Zee bij Korea zijn na de Waddenzee de meest omvangrijke. Er liggen ook waddengebieden langs de kusten van Noord-Amerika en bij Mauritanië. 
Ontstaan.
Om een waddengebied te laten ontstaan moet aan veel voorwaarden voldaan worden, daarom is deze geologische vorm vrij zeldzaam. Belangrijk is de aanwezigheid van een ondiepe kust waardoor de waterbeweging geremd wordt en de zand- en kleideeltjes kunnen neerslaan. Als er sprake is van een heel geleidelijke verhoging van het zeewaterpeil kunnen deze afzettingen een steeds groter gebied omvatten. Het hoogteverschil voor de kust mag niet meer dan één meter per kilometer zijn, terwijl het verschil tussen laagwater en hoogwater meer dan twee meter moet zijn. Een waddengebied moet bovendien afgeschermd zijn tegen sterke zeestromingen. In de Waddenzee zorgen de Waddeneilanden voor die bescherming.
Als het zeewater bij vloed de wadden binnenstroomt zal eerst het zwaardere zand neerslaan. Het fijnste sediment (modder) zal worden afgezet waar de minste stroming is, meestal op de grens van zee en land. Bij eb stroomt het water van het wad terug door geulen en prielen. Deze laatste vallen droog, in de diepere geulen staat ook bij laagwater nog water. De wadden kunnen uiteindelijk aangroeien tot een hoogte boven het normale vloedniveau. Het zijn dan geen wadden meer, maar kwelders of schorren, die vaak door kwelderwerken en indijking in cultuur worden gebracht.
Natuurwaarde.
De uitzonderlijke omstandigheden in een waddengebied maken een bijzonder rijke, maar ook kwetsbare flora en fauna mogelijk. Het ondiepe water is relatief warm en rijk aan bodemleven. De wadden bieden plaatsen waar vogels en zeezoogdieren kunnen foerageren en rusten. De waddengebieden hebben daarom bij natuurbeschermers een hoge prioriteit (zie ook: Drasland).
Etymologie.
Het woord "wad" is al in het jaar 107 door Tacitus opgetekend in de plaatsnaam "Vadam", het huidige Wadenoijen. Bemerk dat de V in het klassiek Latijn hier hoogstwaarschijnlijk als een W werd uitgesproken. Overigens betekende 'wad' destijds in het rivierengebied niet wat we tegenwoordig onder een waddengebied verstaan, maar was het een doorwaadbare plaats (voorde) in een rivier. Het woord komt ook voor in andere toponiemen, zoals het Groningse "Wadwerd", dat uit de tiende en elfde eeuw bekend is. Dit verwijst al wel naar het deels droogvallende gebied voor de kust van Noord-Nederland. Het meervoud was toen "waden", maar dat werd weinig gebruikt, omdat het woord veelal als een collectivum opgevat werd, vergelijkbaar met de hedendaagse aanduiding "het wad" voor een groter gebied.
Andere voorbeelden.
Waddengebieden komen ook voor op onder andere de volgende plaatsen:

</doc>
<doc id="36850" url="https://nl.wikipedia.org/wiki?curid=36850" title="Franklin Delano Roosevelt">
Franklin Delano Roosevelt

Franklin Delano Roosevelt, ook bekend onder zijn initialen FDR, (Hyde Park (New York), 30 januari 1882 – Warm Springs (Georgia), 12 april 1945) was een Amerikaans politicus van de Democratische Partij. Hij was de 32e president van de Verenigde Staten van 1933 tot 1945.
Roosevelt was advocaat van beroep. Hij was onderminister van de Marine van 1913 tot 1920 onder president Woodrow Wilson. Tijdens de Amerikaanse presidentsverkiezingen van 1920 was hij de running mate van presidentskandidaat James Middleton Cox. Cox verloor de verkiezing van de Republikeinse kandidaat Warren Harding. Roosevelt was de gouverneur van New York van 1929 tot 1933.
Tijdens de Amerikaanse presidentsverkiezingen van 1932 was Roosevelt de kandidaat van de Democratische Partij. Door de slechte economie versloeg hij de zittende president Herbert Hoover. Roosevelt maakte als president intensief gebruik van de media om de publieke opinie voor zich te winnen en zijn beleid toe te lichten. Zijn informele "off the record"-stijl van persconferenties en zijn populaire "fireside chats", "praatjes bij de haard" op de radio voor en tijdens de Tweede Wereldoorlog, zijn daar voorbeelden van. Met de "New Deal" initieerde hij een programma tegen de sociale en economische gevolgen van de Grote Depressie.
Roosevelt is de enige president van de Verenigde Staten die vier keer gekozen is, een record dat niet meer verbeterd kan worden omdat sedert Amendment XXII uit 1947 de president maar eenmaal herkozen kan worden. Op 12 april 1945 overleed Roosevelt aan de gevolgen van een beroerte op 63-jarige leeftijd.
President Theodore Roosevelt (1858-1919) was een verre neef van hem.
Jeugd en huwelijk.
Franklin Delano Roosevelt werd op 30 januari 1882 geboren als enig kind van welvarende ouders en verre nazaat van de Nederlandse Amerikaan Claes Maertensz van 't Rosevelt geboren op het landgoed Hyde Park in de staat New York. De Roosevelts hadden fortuin gemaakt in de suikerraffinage en hadden dat geld belegd in land. James Roosevelt, Franklins vader, bleef actief in de handel en probeerde onder meer monopolies op te bouwen in mijnbouw en in het spoorwegnet in het zuiden. Hij investeerde ook aanzienlijk veel geld in de bouw van een kanaal door Nicaragua.
Franklin genoot een bevoorrechte opvoeding waarbij vooral zijn moeder Sara zich streng over hem ontfermde. Hij kreeg volop de gelegenheid om verschillende hobby's te beoefenen. Hij reed pony, verzamelde postzegels, hield van vissen en zette vogels op die hij had geschoten. Zijn grote passie zou echter heel zijn leven het zeilen blijven. Onderwijs kreeg hij thuis van gouvernantes. Die leerden hem de beginselen van Frans, Duits en Engels. De band met zijn moeder was zo hecht dat het moment waarop hij naar "Groton School", een gereputeerde kostschool in Massachusetts, gestuurd zou worden, steeds maar werd uitgesteld. Franklin toonde zich op die school in de begindagen een onzekere student, wat volgens de rechter kwam door zijn late start. Hij enthousiasmeerde zich daar voor verschillende sporten zoals voetbal, golf, hockey en honkbal. Na Groton ging hij naar "Harvard University" en volgde daar colleges in economie, staatsinrichting en geschiedenis. Ook hier waren zijn studieresultaten eerder matig, mogelijk, omdat hij meer tijd spendeerde aan het leggen van sociale contacten dan aan studie. In die periode werd Franklin verliefd op Eleanor, een verre nicht van hem en oomzegger van Theodore Roosevelt. Na hun verloving in de herfst van 1904 huwden ze op 17 maart 1905. Intussen had Roosevelt zijn opleiding aan Harvard voltooid en hij schreef zich in voor een studie rechten aan de "Columbia Law School" in New York. In 1907 werd hij beëdigd als advocaat en werkte vanaf toen als civiel jurist.
Senaat van de staat New York.
In 1910 maakte hij zijn debuut in de Amerikaanse politiek toen de Democratische partij hem vroeg om zich kandidaat te stellen voor een zetel in de Senaat van de staat New York. In zijn verkiezingscampagne maakte hij de bestrijding van de corruptie van partijbazen van zowel de Democratische als de Republikeinse partij tot hoofdthema. Wat eveneens hielp om zijn populariteit – ook bij de Republikeinse kiezers – te vergroten, was het feit dat hij familie was van Theodore Roosevelt en hij liet dan ook niet na om hen daaraan te herinneren.
Roosevelt voerde zijn campagne "boven de partijen". Hij financierde zelf de onkosten en reed in een rode, met vlaggetjes versierde Maxwell (de enige auto die beschikbaar was) rond om iedereen de handen te schudden en een praatje te maken. Na zijn verkiezing voerde hij als Democraat een felle campagne voor Woodrow Wilson, die in 1912 presidentskandidaat was.
Van 1913 tot 1920 was Roosevelt onderminister van Marine.
Polio (kinderverlamming).
In 1921 werd Roosevelt getroffen door poliomyelitis (kinderverlamming). Deze ziekte verlamde zijn hele onderlichaam. In 1927 stichtte hij in een gezondheidsoord in Georgia een vereniging om andere slachtoffers van deze ziekte te helpen. Omstreeks die tijd was Roosevelt weer terug in de politiek. Een Amerikaanse studie uit 2003 stelde dat FDR waarschijnlijk geen polio had, maar het syndroom van Guillain-Barré, dat soortgelijke symptomen kan hebben. Voorts is gedocumenteerd dat Roosevelt aan hypertensie leed; in die tijd nog een moeilijk te behandelen ziekte die vermoedelijk heeft bijgedragen aan zijn hartkwaal en zijn tamelijk vroege dood door een beroerte. Ook wordt er vermoed dat hij een melanoom had, maar dit laatste is nooit bewezen.
Gouverneur van New York.
Hij werd in 1928 tot gouverneur van New York gekozen. Direct begon hij met een krachtig sociaal hervormingsprogramma. In 1932 was hij voorzitter van een commissie die de corruptie in het Democratische bestuur in New York onderzocht en die burgemeester Jimmy Walker dwong af te treden. Van meer nationaal belang was de 'Brain Trust' (hersenbank, denkgroep) van adviseurs, die door Roosevelt bijeengebracht werd om New York te helpen herstellen van de gruwelijke nasleep van de malaise die volgde op Beurskrach van 1929.
Presidentschap.
In 1932 stelde Roosevelt zich kandidaat voor het presidentschap en won gemakkelijk. Zijn rede bij de eedaflegging bezorgde hem een grote reputatie. Hij verkondigde dat het zijn vaste overtuiging was dat "het enige waarvoor men angst hoefde te hebben, de angst zelf was". Tevens kondigde hij zijn New Deal aan. Dit programma behelsde regeringscontrole op industrie en landbouw en had tot doel de economie nieuw leven in te blazen door grote injecties uit publieke fondsen, maar werd gefinancierd met forse belastingverhogingen tot 1938. Roosevelt bleef tot 1938 streven naar een door hem beloofde sluitende begroting, wat in 1936 leidde tot een recessie in de depressie. Pas vanaf 1938 werd een expansief budgettair beleid gevoerd op advies van John Maynard Keynes, wat een zeer sterke economische groei opleverde.
Eerste termijn.
Het fenomeen van presidentiële persconferenties stamt uit het begin van de 20e eeuw en vangt aan met president Theodore Roosevelt. Niet al zijn opvolgers maakten er echter evenveel gebruik van. Franklin Delano Roosevelt kondigde op zijn eerste persconferentie als president aan dat hij van stijl wilde veranderen. De journalisten waren nu niet langer verplicht om vooraf vragenlijstjes in te dienen en stilaan kregen deze conferenties een heel informeel karakter. Daarbij verlangde hij van de aanwezige journalisten dat de dingen die hij hen "off the record" vertelde niet als citaat zouden worden weergegeven in de pers maar slechts gebruikt mochten worden als een soort inspiratie. De pers was, zeker de eerste jaren van zijn beleid, gecharmeerd van zijn aanpak. Deze goede relatie met de journalisten was voor Roosevelt van groot belang opdat zijn programma van de "New Deal" in de pers niet in een ongunstig daglicht zou worden geplaatst. Behalve deze persconferenties hield Roosevelt ook af en toe op zondagavonden "Sunday Suppers" op het Witte Huis, waarop de pers welkom was. Roosevelt richtte zijn aandacht ook op de communicatiemogelijkheden van de radio. Toen hij nog gouverneur was van de staat New York had hij in maart en april 1929 al zijn eerste radiotoespraken gehouden om zijn beleid te verdedigen. In zijn veelbeluisterde "fireside chats" beoogde hij nu de band met het Amerikaanse volk te verstevigen. Roosevelt wist zijn publiek te boeien door in voor iedereen begrijpelijke woorden over politiek te praten en slaagde er ook in om een gevoel van intimiteit op te roepen met zijn 'praatjes bij de haard.' Hij bereidde deze toespraken echter bijzonder goed voor en op de dag van de uitzending kende hij de "chat" uit zijn hoofd. De fireside chats kregen een bijzonder belang tijdens de Tweede Wereldoorlog toen Roosevelt trachtte het Amerikaanse volk op te beuren en hoop te geven voor de toekomst. Dit komt sterk tot uiting in zijn speech van 8 december 1941 na de aanval van Japan op Pearl Harbor.
Een aanwijzing voor het belang dat Roosevelt hechtte aan reputatiebehartiging, is het toenemende aantal medewerkers dat in die jaren onder de perssecretaris werkte. Ook "first lady" Eleanor Roosevelt speelde een belangrijke rol door het voorbereiden van Franklins speeches, het publiceren van haar eigen columns ("My day") en het houden van lezingen.
Tweede termijn.
In 1936 won Roosevelt voor de tweede keer de verkiezingen: de grootste overwinning uit de geschiedenis van de verkiezingen. In totaal kreeg hij 523 kiesmannen achter zich en alleen de staten Maine en Vermont hadden respectievelijk gouverneur Alfred L. Landon en Frank Knox gesteund. Nochtans had de "Literary Digest poll" een heel andere uitslag voorspeld, waarbij Landon het pleit zou winnen. Het was echter duidelijk dat een groot deel van de bevolking Roosevelt wilde blijven steunen en geloofde in zijn sociale hervormingsplannen. Roosevelt hield woord en toen het werkloosheidscijfer tien miljoen had bereikt, tekende hij op 21 juni 1938 de "Emergency Relief Appropriation Act", waarbij een fonds van 3 miljard dollar werd voorzien om de gevolgen van de recessie te helpen verzachten. Enkele dagen later, op 25 juni, werd de "Fair Labor Standards Act" ondertekend, die in een minimumloon voorzag (van 25 tot 40 cent per uur) en een maximum stelde aan het totaal te presteren uren arbeid (44 uur, op termijn te verminderen tot 40 uur). Hij slaagde er in juni 1939 ook in de goedkeuring van het Congres te krijgen, om een van zijn New Deal projecten, het "Work Projects Administrations" (W.P.A.), een steun van 1,5 miljard dollar toe te zeggen.
In de buitenlandse politiek stelde Roosevelt zich op als een 'goede buur' voor Latijns-Amerika en riep op tot vrede aan het adres van Hitler en Mussolini.
Derde termijn.
Op 5 november 1940 werd Roosevelt de eerste president in de Amerikaanse geschiedenis die voor een derde termijn verkozen werd. Hij is de enige president in de geschiedenis van de Verenigde Staten die meer dan twee keer gekozen werd (vier keer, zie onder). Tegenwoordig is dit niet meer mogelijk, omdat een president zich nu nog maar één keer herkiesbaar mag stellen, op grond van het 22-ste Amendement op de Amerikaanse grondwet, aangenomen in 1947.
Hij had zijn Republikeinse opponent Wendell Willkie overtuigend verslagen door 38 staten met in totaal 449 kiesmannen achter zich te krijgen. Het was een minder afgetekende overwinning dan de vorige, wat waarschijnlijk te maken had met de onzekerheid die er heerste over een mogelijke deelname van de VS aan de oorlog die nu in Europa woedde. Franklin kreeg ook de steun niet van de grote vakbondsleider John L. Lewis van het C.I.O. die er zelfs mee gedreigd had af te treden indien Roosevelt werd herkozen. Uiteindelijk waren de meeste kiezers er toch van overtuigd dat Roosevelt de kans moest krijgen om zijn programma, om de gevolgen van de depressie te keren, voort te zetten. Roosevelt had beloofd werk te maken van sociale zekerheid voor oudere Amerikanen, bankhervormingen, oogstcontrole en elektriciteitsvoorziening voor het platteland.
Ook wilde hij graag dat de Verenigde Staten Europa zouden helpen in de Tweede Wereldoorlog. In zijn State of the Union van 6 januari 1941 hield hij het congres in zijn beroemde Four Freedoms speech voor dat er in de oorlog Vier Vrijheden op het spel stonden. Voor iedereen, overal ter wereld: de vrijheid van meningsuiting en van godsdienst, en de vrijwaring van angst en van gebrek. 
In augustus 1941 ontmoette Roosevelt Winston Churchill op een oorlogsschip even uit de kust van Newfoundland, waar ze het Atlantic Charter ondertekenden, een verklaring van gemeenschappelijke doelstellingen. Het werd het oprichtingsdocument voor de Verenigde Naties, ondertekend door 26 landen in 1942. Inmiddels waren de Verenigde Staten zelf ongeveer een maand formeel in de oorlog verwikkeld, door de Japanse aanval op Pearl Harbor op 7 december 1941.
Terwijl hij het leiden van militaire operaties aan militairen overliet, besteedde Roosevelt veel tijd aan onderhandelingen en conferenties met geallieerde leiders.
Vierde en laatste termijn.
In 1944 won hij, met Harry S. Truman als vicepresident, voor de vierde maal de presidentsverkiezingen.
Op de Conferentie van Jalta in februari 1945 namen Roosevelt, toen al ernstig ziek, Churchill en Stalin vitale beslissingen inzake het Europa van na de oorlog. Er werd overeenstemming bereikt over de vier bezettingszones in het veroverde Duitsland. Ook werden afspraken gemaakt met de Sovjet-Unie met betrekking tot grondgebied in Azië. Nog vóór Roosevelt stierf, werden enkele afspraken door Stalin geschonden, waarover Roosevelt zeer verbitterd reageerde.
Twee maanden later, op 12 april 1945, stierf Roosevelt. Na zijn dood werd hij opgevolgd door vicepresident Harry Truman.
Ter nagedachtenis aan hem werd in Washington D.C. het Franklin Delano Roosevelt Memorial gebouwd.
Four Freedoms-nalatenschap.
Al tijdens zijn leven gaf Roosevelt opdracht tot het Four Freedoms Monument om zo een groter publiek te inspireren voor het concept van de vier vrijheden: vrijheid van meningsuiting, vrijheid van godsdienst, vrijwaring van gebrek en vrijwaring van vrees. Na zijn dood zijn er ook nog twee sculpturen met deze naam onthuld in Cleveland (Ohio) en Evansville (Indiana). Verder werd kunstschilder Norman Rockwell geïnspireerd tot het schilderen van vier werken over dit concept: "Freedom of Speech", "Freedom of Worship", "Freedom from Want" en "Freedom from Fear".
Sinds 1982 worden er jaarlijks een vijftal Four Freedoms Awards uitgereikt, in de even jaren in Middelburg door de Roosevelt Stichting en in de oneven jaren door de Franklin and Eleanor Roosevelt Institute in New York. De band met Zeeland is gelegen in de plaats Oud-Vossemeer op het eiland Tholen, waar de voorouders van Roosevelt vermoedelijk vandaan komen. Sinds 1986 bestaat in de Zeeuwse hoofdstad het Roosevelt Study Center dat onderzoek verricht naar de Amerikaanse (politieke) geschiedenis. Ook heeft Middelburg sinds 2004 het University College Roosevelt, dat een bachelor programma in de Liberal Arts and Sciences verzorgt voor de Universiteit Utrecht.

</doc>
<doc id="36851" url="https://nl.wikipedia.org/wiki?curid=36851" title="Borderline-persoonlijkheidsstoornis">
Borderline-persoonlijkheidsstoornis

De borderline-persoonlijkheidsstoornis, ook bekend als emotieregulatiepersoonlijkheidsstoornis, is een van de in de DSM genoemde persoonlijkheidsstoornissen. De stoornis is gekenmerkt door abnormaal gedrag dat zich uit in instabiele relaties, een instabiel zelfbeeld en hevige stemmingswisselingen. Er kan sprake zijn van een sterke angst om verlaten te worden, een gevoel van leegte, impulsief gedrag en van zelfverminking. Deze persoonlijkheidsstoornis kan beginnen in de adolescentie of vroege volwassenheid en uit zich in meerdere levensdomeinen; soms verbetert ze met het ouder worden. Te onderscheiden comorbide stoornissen zijn angststoornissen zoals gegeneraliseerde angststoornis en sociale fobie, stemmingsstoornissen zoals klinische depressie en dysthymie, eetstoornissen en middelenmisbruik.
De naam "borderline" letterlijk vertaald is 'grenslijn'. Eerder werd verondersteld dat de stoornis zich in het gebied tussen neurose en psychose bevond. Deze visie is gewijzigd, en de naam is blijven bestaan.
Binnen de psychiatrie gaan stemmen op om de naam te wijzigen, bijvoorbeeld in "emotieregulatiestoornis" (ERS) of een vergelijkbare naam omdat de term "borderline" niet duidelijk is.
Kenmerken.
Geen twee borderline-patiënten zijn hetzelfde. Er zijn gradaties, van zeer leefbaar tot zeer heftig. Net als bij personen zonder persoonlijkheidsstoornis vindt men ook hier extraverte en introverte mensen. Men kan natuurlijk nooit inschatten welke kenmerken bij wie van toepassing zijn, maar hier zijn er toch enkele die meer of minder in het oog kunnen springen:
DSM-IV.
De DSM-IV (301.83) definieerde de borderline-persoonlijkheidsstoornis als een aanhoudend patroon van instabiele interpersoonlijke relaties, een instabiel zelfbeeld, instabiele emoties en een sterke impulsiviteit. De stoornis uit zich in de vroege volwassenheid in verschillende situaties.
ICD-10.
In de ICD-10 (F60.3) wordt de emotioneel instabiele persoonlijkheidsstoornis vermeld die in twee typen is ingedeeld:
Verloop.
Bij borderline-patiënten lijkt er vaker sprake te zijn van remissie (niet meer voldoen aan bepaalde kenmerken) dan van daadwerkelijk herstel. Na het dertigste jaar treedt meestal wel een opmerkelijke stabilisering op. Het functioneren blijkt te verbeteren met het stijgen van de leeftijd na het ontstaan van de borderline-persoonlijkheidsstoornis of kenmerken.
Het is daarbij echter onduidelijk of borderline-kenmerken zich al in de kindertijd kunnen manifesteren, maar het ontstaan op jonge leeftijd is een voorspeller van een snelle remissie of herstel op oudere of volwassen leeftijd of binnen 10 jaar. Zo blijkt 88% van de borderline-patiënten 10 jaar na het ontstaan van de kenmerken hersteld. Andere positieve voorspellers van snel herstel of remissie:
Ontstaan.
Omdat "borderline" pas sinds de jaren negentig in de DSM is opgenomen, wordt de stoornis soms als modeziekte beschouwd en wordt er vaak denigrerend over gesproken. Aan de andere kant is het begrijpelijk dat door de kenmerken en uitingsvormen van deze stoornis, hierover niet altijd even positief wordt gesproken. Ook omstanders hebben soms te maken met het beschadigend gedrag.
Omgevingsfactoren.
De borderline-persoonlijkheidsstoornis manifesteert zich meestal tijdens de adolescentie (jongvolwassenheid). Voor de oorzaken bestaat geen hard bewijs, maar er zijn wel aanwijzingen dat zowel genetische factoren als omgevingsfactoren een rol kunnen spelen. Volgens de DSM is de kans op de stoornis vijf keer zo groot indien de aandoening ook bij naaste familieleden voorkomt. Algemeen wordt aangenomen dat deze factoren, in combinatie met de sociale omgeving bepalend zijn voor het ontstaan en verloop. Het is niet bewezen dat traumatische gebeurtenissen in de jeugd verantwoordelijk zijn, maar een hoog percentage BPS-lijders meldt wel degelijk seksueel misbruik of emotionele verwaarlozing in de jeugd (een onderzoek van Mary Zanarini geeft 40-71 procent). Door deze verwaarlozingen zijn er hechtingsstoornissen ontstaan. Opvallend is dat de diagnose "borderline" bij vier tot vijf keer zoveel vrouwen als mannen wordt gesteld, terwijl daarentegen de anti-sociale persoonlijkheidsstoornis juist meer bij mannen wordt geconstateerd. Dit komt wellicht doordat vrouwen de emoties (waaronder agressie) meer naar binnen richten waardoor die minder zichtbaar zijn, terwijl mannen zich meer op de buitenwereld afreageren.
Neurologische verschillen.
Op groepsniveau zijn er door middel van fMRI structurele en functionele verschillen gevonden tussen mensen met en mensen zonder borderline-persoonlijkheidsstoornis. In een meta-analyse uit 2016 van 19 studies met in totaal 281 deelnemers vonden de onderzoekers bewijs voor hyperreactiviteit van de linker-amygdala en een afgenomen activiteit in de dorsolaterale prefrontale cortex (dlPFC). Tevens vond men bewijs voor een overlap tussen structurele en functionele verschillen, bijvoorbeeld een kleinere amygdala die hyperreactief is bij mensen met borderline-persoonlijkheidsstoornis. Een belangrijke slag om de arm hier is dat de functionele en structurele bevindingen afkomstig zijn van onafhankelijke datasets. Deze bevindingen zijn in lijn met de emotieregulatie hypothese. Hierbij moet opgemerkt worden dat het gaat om correlationele bevindingen op groepsniveau. Dit betekent dat 1) er geen uitspraken gedaan kunnen worden over oorzaak-gevolgrelaties (bijvoorbeeld "borderline wordt veroorzaakt door hyperreactiviteit van de amygdala") en 2) fMRI is geen diagnostisch instrument voor een individu. Toekomstig onderzoek, bijvoorbeeld longitudinale studies en fMRI studies waarin structurele en functionele verschillen in het brein gelijktijdig bestudeerd worden, zal verder licht moeten doen schijnen op de precieze rol van het brein in deze stoornis.
De omgeving.
De omgang met mensen met deze persoonlijkheidsstoornis kan moeilijk zijn: een soms verstikkende aanhankelijkheid wordt vaak abrupt afgewisseld met perioden van absolute afwijzing. In het verleden werd de problematiek die naasten ervoeren door behandelaars vaak genegeerd. De behandeling van de patiënt is gebaat bij betrokkenheid en inbreng van mensen uit de directe omgeving. Voorlichting in de vorm van psycho-educatie aan hen is belangrijk. Bedrog en manipulatie komen regelmatig voor. Als dit door de omgeving in stand wordt gehouden biedt dat de patiënt minder kansen om te veranderen. Deze is gebaat bij een omgeving die in staat is duidelijke grenzen te stellen. Belangrijk is dat niet de persoon wordt afgewezen maar dat bepaalde gedragingen niet worden geaccepteerd. Daarnaast heeft een persoon met een borderline-stoornis veel behoefte aan begrip en toewijding.
Behandeling.
Aan een enkel gesprek hebben deze mensen als behandeling niets. Langdurige therapie en begeleiding wordt dan ook aanbevolen. Soms is het leven voor mensen met deze stoornis draaglijker met medicijnen, meer kan worden verwacht van een gestructureerde omgeving waarin iedereen goed weet waar hij of zij aan toe is. Met psychotherapie zijn soms goede resultaten te bereiken.
Een vaardigheidstraining voor personen met een borderlinestoornis is dialectische gedragstherapie (DGT), op basis van uitgangspunten ontwikkeld door de Amerikaanse therapeute Marsha Linehan. DGT is voornamelijk gericht op het aanleren van vaardigheden die het mogelijk maken beter om te gaan met de klachten. Het kan de zelfdestructieve gedragssymptomen verminderen maar heeft geen diepere persoonlijkheidsverandering als doel.
Schema-therapie is ontwikkeld door de New Yorkse psycholoog Jeffrey Young. Hij startte de ontwikkeling ervan in de jaren 80. In een onderzoek van Giesen-Bloo en Arntz bleek dat na drie jaar lang tweemaal per week schema-therapie goede resultaten waren bereikt door 45% van de patiënten.
Bij slecht functioneren of bij ernstige gevallen zijn er bepaalde medicijnen die kunnen worden voorgeschreven. Deze veranderen de achterliggende persoonlijkheidsstoornis niet, maar kunnen helpen om met de symptomen te leren omgaan. Vaak wordt hierbij gewerkt met een stemmingsstabilisator en/of antipsychotica. Bij comorbide aandoeningen zoals een angststoornis of klinische depressie moet men deze eerst behandelen voordat er wordt overgegaan naar de behandeling van de borderlinesymptomen. Deze vereisen meestal een behandeling met een antidepressivum, meestal is dit een SSRI. Benzodiazepines worden afgeraden bij een comorbide angststoornis vanwege de mogelijke afname in inhibitie.
Door verschillende auteurs wordt erop gewezen dat borderline-patiënten een gebrekkige mentalisatiefunctie bezitten. Hierdoor kunnen ze niet zien dat eigen en andermans gedrag voortkomt uit een innerlijk mentaal leven van wensen, intenties en gedachten. Dientengevolge hebben ze een gebrekkige zelf- en anderenrepresentatie. Deze inzichten leidden tot de "Mentalization Based Treatment" (MBT) van Peter Fonagy en Anthony Bateman. Er wordt in deze therapie uitgegaan van twee modi van omgang met de werkelijkheid die in een normaal ontwikkelingsproces geïntegreerd worden. In de equivalentiemodus worden gedachten en gevoelens gezien als een perfecte kopie van de werkelijkheid; wat gedacht en gevoeld wordt is echt en wat echt is wordt gedacht en gevoeld. In de alsof-modus staat wat gedacht en gevoeld wordt volledig los van de realiteit (zoals bv. het fantasiespel van het kind). Bij een rijpe mentalisatiefunctie zijn beide modi geïntegreerd. Dit is volgens deze theorie bij borderline-patiënten niet het geval, en werkt als afweermechanisme om confrontatie met pijnlijke gedachten en gevoelens te vermijden. Hierdoor verkeren ze ofwel in een equivalentiemodus waar wat gedacht wordt te reëel en dus te pijnlijk is. Ze kunnen zich hier niet tegen beschermen door te mentaliseren (d.i. verklaringen zoeken voor de pijnlijke ervaring in termen van mentale toestanden) waardoor ze via concreet impulsief gedrag deze fysieke sensatie trachten teniet te doen. Het alternatief is dan de alsof-modus: een volledig losstaan van de werkelijkheid, wat zich bij hen vaak vertaalt in dissociëren.

</doc>
<doc id="36852" url="https://nl.wikipedia.org/wiki?curid=36852" title="Franklin D. Roosevelt">
Franklin D. Roosevelt



</doc>
<doc id="36853" url="https://nl.wikipedia.org/wiki?curid=36853" title="FDR">
FDR



</doc>
<doc id="36854" url="https://nl.wikipedia.org/wiki?curid=36854" title="Roosevelt">
Roosevelt

Personen (achternaam).
Telgen uit de Roosevelt (familie):
Plaatsen.
Verscheidene Amerikaanse plaatsen:

</doc>
<doc id="36856" url="https://nl.wikipedia.org/wiki?curid=36856" title="Kosticgambiet">
Kosticgambiet

Het Kosticgambiet is in de opening van een schaakpartij een scherp alternatief, voor zwart, voor de Italiaanse opening en ze is ingedeeld bij de open spelen. Het gambiet is vernoemd naar de Servische grootmeester Boris Kostić, die het speelde aan het begin van de 20e eeuw. Het staat ook bekend onder de naam Blackburne's shillinggambiet, omdat de grootmeester Joseph Blackburne dit gambiet veel gespeeld zou hebben tegen amateurs om gemakkelijk een shilling te winnen.
Het gambiet heeft als beginzetten: 1.e4 e5 2.Pf3 Pc6 3.Lc4 Pd4. Als wit het gambiet aanneemt loopt het snel verkeerd voor hem af: 4.Pxe5 Dg5 5.Pxf7 Dxg2 6.Tf1 Dxe4+ 7.Le2 en de partij eindigt in stikmat met 7... Pf3#. Iets beter voor wit is 5.Lxf7+ Ke7 6.0-0 Dxe5 zodat wit slechts zijn paard verliest tegen twee pionnen. Bovendien is de zwarte koningsstelling dan verzwakt zodat wit tegenkansen heeft. Het beste voor wit is het gambiet niet aan te nemen maar 4.Pxd4, 4.0-0 of 4.c3 te spelen.

</doc>
<doc id="36858" url="https://nl.wikipedia.org/wiki?curid=36858" title="Harold Shipman">
Harold Shipman

Harold Frederick Shipman (Nottingham, 14 januari 1946 – Wakefield, 13 januari 2004) was een Britse huisarts in Hyde, bij Manchester. Hij werd bekend als Dr. Death omdat hij in de periode 1975-1998 naar schatting minstens 215 personen, maar waarschijnlijk 250 personen (in leeftijd variërend van 41 tot 93 jaar) ombracht met een dodelijke injectie morfine of heroïne (dat in het Verenigd Koninkrijk ook als pijnbestrijdend middel door artsen wordt gebruikt).
In 1998 werd hij ontmaskerd door de dochter van zijn laatste slachtoffer.
In januari 2000 werd hij veroordeeld tot verschillende malen levenslange gevangenisstraf voor de moord op vijftien personen. Shipman heeft nooit een verklaring afgelegd en nooit bekend. Het hierboven geschatte aantal moorden is gebaseerd op statistische overwegingen en geeft de oversterfte in zijn praktijk weer in de jaren dat hij daar werkte. Tijdens zijn behandelingen overleden in totaal in de bewuste periode 250 mensen. Na het proces bleek dat Shipman al in 1976, toen hij net als huisarts was afgestudeerd, eens een veroordeling had ondergaan voor morfinegebruik.
Shipman werd op 13 januari 2004 om 06.20 uur gevonden in zijn cel in de gevangenis van Wakefield. Hij had zichzelf opgehangen, één dag voor hij 58 jaar zou worden.

</doc>
<doc id="36862" url="https://nl.wikipedia.org/wiki?curid=36862" title="Satyr">
Satyr

Een satyr (Oudgrieks: , "satyros") of sater is een figuur uit de Griekse mythologie. Het is een vrolijk en ondeugend boswezen, behorend tot het gevolg van de god Dionysos en heeft de taak van een vruchtbaarheidsgeest.
Paardenstaart, en in zeer vroege Griekse afbeeldingen soms ook -poten, puntige oren en een ithyphallos (erecte penis) behoren tot zijn fysieke kenmerken. Bij de Grieken zijn Satyrs doorgaans sterk behaard en dragen ze een baard, maar bij de Romeinen zien ze er meestal jeugdiger/minder harig uit met mensenbenen. Een veelvoorkomend attribuut is de fluit. Bekende satyrs zijn Marsyas en Aristaios. 
De satyr staat bekend om zijn lust voor wijn en het verleiden van nimfen en efeben. De satyrs lieten instinct boven rede gaan, anarchie boven orde, extase boven ascese, overvloed boven matigheid. Zij symboliseren wellust en vervoering, net als de vrouwelijke volgelingen van Dionysos, de Mainaden of Bacchanten.
Tijdens de Renaissance en daarna werden satyrs vaak verward met de geitachtige Pan/Faunus.

</doc>
<doc id="36863" url="https://nl.wikipedia.org/wiki?curid=36863" title="DSM-IV">
DSM-IV



</doc>
<doc id="36864" url="https://nl.wikipedia.org/wiki?curid=36864" title="Pieter Daens">
Pieter Daens

Pieter Daens, of "Pie Donsj" in het Aalsters (Aalst, 10 juni 1842 – aldaar, 26 maart 1918) was een Belgisch uitgever en politicus voor de Christene Volkspartij.
Levensloop.
Pieter Daens volgde basisschool in zijn geboortestad Aalst en werd vervolgens leerling-drukker en leerling-opsteller in enkele Aalsterse, Brusselse en Gentse bedrijven. Van 1870 tot aan zijn dood was hij zelfstandig drukker en uitgever van weekbladen en populaire publicaties waarvan hij meestal zelf de auteur was. Ook was hij vanaf 1865 actief in enkele katholieke cultureel-Vlaamsgezinde organisaties, waaronder het "Davids Genootschap", dat in 1887 opgevolgd werd door "Het Vlaamsche Taalgild". Van 1904 tot 1907 was hij lid van de Aalsterse afdeling van het Algemeen-Nederlands Verbond.
In 1870 werd hij drukker, hoofdredacteur en uitgever van het katholiek-Vlaamsgezinde weekblad "Het Land van Aelst". Op 18 april 1876 huwde hij met Louise Mayart. Vanaf 1872 kwamen het aandelen van het blad stelselmatig in handen van de familie Daens en in 1897 werd Pieter Daens de volle eigenaar van het blad. Ook stichtte hij in 1892 het volkse en katholiek-Vlaamsgezinde weekblad "De Werkman". Vanaf 1893 stelde hij "Het Land van Aelst" en "De Werkman" volledig in dienst van de opkomende christendemocratie.
Toen het socialisme naar zijn geboortestad kwam, begonnen Pieter en zijn broer, Adolf Daens, die pastoor was, te pleiten voor een christelijk socialisme. Via "Het Vlaamsche Taalgild" kwam Pieter Daens in contact met Roelanders, een groep christendemocraten uit de streek van Ninove en samen met hen en zijn broer Adolf stichtte hij op 15 april 1893 de Christene Volkspartij. Dit leidde tot een definitieve breuk tussen Daens en de Aalsterse conservatief-katholieken. Die breuk liep ook dwars door "Het Vlaamsche Taalgild", waardoor de nauwe band tussen Daens en de conservatief-katholieke Vlaamsgezinden al snel verloren ging.
Van 1904 tot 1918 zetelde Daens in opvolging van Aloys De Backer voor het arrondissement Aalst in de Kamer van volksvertegenwoordigers. Bovendien was hij van 1911 tot 1918 gemeenteraadslid van Aalst. Na de dood van zijn broer Adolf in 1907 werd hij de voornaamste leider van de Daensistische Beweging.
In 1905 ondertekende hij in de Kamer samen met zijn broer Adolf het eerste wetsvoorstel voor de vernederlandsing van de Rijksuniversiteit Gent. Tijdens de Eerste Wereldoorlog verzette Daens zich hardnekkig tegen het activisme.
Historische context.
Pieter Daens is ook de hoofdfiguur in "Pieter Daens" van Louis Paul Boon. Dit boek vormde de basis voor de film "Daens" van Stijn Coninx uit 1992 (met onder andere Jan Decleir als Adolf Daens), waarin de rol van Pieter Daens echter beperkter was.
In de musical Daens van studio100 speelde Jan Schepens (acteur) de rol van Pieter Daens. In schoolvoorstellingen speelde Jan Schepens (acteur) echter de rol van Adolf Daens. Normaal werd deze rol ingevuld door Peter Van De Velde (acteur). 
Door het boek van Boon en vooral door de film werd het historisch belang van de broers Daens enigszins uitvergroot. Hoewel figuren als Henri Carton de Wiart eigenlijk belangrijker waren voor de vroege christendemocratie, zijn de broers Daens vergroeid geraakt met het symbool van de vroege christendemocratie.
In 2005 werd hij genomineerd voor de titel De Grootste Belg, maar hij eindigde op nr. 152 buiten de officiële nominatielijst.
Het daensisme is mede naar hem vernoemd.

</doc>
<doc id="36865" url="https://nl.wikipedia.org/wiki?curid=36865" title="Presidenten van de VS">
Presidenten van de VS



</doc>
<doc id="36866" url="https://nl.wikipedia.org/wiki?curid=36866" title="Industriële droogtechnieken">
Industriële droogtechnieken

Drogen is een van de meest toegepaste industriële processen. 
Indien producten gedroogd moeten worden, zal er een keuze gemaakt moeten worden tussen de diverse droogtechnieken en moet droogapparatuur worden geselecteerd. Gezien de grote verscheidenheid aan te drogen producten is er ook een grote diversiteit aan drogers. Veel toegepast zijn hete lucht (volumedrogen, thermisch drogen) en contact (oppervlaktedrogen, mechanisch drogen). Daarnaast zijn alternatieve droogtechnieken in opkomst, zoals diëlektrische droging. Hiermee bestaat slechts een beperkte ervaring en de toepasbaarheid en het droogresultaat zijn veelal niet op voorhand bekend. Het belang van de efficiëntie van drogen is de laatste tijd duidelijk groter geworden in verband met de hoge energiekosten en de steeds strengere kwaliteitseisen van de klant.

</doc>
<doc id="36868" url="https://nl.wikipedia.org/wiki?curid=36868" title="Jerevan">
Jerevan

Jerevan (Armeens: Երևան "Jerevan" ) is de hoofdstad van Armenië en tevens de grootste stad van het land (2010: 1.117.800 inwoners; 2001: 1.091.235 inwoners; 1989: 1.201.539 inwoners). De stad vormt een provincie ("marz") op zich.
Geschiedenis.
De stad is gesticht in 782 voor Christus en is daarmee een van de oudste steden ter wereld. Op de heuvel Tsitsernakaberd bevindt zich het "Nationale Monument van de Armeense Genocide". Dit monument is opgericht in 1967 ter herinnering aan de genocide op het Armeense volk in de nadagen van het Osmaanse Rijk. Met het uiteenvallen van de Sovjet-Unie werd de stad in 1991 de hoofdstad van de onafhankelijke republiek Armenië. In de 20e eeuw is het stadsgebied steeds verder uitgebreid en heeft het de plaatsen Norq, Qanaqer, Avan, Noragavit en Davitashen opgeslokt. Binnen de stadsgrenzen bevinden zich drie archeologische opgravingen. Twee van deze opgravingen stammen uit de IJzertijd en uit de tijd van het Koninkrijk Urartu:Teishebaini en het Fort van Ereboeni, waaraan Jerevan haar naam te danken heeft en een uit de Bronstijd: De Shengavitnederzetting.
Geografie.
De stad is gelegen aan de rivier de Hrazdan. Jerevan is gelegen tussen de 950 en 1300 meter boven zeeniveau en wordt aan drie kanten door bergen omringd. De stad heeft een continentaal klimaat met warme en droge zomers en relatief korte, maar koude winters. De gemiddelde jaarlijkse temperatuur is met 11,6 graden Celsius, vergelijkbaar met Brussel. Het is er met een gemiddelde jaarlijkse regenval van 304 millimeter wel droger.
Vanuit de stad is de op Turks grondgebied gelegen berg Ararat te zien. Deze uitgedoofde vulkaan is 5137 meter hoog. Deze berg is een nationaal symbool voor Armenië.
Jerevan is een belangrijk industrieel, cultureel, en wetenschappelijk centrum in de Kaukasus. De stad vormt een spoorwegknooppunt en is een belangrijk handelscentrum voor agrarische producten. De industrie in de stad produceert metalen, machinewerktuigen, elektrische uitrusting, chemicaliën, textiel en voedselproducten. De metro van Jerevan bestaat uit één lijn met een lengte van 12,1 kilometer.
Districten.
Jerevan is onderverdeeld in 12 verschillende stadsdelen of administratieve districten met ieder een gekozen bestuurder.
Bevolkingsontwikkeling van de stad.
Jerevan telde in 2016 ongeveer 1.075.800 inwoners. Dat is een lichte stijging vergeleken met 1.066.300 inwoners in het jaar 2012 en 1.060.100 inwoners in 2011.
Het geboortecijfer bedroeg in 2016 14,3‰, het sterftecijfer in datzelfde jaar 8,6‰. De natuurlijke bevolkingsgroei bedraagt ongeveer 5,7‰. De bevolkingstoename is echter lager dan de natuurlijke bevolkingsgroei, doordat er duizenden mensen emigreren naar het buitenland.
Onderwijs.
De onderwijskundige en culturele faciliteiten in Jerevan omvatten een universiteit, de Armeense Academie van wetenschappen, een staatsmuseum en verscheidene bibliotheken. Andere musea in de stad zijn bijvoorbeeld het Historisch Museum van Armenië, kunstmuseum Cafesjian, Huis-Museum Aram Chatsjatoerjan en het Charles Aznavourmuseum.
Transport.
Luchthavens.
Luchthaven Zvartnots, is de belangrijkste luchthaven van Yerevan, en van Armenië zelf. De luchthaven werd de laatste jaren veel verbouwd, waardoor ook de totale capaciteit steeg. Naast de internationale luchthaven, is er ook nog een militaire luchthaven van Ereboeni. 
Openbaar vervoer.
Zie ook Metro van Jerevan en Trolleybus van Jerevan.
In 2018 heeft de stad besloten om alle Marsjroetka’s vervangen door nieuwe bussen. Het plan is om in september 2023 geen enkele marsjroetka meer in de stad te hebben. Nieuwe MAN en ZhongTong zijn hiervoor aangeschaft. De totale busvloot bestaat uit zo’n 800 MAN, ZhongTong, Gaz, higer, Hyundai en bogdad bussen. Buiten conventionele bussen kent Jerevan ook een Trolleybus, het Trolleybus van Jerevan bestaat uit 5 lijnen en maakt gebruik van oude Russische-en nieuwe Yutong bussen, dit is tevens ook het goedkoopste vervoer, een ticket kost 50 dram in plaats van honderd dram voor de bussen en de metro.
Er zijn ook bussen die naar de internationale steden Tbilisi en Tabriz rijden.
Jerevan bezit ook over een metrosysteem dat bestaat uit één lijn. Het interieur van de metrostations is vergelijkbaar met die van de Sovjetperiode. Het spoorwegnetwerk is in Armenië niet zo uitgebreid. Er is sinds de jaren 1990 slechts één internationale lijn, namelijk vanaf Jerevan via Gjoemri naar Tbilisi in Georgië. Dit is in de zomer een dagelijkse nachttrein, terwijl het in de winter een tweedagelijkse verbinding is.
Sport.
De meeste Armeense voetbalclubs die landskampioen geworden zijn, zijn afkomstig uit Jerevan. Ararat Jerevan was de meest succesvolle voetbalclub van Jerevan tijdens de Sovjet-Unie, waarvan het in 1973 landskampioen werd. Sinds de onafhankelijkheid is FC Pjoenik Jerevan uitgegroeid tot de Armeense recordkampioen. Ook FC Jerevan, Ulisses FC en FC Urartu werden Armeens landskampioen.
Hrazdan is het grootste sportstadion van Jerevan en fungeert als thuisbasis van het Armeens voetbalelftal.
Sinds 1999 vonden in Jerevan twee- en later vierjaarlijks de Pan-Armeense Spelen plaats. Na 2015 werd besloten de Spelen in Nagorno-Karabach te houden.
Stedenbanden.
Jerevan onderhoudt stedenbanden met:

</doc>
<doc id="36869" url="https://nl.wikipedia.org/wiki?curid=36869" title="Ponzianigambiet">
Ponzianigambiet

Het Ponzianigambiet, niet te verwarren met de Ponzianiopening, is een gambiet dat kan worden gespeeld tijdens de opening van een schaakpartij.
In de Koningspion-opening.
Uitleg.
Het is een variant van de schaakopening Koningspion en is ingedeeld bij de open spelen.
Het heeft als beginzetten: 1.e4 e5 2.Pf3 Pc6 3.c3 f5.
Eco-code C 44.
Het gambiet is afkomstig van Domenico Ponziani (omstreeks 1750), een priester in wat nu Italië is.
In het Tweepaardenspel.
Uitleg.
Er bestaat nog een Ponzianigambiet, ook ingedeeld bij de open spelen. Het is een variant in het Tweepaardenspel.
Het heeft de volgende zetten: 1.e4 e5 2.Pf3 Pc6 3.Lc4 Pf6 4.Pg5 Pe4.
Eco-code C 57.
Na 2. Lc4 Pf6.
Uitleg.
Een andere openingsvariant met de benaming Ponzianigambiet, eveneens ingedeeld bij de open spelen, begint met de zetten 1.e4 e5 2.Lc4 Pf6 3.d4 ed 4.e5.
Eco-code C 24.

</doc>
<doc id="36873" url="https://nl.wikipedia.org/wiki?curid=36873" title="Moshe Katsav">
Moshe Katsav

Moshe Katsav(Hebreeuws: משה קצב), geboren als Musa Qasab (Perzisch: موسی قصاب) (Yazd (Iran), 5 december 1945), was tussen 2000 en 2007 de achtste president van Israël. Hij is Israëls eerste president die in een islamitisch land geboren is (maar de tweede Sefardische president na Yitzhak Navon), en tevens de eerste president die geen kandidaat was van de Arbeidspartij maar van de Likoed. Hij won van diens kandidaat, Shimon Peres. Op 15 juli 2007 werd hij door diezelfde Peres opgevolgd, nadat hij noodgedwongen vanwege een seksschandaal was afgetreden. Katsav werd in maart 2009 aangeklaagd voor twee verkrachtingen en in december 2010 schuldig bevonden. In maart 2011 kreeg hij zeven jaar gevangenisstraf opgelegd, een straf die in november van dat jaar onherroepelijk bevestigd werd. Eind 2016 werd hij vervroegd vrijgelaten.
Levensloop.
De in Iran geboren Katsav emigreerde in 1951 met zijn familie naar Israël. Hij was de oudste van acht kinderen, en groeide op in Kiryat Malachi. Hij studeerde economie en geschiedenis. Op de universiteit was hij voorzitter van de Likoed-studentenraad. Als 24-jarige student werd hij gekozen als burgemeester van Kiryat Malachi. Hij was de jongste burgemeester van Israël. Hij oefende deze functie uit van 1969 tot 1981.
In 1977 kwam Katsav in de Knesset, het Israëlisch parlement. Zijn expertisegebieden werden daar ruimtelijke ordening, milieu, onderwijs en cultuur.
Later werd hij viceminister van Woon- en bouwbeleid (1981-1984), minister van Arbeid en Sociale Zaken (1984-1988) en minister van Transport (1988-1992). Tussen 1992 en 1996 was hij voorzitter van de Likoed-fractie in de Knesset. Van 1996 tot 1999 werkte hij als minister van Toerisme en vicepremier. Hij hield zich ook bezig met Arabisch-Israëlische bevolking.
Persoonlijk.
Katsav is getrouwd met Gila Katsav. Het echtpaar heeft vijf kinderen.
Presidentschap.
Op 1 augustus 2000 werd Katsav door de Knesset verkozen tot de achtste president van de staat Israël. De andere kandidaat was Shimon Peres. Ondanks dat de Likoed sinds 1977 de meest dominante partij in de Israëlische politiek is, werd Katsav pas de eerste president die deze partij mocht leveren.
Ondanks dat Israëlische presidenten geacht zijn boven de politiek te staan, houdt Katsav zich in de praktijk wel bezig met de politiek. Vaak houdt hij daarbij dan de rechtse Likoed-lijn aan. Het regeringsbeleid waar Katsav als president voor pleit is een veilige en sterke staat Israël, waarvoor eventueel de concessie van een Palestijnse staat mag worden gedaan. Ook is hij een voorstander van een territoriaal compromis met Syrië en de bouw van een Israëlische Westoeverbarrière die Palestijnse aanslagen zou moeten voorkomen.
Katsaf trok de aandacht in april 2005, toen hij zijn land vertegenwoordigde bij de uitvaart van paus Johannes Paulus II. De president van Israël reikte de hand aan zijn Syrische ambtgenoot Bashar al-Assad. Na afloop van de plechtigheid reikte Assad Katsav ook de hand. Vervolgens schudde Katsav handen met het Iraanse staatshoofd Mohammad Khatami, met wie hij enige minuten sprak in zijn moedertaal over hun beider geboortestad Yazd. De Algerijnse president Abdelaziz Bouteflika werd zelfs door Katsav omhelsd.
Aanklachten.
In 2006 werd er een strafrechtelijk onderzoek naar hem uitgevoerd op grond van verdenking van verkrachting, fraude, seksuele intimidatie en illegaal afluisteren van medewerkers. Op 15 oktober maakte de Israëlische politie bekend dat vooral voor de seksuele intimidatie veel bewijs was en adviseerde het Openbaar Ministerie tot vervolging over te gaan. Op 23 januari 2007 maakte het Israëlische Openbaar Ministerie bekend dat zij van plan was Katsav officieel van verkrachting, seksuele intimidatie, het verhinderen van het justitieel onderzoek, fraude en vertrouwensbreuk in beschuldiging te stellen. Eerst zou er nog een hoorzitting plaatsvinden alvorens al dan niet tot een officiële vervolging zou worden overgegaan.
Op 24 januari gaf Katsav in een emotionele rede, waarin hij zijn onschuld benadrukte, aan met tijdelijk verlof te willen gaan, hetgeen de Knesset de volgende dag inwilligde. Dit had voor hem als voordeel dat hij tijdens zijn drie maanden durende verlofperiode niet strafrechtelijk kon worden vervolgd. Dalia Itzik, destijds de voorzitter van het Israëlische parlement, nam hem in die tijd waar. Op 28 juni werd bekend dat Katsav op eigen verzoek een regeling met justitie had getroffen. In ruil voor de bekentenis van seksuele intimidatie werd hij niet vervolgd voor aanranding en verkrachting. Onderdeel van de overeenkomst was dat hij onmiddellijk als president aftrad (hij liep hierdoor bepaalde riante pensioenregelingen mis) en een schadevergoeding aan de slachtoffers zou betalen. Wel zou hij een voorwaardelijke gevangenisstraf krijgen opgelegd. Katsav trad op 1 juli als president af.
Op 8 april 2008 liet hij weten terug te komen op zijn schikking met justitie. Hij was van mening dat hij onschuldig was en wilde het daarom op een rechtszaak laten aankomen. Tot verrassing van Katsav, die had verwacht dat de zaak zou worden gesloten, kondigde justitie op 8 maart 2009 aan de vervolging toch door te zetten. In de rechtbank van Tel Aviv werd Katsav op 30 december 2010 aan verkrachting schuldig bevonden. Op 22 maart 2011 heeft hij een celstraf opgelegd gekregen van zeven jaar wegens verkrachting, seksuele intimidatie en belemmering van de rechtsgang. Ook moet hij smartengeld betalen van omgerekend 22.000 euro.
Op 7 december 2011 begon Katsav zijn gevangenisstraf van zeven jaar in de Maasiyahu-gevangenis in Ramla. Op 21 december 2016 werd hij onder beperkende voorwaarden vervroegd vrijgelaten.
Literatuur.
Journalist Menachem Michelson schreef een biografie over Katsav onder de titel "Moshe Katsav - Van de Kastina Ma'abara tot regeringsmedewerker" (Een ma'abara (מעברה) is Hebreeuws voor tentenkamp of krottenwijk voor immigranten, vooral uit het Midden-Oosten. Kastina is de voormalige naam van Kiryat Malachi).

</doc>
<doc id="36874" url="https://nl.wikipedia.org/wiki?curid=36874" title="Eerste minister">
Eerste minister



</doc>
<doc id="36876" url="https://nl.wikipedia.org/wiki?curid=36876" title="Canalgambiet">
Canalgambiet

Het Canalgambiet is een scherpe opening in het schaken, die genoemd is naar Esteban Canal (1896-1981), een Peruaans schaker die dit gambiet analyseerde. De beginzetten zijn: 1.e4 e5 2.Pf3 Pc6 3.Lc4 Pf6 4.d4 exd4 5.0-0 Pxe4
Eco-code C56.
Het Canalgambiet is een variant in het Tweepaardenspel, die is ingedeeld bij de open spelen.

</doc>
<doc id="36877" url="https://nl.wikipedia.org/wiki?curid=36877" title="Ulvestadgambiet">
Ulvestadgambiet

Het Ulvestadgambiet is in het schaken een opening die is ingedeeld bij de open spelen. Het is een variant in het tweepaardenspel, en de beginzetten zijn:
Het gambiet is geanalyseerd door de Amerikaanse schaker Olav Ulvestad.

</doc>
<doc id="36878" url="https://nl.wikipedia.org/wiki?curid=36878" title="Grecogambiet">
Grecogambiet

Het Grecogambiet is een opening bij het schaken, en is een variant in de koningspionopening.
De beginzetten zijn 1.e4 e5 2.Pf3 Pc6 3.Pc3 f5.
Eco-code C 44.
Dit gambiet dateert uit de 17e eeuw. Hoewel het dus een zeer oud gambiet is, wordt het toch niet vaak gespeeld.

</doc>
<doc id="36880" url="https://nl.wikipedia.org/wiki?curid=36880" title="Nordwaldegambiet">
Nordwaldegambiet

Het Nordwaldegambiet heeft meerdere betekenissen op het gebied van schaken. Deze staan hieronder omschreven.
De naam gaat terug op het feit, dat de Duitse schaakmeester Stefan Buecker uit Nordwalde uitvoerig over dit zettenverloop heeft gepubliceerd.
In het koningsgambiet.
Uitleg.
Het Nordwaldegambiet is in de opening bij het schaken een variant in de schaakopening Koningsgambiet.
Het begint met de zetten: 1.e4 e5 2.f4 Df6.
Eco-code C 30.
In de Koningspion-opening.
Uitleg.
Het Nordwaldegambiet is tevens een variant in de koningspionopening.
De beginzetten van dit gambiet zijn: 1.e4 e5 2.c3 d5 3.Dh5 Ld6.
Eco-code C 20.

</doc>
<doc id="36884" url="https://nl.wikipedia.org/wiki?curid=36884" title="Peking">
Peking

Peking of Beijing (; ) is de hoofdstad van de Volksrepubliek China. Van het historische China is het sinds de stichting van de Qing-dynastie in 1644 de hoofdstad, met uitzondering van de periode 1928-1949, toen Nanjing de hoofdstad was.
Peking is, samen met Luoyang, Nanjing en Xi'an, een van de vier historische hoofdsteden van China. Met een inwonertal van 21,9 miljoen (volkstelling 2020) is het een van de grootste steden ter wereld, in China is Shanghai echter groter. Peking wordt gezien als het belangrijkste centrum voor bestuur, onderwijs en cultuur. Daarnaast is het een belangrijk knooppunt voor verschillende vormen van vervoer met vele spoorwegen en snelwegen.
Samen met Chongqing, Shanghai en Tianjin is Peking een van de vier Chinese stadsprovincies die dezelfde status hebben als een Chinese provincie. De stadsprovincie Peking wordt geheel omgeven door de provincie Hebei, behalve in het zuidoosten, waar Peking grenst aan de stadsprovincie Tianjin.
Namen.
In Oost-Azië bestaat de traditie dat hoofdsteden de aanduiding 'hoofdstad' in hun naam dragen. In lijn daarmee betekent Beijing (北京) noordelijke hoofdstad (北 (běi) = noorden; 京 (jīng) = hoofdstad), in tegenstelling tot Nanjing (南京), dat zuidelijke hoofdstad betekent. Andere voorbeelden zijn de namen Tokio en Tonkin, het huidige Hanoi, die beide "oostelijke hoofdstad" betekenen. Kioto (京都) en Gyeongseong (京城; het huidige Seoel) betekenen beide simpelweg hoofdstad.
In China heeft de stad vele namen gehad. Tussen 1928 en 1949 gebruikte de regering van de Kwomintang Nanjing als hoofdstad en werd Peking aangeduid als Beiping, destijds meestal getranslitereerd als Peiping. (). Letterlijk betekent dit Noordelijke Vrede; zie het kopje Geschiedenis voor de achtergronden. 
In 1949 werd de naam Beijing hersteld door de Communistische Partij van China om aan te geven dat de stad weer de hoofdstad van China was. De regering van de Republiek China op het eiland Taiwan heeft dit formeel nooit erkend, omdat zij zich zag als de legitieme vertegenwoordiger van heel China. Tot diep in de twintigste eeuw was het heel gebruikelijk dat er in Taiwan gesproken werd over Beiping.
Yanjing () is en was een andere populaire naam voor Peking, het is een referentie aan de oude staat Yan die bestond tijdens de Zhou-dynastie. Deze naam komt terug in het lokaal gebrouwen Yanjing-bier en in de Yenching-academie, een college van de universiteit van Peking.
De naam Peking vindt zijn oorsprong bij een groep Franse missionarissen in het begin van de zeventiende eeuw: het is de naam voor de hoofdstad in de taal Yue (Kantonees). Het correspondeert met een archaïsche uitspraak die geen rekening houdt met de klankverandering van "k" naar "j" in Mandarijn, die optrad gedurende de Qing-dynastie. In de Nederlandse taal is Peking de officiële en meest gebruikte naam voor deze stad, maar vooral in Nederland neemt het gebruik van de naam Beijing toe.
Peking werd door Marco Polo aangeduid met Cambaluc (Khanbalik).
Geschiedenis.
Er waren al steden in de buurt van Peking in het eerste millennium v.Chr. De hoofdstad van de staat Yan (燕), een van de machten tijdens de Periode van de Strijdende Staten, werd gesticht te Ji (T: 薊 / S: 蓟), nabij het moderne Peking. Ji wordt vaak gezien als het begin van Peking, maar voor de zesde eeuw werd de stad verlaten. De exacte locatie van de stad is tot op heden onbekend, hoewel er veel moeite is gestoken in het vinden van de plaats.
Gedurende de Sui- en Tang-dynastieën, bestonden er enkele kleine nederzettingen in de buurt van het huidige Peking. Vele oude dichters kwamen hierheen om te rouwen om het verlies van Ji.
In 936, tijdens de Late Jin-dynastie (regeerperiode 936-947) stond de dynastie een deel van Noord-China (inclusief een groot deel van de noordelijke grens en het huidige Peking) af aan de Khitan Liao-dynastie. In 938 zette deze dynastie een tweede hoofdstad op in wat nu Peking is. In 1125 annexeerden de Jurchen het gebied. De hoofdstad van de Jin-dynastie werd in 1153 verplaatst naar de voormalige hoofdstad van de Liao, waarbij de naam werd gewijzigd in Zhongdu (中都), of de centrale hoofdstad.
Mongoolse troepen brandden de stad Zhongdu tot de grond toe af in 1215 en herbouwden op deze plek hun grote hoofdstad, Dadu (大都, Wade-Giles: Ta-tu), in 1267, wat het begin is van het huidige Peking. De Mongoolse heerser, Koeblai Khan, die keizer van China wilde worden, vestigde in Dadu, dat dicht tegen zijn machtsbasis in Mongolië lag, zijn hoofdstad. Dadu was gelegen ten noorden van het moderne Peking. Het centrum lag bij het noordelijke stuk van de tweede ringweg, en strekte zich in noordelijke richting uit naar de derde en vierde ringweg. Resten van de stadsmuur uit de Mongoolse tijd staan nu nog overeind.
Cambaluc of Chan-Balik (Stad van de Heerser; ) is de naam waar het huidige Peking onder bekendstond tijdens de Mongoolse overheersing van China. Veroverd in 1215 door Dzjengis Khan, werd het in 1284 door Koeblai Khan tot hoofdstad van het rijk gemaakt en bleef dat tot 1368, toen de Mongolen verdreven werden door de Ming-dynastie.
De stad stond in het Chinees bekend als Dadu, de Grote Hoofdstad, en is beschreven door Marco Polo. Het was toen een van de grootste steden ter wereld, met vermoedelijk een paar miljoen inwoners. Cambaluc of Cambalu is de westerse verbastering van de oorspronkelijke Mongoolse naam die in Mongolië nog steeds voor Peking gebruikt wordt. In 1307 werd het een bisschopszetel.
In 1403 verplaatste de derde Ming-keizer Yongle (朱棣) de hoofdstad van Nanjing naar Peking. Hij gaf de stad ook zijn huidige naam. De huidige vorm van de binnenstad werd eveneens gelegd door de Ming-dynastie. De stadsmuur uit het Ming-tijdperk liep op de plaats wat nu de tweede ringweg is.
De Verboden Stad (Zijin Cheng) werd gebouwd tussen 1406 en 1420, gevolgd door de Hemeltempel (1420) en verscheidene andere bouwwerken. Tiananmen (Poort van de Hemelse Vrede), wat het staatssymbool van de Volksrepubliek is, brandde tot twee keer toe af. De laatste keer werd het herbouwd in 1651.
Peking bleef de hoofdstad van het Keizerrijk China, ook nadat de Mantsjoes de Ming-dynastie omver geworpen hadden en hun eigen Qing-dynastie stichtten.
Na de revolutie in 1911, gericht om het feodale keizerrijk om te vormen tot een republiek, zou oorspronkelijk de hoofdstad worden verplaatst naar Nanjing. Nadat de hoge Qing-officier Yuan Shikai de laatste Qing-keizer (Pu Yi) tot aftreden had gedwongen, en hiermee het succes van de revolutie had verzekerd, accepteerden de revolutionairen in Nanjing dat hij president van de Republiek China werd, en dat de hoofdstad Peking zou blijven.
De staatsman Yuan consolideerde meer en meer macht, wat in 1915 uitmondde in een kortstondig nieuw keizerrijk onder zijn leiding. Deze gebeurtenis was erg impopulair. Zijn bewind viel echter met zijn dood in 1916. Hierna grepen in China de krijgsheren de macht en vochten onderling verschillende oorlogen uit die ook Peking bedreigden.
Na het succes van de Noordelijke expeditie door de Kwomintang, waarbij de noordelijke krijgsheren werden gepacificeerd, werd Nanjing in 1928 officieel de hoofdstad van de Republiek China, waarmee de naam Beijing werd veranderd in Beiping.
Tijdens de Tweede Chinees-Japanse Oorlog, viel Beiping in Japanse handen op 29 juli 1937. Tijdens de bezetting werd de stad weer aangeduid met Peking, en het werd het bestuurlijk centrum van de Voorlopige Regering van de Republiek China, een vazalstaat bestuurd door Japan dat de bezette gebieden bestuurde in Noord-China. Met de overgave van Japan op 15 augustus 1945 werd het bestaan van Japans-China beëindigd en werd de naam weer Beiping.
Op 31 januari 1949, tijdens de Chinese Burgeroorlog, veroverden de Communistische strijdkrachten Beiping zonder gevechten de stad. Op 1 oktober van dat jaar riep de Communistische Partij van China, onder leiding van Mao Zedong, de Volksrepubliek China uit vanaf de Poort van de Hemelse Vrede (Tiananmen). Enkele dagen daarvoor was Beiping gekozen tot hoofdstad, waarmee de oude naam Beijing (Peking) in ere werd hersteld.
Klimaat.
Peking kent een warm landklimaat met korte maar ijzige winters. Dat komt mede doordat er koude winden uit Siberië overwaaien. De lente begint er vroeg en een hete zomer met uitschieters boven de 40°c is geen uitzondering.
Indeling van de stad.
Buurten.
Noot: "mén" () betekent poort, terwijl de letterlijke betekenis van "cūn" () dorp is.
Belangrijke buurten in het stedelijk gebied zijn onder andere:
NB: Buurten kunnen enkele districten omvatten (voor de districten zie onder)
Steden.
Steden binnen de gemeente Peking (), maar buiten het stedelijk gebied zijn:
Bestuurlijke gebieden.
De gemeente Peking bestaat uit zestien districten en twee arrondissimenten.
De districten zijn verdeeld in acht stedelijke en acht suburbane districten.
De stedelijke districten zijn:
De overige acht zijn verder buiten het stadscentrum gelegen en omvatten voorsteden, satellietsteden en enkele plattelandsgebieden:
Twee districten van Peking besturen de gebieden aan de uiterste grenzen van de gemeente, dit zijn:
Deze 18 bestuurlijke gebieden worden nog verder onderverdeeld in 273 administratieve eenheden op gemeente niveau: (119 grote gemeentes, 24 gemeentes, 5 etnische gemeentes en 125 subdistricten.
"Hutongs".
"Hutongs" (), wat letterlijk steegjes betekent, zijn opgebouwd uit "siheyuans" (). Een "siheyuan" is een gebouwencomplex van vier gebouwen (woningen met meerdere gezinnen, werkplaatsen en winkeltjes) rond een centraal pleintje, omgeven door een muur. De wegen in een "hutong" zijn vaak oost-west aangelegd, zodat de deuren in een noord-zuidrichting geplaatst kunnen worden. Deze bouwwijze komt voort uit de filosofie Feng Shui en is ook toegepast bij de bouw van de Verboden Stad.
Vroeger waren ze talrijk, maar de "siheyuans" en "hutongs" verdwijnen in een hoog tempo. De vrijgekomen grond wordt volgebouwd met hoogbouw. De inwoners van de steegjes wordt vervangende woonruimte geboden in appartementencomplexen, minimaal het aantal vierkante meters dat de oude woning groot geweest is. Velen klagen echter dat de traditionele gemeenschapszin van de "hutong" in deze grote complexen verdwijnt. Met het oog op de Olympische Zomerspelen van 2008 werden deze oude en gezichtsbepalende buurten afgebroken of verborgen achter muren, de regering vond de "hutongs" een schande voor Peking. Er blijven er wel enkele (2 tot 3) "hutongs" over om te dienen als openluchtmuseum. Zo werd bijvoorbeeld de "hutong" in Nanchizi gespaard. Toeristen worden met een riksja langs de overgebleven "hutongs" gevoerd.
Demografie.
Bevolking.
De bevolking van de gemeente Peking bedraagt 21,54 miljoen inwoners volgens de census van 2018. Bij de cijfers van 2000 ging het nog om bijna 15 miljoen legale en een onbekend aantal illegale bewoners, schattingen van lokale deskundigen liepen toen nog uiteen van 16 tot 18 miljoen inwoners. De definitie van inwoner van Peking wordt gerelateerd aan mensen die zes of meer maanden per jaar legaal in Peking wonen. In de stedelijke gebieden woonden in 2000 12 miljoen mensen, de rest woont op het platteland. Er waren toen 11,6 miljoen permanente vestigingsvergunningen ("hukou") door de overheid verstrekt. De rest van de legale inwoners heeft tijdelijke vestigingspapieren.
Meer dan 95% van de bevolking van Peking wordt gevormd door Han-Chinezen. Kleinere groepen van Mantsjoes, Hui en Mongolen wonen in Peking. Recentelijk zijn grote groepen buitenlandse arbeiders uit Zuid-Korea in Peking gaan wonen, voornamelijk voor handel en studie. Het merendeel woont in de buurten Wangjing en Wudaokou. Er bestaat in Peking een Tibetaanse school voor mensen met Tibetaanse afstamming.
1: Alleen staatsburgers van de Volksrepubliek China. Bevat niet het aantal leden van het Volksbevrijdingsleger in actieve dienst.
Taal.
Het Beijinghua wordt het meest gesproken in het stedelijk gebied van Peking. Het is de basis voor de standaardtaal van China: het Standaardmandarijn. Hoewel het dialect van Peking en het Standaardmandarijn veel op elkaar lijken, zijn er toch duidelijke verschillen die voor Chinezen makkelijk herkenbaar zijn.
Toerisme/bezienswaardigheden.
Ondanks het roerige bestaan van Peking in de negentiende en twintigste eeuw — inclusief schade veroorzaakt door de Tweede Opiumoorlog, de Tweede Chinees-Japanse Oorlog, de Culturele Revolutie en de recente urbanisatie en afbraak van de "hutongs" — heeft Peking nog vele toeristische attracties die rijk aan historie zijn.
Tempels, kathedralen en moskeeën.
Er zijn er nog veel meer.
Cultuur.
Werelderfgoed.
In 1987 werd de Verboden Stad samen met het Paleis van Mukden in Shenyang als werelderfgoed erkend. De Verboden Stad, de zetel van de oppermacht gedurende meer dan vijf eeuwen (1416-1911), met zijn aangelegde tuinen en vele gebouwen (waarvan de bijna 10.000 kamers meubels en kunstwerken bevatten), vormt een onschatbare getuigenis van de Chinese beschaving tijdens de Ming- en Qing-dynastieën. Het keizerlijk paleis van de Qing-dynastie in Shenyang bestaat uit 114 gebouwen die tussen 1625-26 en 1783 zijn gebouwd. Het bevat een belangrijke bibliotheek en getuigt van de oprichting van de laatste dynastie die over China regeerde, voordat deze haar macht uitbreidde naar het centrum van het land en de hoofdstad naar Peking verplaatste. Dit paleis werd vervolgens een hulpgebouw van het keizerlijk paleis in Peking. Dit opmerkelijke architecturale bouwwerk biedt een belangrijke historische getuigenis van de geschiedenis van de Qing-dynastie en van de culturele tradities van de Mantsjoe en andere stammen in het noorden van China.
De Tempel van de Hemel werd in 1998 als werelderfgoed erkend. De Tempel van de Hemel, gesticht in de eerste helft van de 15e eeuw, is een waardig complex van mooie cultusgebouwen in tuinen en omgeven door historische dennenbossen. In zijn algemene lay-out en die van zijn individuele gebouwen symboliseert het de relatie tussen de aarde en de hemel – de mensenwereld en de wereld van God – die de kern vormt van de Chinese kosmogonie, en ook de speciale rol die de keizers binnen die relatie speelden.
In 2024 tijdens de 46e sessie van de Commissie voor het Werelderfgoed volgde een nieuwe erkenning van een werelderfgoedsite ingeschreven als "Centrale as van Beijing: een gebouwenensemble dat de ideale orde van de Chinese hoofdstad verbeeldt". In deze erkenning werd de nadruk gelegd op de centrale as die van noord naar zuid loopt door het hart van het historische Peking en bestaat uit voormalige keizerlijke paleizen en tuinen, offerbouwwerken en ceremoniële en openbare gebouwen. Samen getuigen ze van de evolutie van de stad en getuigen ze van het keizerlijke dynastieke systeem en de stedenbouwkundige tradities van China. De locatie, lay-out, het stedelijke patroon, de wegen en het ontwerp tonen de ideale hoofdstad zoals voorgeschreven in de Kaogongji, een oude tekst die bekend staat als het Boek van Diverse Ambachten. Het gebied, tussen twee parallelle rivieren, is al ongeveer 3.000 jaar bewoond, maar de centrale as zelf is ontstaan tijdens de Yuan-dynastie (1271-1368) die zijn hoofdstad, Dadu, in het noordelijke deel vestigde. Het pand beschikt ook over latere historische bouwwerken gebouwd tijdens de Ming-dynastie (1368-1644) en verbeterd tijdens de Qing-dynastie (1636-1912). De as wordt gevormd door de Gulou toren en de Zhonglou toren, de Wanningbrug, de Kolenheuvel in het Jingshanpark, de Verboden Stad, het altaar van land en graan, de Taimiao, Duanmen, de Tiananmenpoort, de buitenste Jinshuibruggen, het Tiananmenplein, Zhengyangmen, de Tempel van de Hemel, het altaar van God en landbouw, de archeologische sites van de zuidelijke sectieweg en de Yongdingmenpoort.
Kinderpaleis.
Getalenteerde kinderen mogen al op jeugdige leeftijd extra lessen krijgen in het Kinderpaleis. Ze komen hier na school, ook in de weekends. Er wordt les gegeven in muziek (zang, viool), ballet, toneel, kalligraferen, tekenen, schilderen, sport en diverse technische vakken. Er is ook een Kinderpaleis in Shanghai.
Eten en drinken.
Thee speelt net als de rest van China in Peking een belangrijke rol. Thee heeft veel positieve eigenschappen voor de gezondheid. In Peking bevinden zich veel theehuizen, waar verschillende soorten thee kunnen worden gedronken, op de traditionele manier bereid.
Gerechten worden in Peking volgens de Mandarijnse keuken bereid. Pekingeend is een lokaal beroemd gerecht, dat over de gehele wereld in Chinese restaurants kan worden gegeten. Een ander bekend gerecht is het "Manhan Quanxi", Mantsjoe-Han-chinees banket, wat een traditioneel banket is van de Mantsjoekeizers van de Qing-dynastie. Het blijft copieus en duur.
Economie.
Grote bedrijven vestigen ook hun buitenlandse werknemers in Peking. Zij leven vooral in het stedelijk gebied in het noorden, noordoosten en oosten. Het zuiden en zuidwesten van Peking zijn veel minder bewoond.
Ten tijde van de vorming van de Volksrepubliek bestond Peking alleen uit het stadscentrum en enkele voorsteden in onmiddellijke nabijheid van de stad. Het stadscentrum was verdeeld in vele kleine districten. Dit gebied ligt geheel binnen de Tweede ringweg van Peking en de Derde ringweg van Peking. Sindsdien zijn veel districten buiten de stad door de gemeente Peking geannexeerd, zodat de stad zo groot is als tegenwoordig.
Het stadscentrum van Peking is erg uitgebreid na de economische hervormingen, die onder leiding van Deng Xiaoping zijn doorgevoerd. Het oorspronkelijke stedelijk gebied van Peking strekt zich nu uit tot de Vijfde ringweg van Peking.
In en rond het gebied Guomao is het zakendistrict Peking CBD ontwikkeld. De Peking Financial Street is een omvangrijk financieel centrum. Wangfujing en Xidan zijn uitgegroeid tot bloeiende winkelgebieden, terwijl Zhongguancun een belangrijk fabricagecentrum is van elektronica.
De expansie van Peking heeft ook problemen naar voren gebracht, zoals urbanisatie, veel verkeer, slechte luchtkwaliteit, verlies aan historische buurten en immigratie uit armere delen van China. Begin 2005 werd er echter een plan aangenomen om de ongebreidelde uitbreiding van Peking in alle richtingen te stoppen. Gedacht wordt aan inbreilocaties net buiten het stadscentrum.
Verkeer en vervoer.
Met de groei van de stad door de economische hervormingen van Deng Xiaoping, is Peking uitgegroeid tot hét verkeersknooppunt van China. In en rond de stad zijn 5 ringwegen (genummerd van 2 tot en met 6; ringweg 1 bestaat niet meer), 9 autosnelwegen en stadssnelwegen, 11 nationale wegen, 7 spoorroutes en een internationaal vliegveld aangelegd.
Spoorwegen.
Peking is een van de grootste knooppunten van de Chinese spoorwegen. Vanuit Peking beginnen acht reguliere spoorlijnen: Peking -Shanhai (Jinghu), Peking – Guangzhou (Jingguang), Peking – Kowloon (Jingjiu), Peking - Harbin (Jingha), Peking - Baotou (Jingbao), Peking - Qinhuangdao (Jingqin), Peking – Chengde (Jingcheng) en Peking – Yuanping (Jingyuan). Daarnaast heeft Peking drie hogesnelheidslijnen: de hogesnelheidslijn Peking-Shanghai, in dienst sinds 2011, de hogesnelheidslijn Peking-Hongkong die commercieel uitgebaat wordt sinds 2012, en de Peking - Tianjin hogesnelheidlijn, die werd geopend in 2008. De treinen op deze lijn waren bij de opening op 1 augustus 2008 met 350 km/uur de snelste ter wereld.
De belangrijkste stations van Peking zijn het Centraal Station, geopend in 1959, station Peking West, geopend in 1996, en station Peking Zuid, dat werd herbouwd in 2008 ten behoeve van de hogesnelheidslijn. Op 1 juli 2010 stopten er dagelijks resprectievelijk 173, 232 en 163 treinen. Ter vergelijking het station Peking Noord dat gebouwd is in 1909 en uitgebreid is in 2009 heeft per dag maar 22 treinen.
Kleinere stations in de stad zijn onder andere station Peking Oost en station Qinghuayuan en handelen voornamelijk het woon-werkverkeer af. Station Fengtai is gesloten voor renovatie. De buitenwijken en omliggende gebieden van Peking hebben ruim 40 stations.
Wegen en snelwegen.
Het Plein van de Hemelse Vrede is kilometer 0 voor alle wegen in China. Rond de stad zijn 9 autosnelwegen en 11 autowegen aangelegd. Op dit moment wordt er gestudeerd of gebouwd aan nog eens 6 autosnelwegen. Binnen de agglomeratie Peking liggen 5 ringwegen (ze zijn echter eerder vierkant dan rond aangelegd).
Een van de grootste problemen van Peking zijn de permanente files. In 2012 telde de stad al vier miljoen personenauto's. In het stadscentrum staat in de spits het verkeer vaak muurvast. Zelfs buiten de spits blijven veel wegen druk met verkeer. De ringwegen en Chang'an Jie zijn hierom berucht.
De wegen staan bekend om de slechte handhaving van de verkeersregels. Het verkeersgedrag door automobilisten kan als horkerig omschreven worden. In het centrum zijn busbanen aangelegd om de bussen sneller door het verkeer te laten stromen.
Vanuit Peking vertrekt onder meer de nationale weg G109.
Luchtverkeer.
Het internationale vliegveld van Peking is luchthaven Peking Capital (PEK) dat ten noordoosten van het stadscentrum ligt. Het vliegveld wordt met de stad verbonden door onder andere de Airport Expressway (tolweg). Een rit met de taxi of auto duurt vanaf het stadscentrum 40-60 minuten, afhankelijk van de drukte in het centrum. In voorbereiding op de Olympische Zomerspelen van 2008 werd een extra autosnelweg en een lightrailsysteem aangelegd.
Andere vliegvelden in Peking zijn onder andere Liangxiang Airport, Daxing Airport, Xijiao Airport, Shahe Airport en Badaling Airport. Nanyuan Airport sloot als burgerluchtvaartvliegveld bij de opening van Daxing, maar is nog een vliegbasis. Capital en Daxing zijn de enige twee openbare vliegvelden, de andere zijn bedoeld voor militair gebruik ter verdediging van de hoofdstad.
Openbaar vervoer.
Een ander probleem dat de verkeersopstoppingen veroorzaakt, is dat het autoverkeer sneller groeit dan het openbaar vervoer. Er wordt wel fors geïnvesteerd in uitbreiding van het metronet met een jaarlijkse groei van tientallen stations. In deze metropool, die inmiddels meer inwoners telt dan geheel Nederland, zijn nu 17 metrolijnen en er zijn verlengingen en nieuwe lijnen in aanbouw om het grote aantal mensen te kunnen verwerken en een groot aantal (ca. 600) (trolley)buslijnen.
Het openbaar vervoer wordt dus sterk uitgebreid. De metro van Peking bestaat nu uit zeventien lijnen. En er is een metroshuttle van en naar de Internationale luchthaven die direct verbonden is met het reguliere metronet. Er zijn voor de Olympische Spelen metrolijnen (lijn 10 &amp; 8) gebouwd naar het Olympisch Park (waar het Nationaal Stadion van Peking staat). Taxi's zijn goed vertegenwoordigd aangezien het voor buitenlanders onverstandig is om hier in een auto rond te rijden. Maar buitenlanders kunnen wel fietsen. Er zijn hiervoor zelfs speciale fietsroutes ontwikkeld. De huurprijzen kunnen sterk variëren. In een "hutong" kan al een fiets worden gehuurd voor ¥20 (of 20 Renminbi). Dit is ongeveer 3 euro voor een hele dag.
Tarieven in de (trolley)bus is ¥1 voor de stad, en iets meer voor daarbuiten. Metrokaartjes kosten voor alle lijnen ¥3 voor een enkele reis, verder kan je voor alle lijnen en bus voor ¥20 een IC-kaart kopen, dat is een kaart die vergelijkbaar is met de OV-chipkaart.
Taxiprijzen beginnen met een starttarief van 10 yuan en na een bepaalde afstand wordt de prijs verhoogd met 1,20, 1,60, 2,00 of 2,50 yuan per kilometer, de toeslag per extra kilometer staat aangegeven op een sticker die zichtbaar geplakt is. Sommige taxi's accepteren ook de Yikatong-kaart.
Sport.
Peking organiseerde de Olympische Spelen van 2008 in onder meer het Nationale Stadion (het Vogelnest), wat leidde tot een golf van nationale trots in heel China. Het Nationale Stadion werd in 2015 gebruikt voor de organisatie van het WK atletiek. Op 31 juli 2015 werden de Olympische Winterspelen van 2022 toegewezen aan Peking. Peking is hiermee de eerste stad die zowel de Zomerspelen als de Winterspelen toegewezen heeft gekregen.

</doc>
<doc id="36890" url="https://nl.wikipedia.org/wiki?curid=36890" title="Composietenfamilie">
Composietenfamilie

De composietenfamilie ("Compositae" of "Asteraceae": beide botanische namen zijn toegestaan), ook samengesteldbloemigen genoemd, is samen met de orchideeënfamilie de omvangrijkste plantenfamilie. Zij telt over de hele wereld gezien naar schatting tussen 20.000 en 25.000 soorten. In de tropen telt de familie ook bomen en lianen.
Het belangrijkste kenmerk van deze familie vormen de in bloemhoofdjes bijeenstaande sterk gereduceerde bloemen. De groene blaadjes die tegen deze bloemhoofdjes aanliggen zijn de omwindselblaadjes.
Bloemtypen.
Er worden drie typen bloemen onderscheiden:
Lintbloem.
De lintbloem is een gereduceerde bloem waarbij de bloemkroon is vergroeid tot een enkel bloemblad, waarvan de oorspronkelijke vijf bladen nog te herkennen zijn als de tandjes aan het uiteinde ervan.
Dit bloemblad vormt als het ware het lint waarnaar dit bloemtype is genoemd. De bloem is tweeslachtig. De helmhokjes zijn vergroeid tot een koker rond de stijl. Op de plek waar de bloemkroon is ingeplant bevindt zich vaak een rij haren, tandjes of schubben. Deze wordt het pappus genoemd en kan opgevat worden als de gereduceerde kelk. Wanneer het zaad rijp is, kan het pappus uitgroeien tot het vruchtpluis.
Het vruchtbeginsel is ingeplant op de bloembodem. Tussen de verschillende bloemen kunnen zich ook nog vliesjes bevinden. Deze worden stroschubben genoemd. Voorbeelden van een composiet met enkel lintbloemen zijn de paardenbloem en daarop gelijkende geslachten zoals leeuwentand en biggenkruid. De stroschubben zijn een kenmerk voor het laatstgenoemde geslacht.
Buisbloem.
Een groot aantal composieten heeft een bloemhoofdje met een geel hart en witte krans, zoals de gewone margriet en het madeliefje. Het gele hart van een dergelijk bloemhoofdje bestaat uit buisbloemen, waarvan de kroon vergroeid is tot een buis. De buisbloemen zijn veelzijdig symmetrisch. Er bestaan echter ook composieten waarvan het bloemhoofdje alleen bestaat uit buisbloemen. Van de in Nederland inheemse flora is dat ongeveer een derde.
Straalbloem.
Bij composieten met bloemhoofdjes met een geel hart en een witte krans, bestaat die witte krans uit zogenaamde straalbloemen. Deze straalbloemen lijken veel op lintbloemen, maar er zijn wel verschillen. De bovenste rand van de gereduceerde bloemkroon bestaat uit drie in plaats van vijf tanden en de bloem is vaak alleen vrouwelijk of soms zelfs geslachtsloos. De straalbloemen kunnen ook andere kleuren hebben dan wit. Bij klein hoefblad zijn ze geel en bij "Centaurea" kunnen ze rood zijn.
Vrucht.
De vrucht is een nootje: een kleine, droge, harde, niet openspringende, eenzadige vrucht. Dikwijls zit aan het nootje vruchtpluis of pappus, waardoor het door de wind makkelijk verspreid kan worden (bijvoorbeeld bij de paardenbloem). Er zijn soorten waarbij het steeltje van de haarkrans zich verlengt tijdens het rijp worden van de vrucht. Maar ook komen soorten voor waarbij het vruchtpluis direct op de vrucht is ingeplant (klein streepzaad). In de volksmond worden de vruchtjes vaak "zaden" genoemd.
Taxa binnen de composietenfamilie.
In Nederland komen de volgende geslachten voor:
Er zijn ook een aantal soorten die in Nederland niet voorkomen, zoals:
Beschreven soorten.
De volgende in Nederland voorkomende soorten worden behandeld in Wikipedia:
Ook deze, in Nederland voorkomende, maar niet inheemse, planten hebben eigen pagina:
Hoogstwaarschijnlijk uitgestorven (in het wild)
Een langere lijst van geslachten (er is uiteraard geen overeenstemming over de interne taxonomie van deze complexe familie of over het aantal genera):

</doc>
<doc id="36891" url="https://nl.wikipedia.org/wiki?curid=36891" title="RWS">
RWS



</doc>
<doc id="36894" url="https://nl.wikipedia.org/wiki?curid=36894" title="Achtergrondstraling">
Achtergrondstraling

Achtergrondstraling is de dosis ioniserende straling die aanwezig is in een bepaalde omgeving als gevolg van natuurlijke stralingsbronnen.
Achtergrondstraling is afkomstig uit het universum (kosmische straling), van de zon, en van het verval van radioactieve elementen in de aardkorst, in de bouwmaterialen van onze huizen en in ons eigen lichaam. De achtergrondstraling is niet overal op aarde gelijk; op sommige plaatsen komen van nature meer radioactieve elementen in de bodem voor, zoals thorium en uranium en is de achtergrondstraling een veelvoud van die op andere plaatsen. Op grote hoogte (bijvoorbeeld bij een wintersportvakantie) treedt een aanzienlijke toename van de ontvangen stralingsdosis op door de kleinere beschermende werking van de dunnere laag atmosfeer boven een persoon. Een trans-Atlantische vlucht draagt circa 0,05 millisievert bij.
De natuurlijke achtergrondstraling varieert sterk van plaats tot plaats, maar de gemiddelde equivalente dosis voor een inwoner van Nederland ten gevolge van de natuurlijke achtergrond bedraagt ongeveer 1,6 mSv/jaar (= 1,6 millisievert/jaar). Het Belgische Federaal Agentschap voor Nucleaire Controle schat de gemiddelde natuurlijke achtergrondstraling voor België in op 2,5 mSv/jaar.
De achtergrondstraling is vooral van belang om de ernst van de extra bestraling door een groot aantal kunstmatige bronnen van straling en radioactiviteit in een zeker perspectief te kunnen plaatsen.
De grootste kunstmatige bijdrage aan de totale stralingsdosis die door de bevolking wordt ontvangen is zonder twijfel die van de geneeskunde, vooral in de vorm van röntgenfoto's: 0.1 tot 1 millisievert per foto. Bij een CT-scan 10 millisievert. Door de geneeskunde neemt de hoeveelheid straling die door de bevolking wordt ontvangen naar schatting met enige tientallen procenten toe.

</doc>
<doc id="36895" url="https://nl.wikipedia.org/wiki?curid=36895" title="Verrijkt uranium">
Verrijkt uranium

Verrijkt uranium is uranium met in verhouding meer 235U dan uranium zoals het van nature in uraniumerts voorkomt. Het bereiken van een hoger percentage uranium-235 wordt 'verrijken' genoemd. 
Natuurlijk uranium bestaat hoofdzakelijk uit uranium-238, een kleine fractie uranium-235 (235U), en sporen van uranium-234. Hiervan is alleen 235U splijtbaar. Voor het op gang houden van een kettingreactie is een grotere fractie 235U nodig dan in natuurlijk uranium wordt gevonden.
235U wordt toegepast in kernreactoren en in kernwapens, een type kernsplijtwapen bekend als de "uraniumbom". Voor kernenergie is uranium met een gehalte van 3 à 5 procent 235U voldoende. Voor kernwapens is een percentage 235U van minstens 20 nodig, maar is een percentage boven de 90 gewenst en gebruikelijk. Dergelijk hoog-verrijkt uranium wordt "weapons grade uranium" genoemd.
Uranium wordt verrijkt door zoveel mogelijk 235U uit het mengsel af te scheiden. De overgebleven uranium-238 wordt verarmd uranium genoemd. Deze is daardoor minder radioactief geworden. De gewonnen uranium-235 heeft een aanzienlijk kortere halveringstijd – nog altijd circa 700 miljoen jaar – en is dus hoger radioactief.
Methoden voor verrijking.
Er zijn vijf methoden bekend om uranium te verrijken:
Voor verrijken worden in praktijk slechts twee methoden daarvan gebruikt. Hierbij wordt gebruikgemaakt van het feit dat 235U per atoom lichter is dan 238U. In beide gevallen wordt uranium gebonden aan fluor tot uraniumhexafluoride (met dus ook lichtere en zwaardere moleculen), waarna deze verbinding bij kamertemperatuur gasvormig wordt gemaakt door de druk te verlagen. Daarna kan het gehalte 235U worden verhoogd met een "gascentrifuge" of door "gasdiffusie".
Bij de gascentrifuge-methode wordt gas in een centrifuge bewerkt. De zwaardere fractie wordt iets meer naar de buitenkant geslingerd en het gas met die iets hogere concentratie van de zware versie kan daar worden afgetapt. In de centrifuge blijft aldus een groter aandeel 235U over.
Bij "gasdiffusie" wordt een gas door een membraan geperst, waarbij de lichtere fractie iets gemakkelijker door het membraan gaat dan de zwaardere fractie. Het gehalte aan 235U neemt hierdoor toe.
Tot 1942 was eigenlijk alleen de eerste methode in gebruik. De Amerikanen kregen de technische problemen bij de gascentrifuge niet onder de knie, en stapten in 1942 over op gasdiffusie, hoewel dit procedé per verrijkingseenheid veel meer energie kost dan de gascentrifuge. De Duitsers hielden vast aan het gascentrifuge-procedé met behulp van ultracentrifuges.
Na de Tweede Wereldoorlog werd dit project voortgezet. Hierbij was de Nederlander Jacob Kistemaker betrokken. Wel werd het in het kader van de Ostpolitik onverstandig geacht om uraniumverrijkingsfabrieken in de Duitse Bondsrepubliek op te richten. Daarom werd in Almelo de eerste Duitse verrijkingscapaciteit opgesteld bij het in 1970 opgerichte URENCO, een samenwerking van Nederland (Ultra-Centrifuge Nederland), Duitsland en Groot-Brittannië.
Downblending.
Zeer hoogverrijkt uranium, bijvoorbeeld uit afgedankte kernkoppen, kan worden vermengd met natuurlijk of verarmd uranium, om lager verrijkt uranium te verkrijgen ("downblending").

</doc>
<doc id="36896" url="https://nl.wikipedia.org/wiki?curid=36896" title="Spanningzoeker">
Spanningzoeker

Een spanningzoeker is gereedschap om een elektrische spanning op te sporen.
Eenpolige spanningzoeker.
Dit type spanningzoeker is een eenvoudig en goedkoop hulpmiddel om de aanwezigheid van een wisselspanning tussen 110 en 240 V vast te stellen. Hij wordt vaak toegepast als fasetester bij werkzaamheden aan lichtnetinstallaties. De spanningzoeker is in de regel uitgevoerd als een (kleine) schroevendraaier voorzien van een doorzichtig heft, waarin zich een neonlampje en een hoogohmige weerstand bevinden. Wordt de punt van de spanningzoeker in contact gebracht met een spanningvoerend deel terwijl men een vinger op het metalen contactplaatje op het uiteinde van het heft houdt, dan zal het lampje gaan branden. Om veiligheidsredenen loopt de isolatie van het heft door tot aan de punt van de schroevendraaier.
De stroom loopt, behalve door het lampje en de weerstand, ook door het lichaam van de gebruiker. Het lichaam fungeert hierbij als een geleider naar de voeten, die een condensatorplaat vormt met de vloer, die op nul niveau is, mits geen houten vloer of houten trap, die een zwakker of bijna niet oplichtend neonlampje tot gevolg heeft. De weerstand begrenst de grootst mogelijke stroom tot circa 0,1 mA. Deze geringe stroomsterkte is, zelfs met blote voeten op een natte metalen vloer, onvoelbaar en ongevaarlijk. Deze stroom kan wel gevoeld worden indien het metalen schroevedraaierplaatje met de bovenkant van de hand aangeraakt wordt.
Het niet zien branden van het neonlampje is geen garantie dat een geleider spanningsloos is. Het neonlicht kan te zwak zijn ten opzichte van het omgevingslicht, of te zwak door een te grote overgangsweerstand tussen de vinger en contactplaatje. Het is daarom aan te bevelen de spanningzoeker voor gebruik even te testen op een wandcontactdoos waar spanning op staat.
Bij professioneel gebruik is toepassing van de eenpolige spanningzoeker niet toegestaan, daar deze onvoldoende betrouwbaar wordt geacht. De NEN 3140 - de Nederlandse norm voor veilige bedrijfsvoering van werkzaamheden aan elektrische installaties - schrijft dan ook voor dat het aantonen van spanningafwezigheid dient te gebeuren door middel van tweepolige meting.
Bij het werken aan elektriciteit is het verstandig veiligheidsschoenen te dragen, geen metalen delen in de buurt te hebben of deze af te dekken, en met voorkeur met één arm werken. Zich isoleren met behulp van een houten trap is ook verstandig. Zelfs een kleine stroom door je hart kan fataal zijn, en ook het verkrampen van de spieren bij stroomgeleiding is gevaarlijk. Het aanraken van de fase hoeft geen probleem te zijn zolang er geen stroom door het lichaam naar aarde loopt; een vogel kan ook rustig op een hoogspanningskabel zitten. Bij het werken aan de hoogspanningsdraden vanuit de helikopter heeft een persoon een metalen pak aan en wordt de helikopter vereffend aan de 10 kV kabel.
Tweepolige spanningzoeker.
De tweepolige spanningzoeker - ook wel bekend onder het geregistreerde handelsmerk 'duspol' - heeft twee meetpennen die verbonden zijn met een soepel snoer. De handgreep van de ene pen is groter dan de ander en bevat een spanningsindicatie, meestal bestaande uit leds, maar het kan ook een eenvoudige analoge of digitale voltmeter zijn.
Bij metingen aan een wandcontactdoos voorzien van een aardcontact, kunnen eerst de beide spanningvoerende contactpolen worden gecontroleerd. Door vervolgens deze contactpolen beurtelings op de aarde te meten is te bepalen welke de fase voert en welke de nul. Doordat de spanningzoeker stroom trekt, zal bij het meten tussen de fase en aarde een lekstroom gaan lopen, waardoor bij een goed werkende installatie, een aanwezige aardlekschakelaar aanspreekt en de spanninglevering wordt afgebroken. Sommige tweepolige spanningzoekers hebben daarom een testfunctie met een hoge impedantie om deze lekstromen te onderdrukken.
Het meetbereik bij dit type spanningzoeker kan verschillen maar is vaak zo'n 6 tot 400 V. Hij is geschikt voor zowel gelijkspanning als wisselspanning.
Contactloze spanningzoeker.
Een contactloze spanningzoeker detecteert door middel van een sensor de elektrische veldsterkte om een spanningvoerende geleider. Hij is alleen geschikt voor het opsporen van een wisselspanning. Het meetbereik kan verschillen maar is doorgaans van 100 tot 1000 volt. Voor het detecteren van spanning hoeft geen contact met een blanke geleider te worden gemaakt. Het is voldoende om de tip van de spanningzoeker in de nabijheid van een contactstrip, contactdoos of stroomdraad te brengen. Het werkt zelfs met een geïsoleerde draad, hierdoor kunnen onderbrekingen vaak eenvoudig opgespoord worden. De signalering van een spanning gebeurt optisch door middel van een led, daarnaast is er dikwijls een akoestische signalering met een pieptoon. De voedingsspanning voor de in de spanningzoeker aanwezige elektronica wordt in de regel verzorgd door twee potloodbatterijen (AAA).
Zwakstroomspanningzoeker.
Deze vaak geheel metalen spanningzoeker kan gebruikt worden voor het testen van elektrische bedrading in voertuigen. Hij is voorzien van een scherpe, stalen tastnaald om door de isolatie van de te meten bedrading heen te prikken. Verder heeft hij een draad met een krokodillenbekje voor verbinding met de (voertuig)massa. De meeste modellen zijn voorzien van een gloeilampje en geschikt voor wissel- en gelijkspanningen tussen 6 en 24 volt.

</doc>
<doc id="36897" url="https://nl.wikipedia.org/wiki?curid=36897" title="Hoekse Waard">
Hoekse Waard



</doc>
<doc id="36900" url="https://nl.wikipedia.org/wiki?curid=36900" title="Country">
Country



</doc>
<doc id="36901" url="https://nl.wikipedia.org/wiki?curid=36901" title="Grigori Raspoetin">
Grigori Raspoetin

Grigori Jefimovitsj Raspoetin (Russisch: Григорий Ефимович Распутин), (Pokrovskoje, - Petrograd, ) was een Russische starets in wording. Beter is het om hem een strannik (een rondreizende pelgrim) te noemen. Hij kwam aan het hof van de tsaar Nicolaas II van Rusland als geestelijk leidsman. Twee jaar later werd hij uitgenodigd als gebedsgenezer voor zijn zoon, de tsarevitsj Aleksej Nikolajevitsj van Rusland, die aan hemofilie leed. Raspoetin boekte daarmee opvallend succes. Hij verwierf de genegenheid van de tsarina Alexandra Fjodorovna, die hem als redder van haar zoon zag. Nadat de tsaar zich in augustus 1915 als opperbevelhebber naar het front had begeven, begon hij zich in te laten met de Russische staatsaangelegenheden. Raspoetin werd na een jaar zowel door rechtse als linkse krachten in de politiek gezien als de oorzaak van de penibele toestand in het keizerlijke Rusland. Eind december 1916 werd hij door monarchisten, gevreesd door zijn invloed op de tsarina en het beleid van de tsaar, gedood door middel van verschillende pistoolschoten.
Leven.
Raspoetin kwam uit een boerenfamilie uit het district Tjoemen in West-Siberië. Hij werd op 10 januari 1869 gedoopt in Pokrovskoje als Grigori Jefimovitsj Raspoetin. (10 januari is de dag van Sint Gregorius, naar wie hij werd genoemd.) Hij was het vijfde kind in een gezin met negen kinderen. Zijn ouders waren Efim Jakovlevitsj Raspoetin en Anna Vasilievna. De achternaam Raspoetin is afgeleid van het Russisch woord "rasputa", in de betekenis van 'losbandige'. Andere bronnen beweren dat de naam afgeleid is van "rasputitsa", verwijzend naar de jaargetijden waarin de Russische wegen onbegaanbaar zijn, of het woord "rasputia", wat staat voor 'een plek waar twee wegen elkaar ontmoeten'. Deze laatste afleidingen zouden echter onjuist zijn en een poging van bewonderaars de naam van Grigori te zuiveren.
Zijn broer Dimitri en een zuster Maria verdronken beiden in een rivier. Bij het redden van zijn broer uit de rivier de Toera liepen Dimitri en Grigori een longontsteking op. Dimitri overleed hieraan. Tijdens zijn ziekbed zou Grigori in een droom Maria hebben gezien. Toen er in het dorp een paardendief actief was, wees hij naar verluidt de dader aan. Hij kreeg hierdoor de reputatie over speciale gaven te beschikken. Toen hij in zijn jeugd tweemaal beschuldigd werd van diefstal en hierbij hardhandig werd aangepakt, merkten dorpsbewoners op dat Grigori vreemd reageerde. In plaats van terug te vechten onderging hij zijn straf gelaten. Anderen zagen hierin het bewijs van een persoonlijkheidsverandering, waarin lijden voor hem een speciale betekenis kreeg. Desondanks zou Grigori losbandig hebben geleefd in het dorp. Zo was hij regelmatig dronken en noemden dorpsgenoten hem Grisjka de dwaas. Hij was gewelddadig, vocht vaak en zou zich veelvuldig hebben beziggehouden met het versieren van jonge meisjes en hierbij een onverzadigbaar libido hebben gehad.
Hij trouwde op 2 februari 1887 op achttienjarige leeftijd met Parskjeva Fjodorovna Dubrovnina. Het echtpaar kreeg vijf kinderen (drie zonen en twee dochters), waarvan er twee al op jonge leeftijd overleden. In 1895 kwam hun zoon Dimitri ter wereld, in 1897 dochter Matrjona (Maria) en in 1900 dochter Varvara. Volgens de volkstelling woonde het echtpaar in 1897 bij de ouders van Grigori. Grigori was ongeschoold en praktisch analfabeet, beschikte over een goed geheugen en psychologisch inzicht, maar verdiende de kost als boer, visser of voerman.
Op achtentwintigjarige leeftijd ontmoette hij tijdens een reis Meleti Zborovski, een student aan het Seminarie. Deze spoorde hem aan zich tot het geloof te wenden. Omdat hij dit niet vond bij de plaatselijke geestelijken, bezocht hij nabijgelegen kloosters in Tjoemen en Tobolsk. Hij zou vanaf die tijd regelmatig terugkerende visioenen krijgen. Omdat hij met zijn nieuwe persoonlijkheid steeds minder aansluiting vond bij de gemeenschap van Pokrovskoje, besloot hij om op pelgrimstocht te gaan.
Uiteindelijk brachten zijn rondzwervingen hem bij het Sint Nicolaasklooster van Verchotoerje, waar de relieken werden bewaard van de heilige Simeon van Verchotoerje. Deze plaats werd beschouwd als bedevaartsplaats waar zieken genezing konden vinden. Buiten het klooster ontmoette hij Makari, een kluizenaar die zijn geestelijk vader en voorbeeld zou worden. Grigori werd geen monnik en verliet na enkele maanden het klooster.
Rond 1900 verliet hij zijn gezin om, door Makary beïnvloed, als strannik (pelgrim) te gaan reizen. Hij stopte met het drinken van alcohol, en at geen vlees en zoetigheden meer. In deze periode maakte hij kennis met de Chlysten, een geheime Russische sekte, wiens gedachtegoed hem sterk heeft beïnvloed. Door een seksueel losbandig leven zou hij zichzelf als gelovige op de proef kunnen stellen om zo dichter tot God te kunnen komen. Het afgelegen en geïsoleerde karakter van de regio beperkte de invloed van de officiële Russisch Orthodoxe Kerk. Bijgeloof en het contact met de ongerepte natuur namen een belangrijke plaats in binnen de plaatselijke cultuur. Dit was mogelijk van invloed op de ontwikkeling van de spiritualiteit bij Grigori. In 1893 reisde Grigori naar de berg Athos in Griekenland. Hij reisde maanden als religieuze pelgrim en gebedsgenezer zonder zich te wassen of zich om te kleden en hield zich in leven door giften.
In 1902 verbleef hij in de stad Kazan bij de rivier de Wolga. Daar stichtte hij met een aantal volgelingen een commune. Ondanks zijn onhygiënische levenswijze maakte hij met zijn charisma en kennis van de Bijbel een grote indruk op zijn omgeving, waar hij steeds meer werd beschouwd als een 'heilige man'. Met een aanbeveling op zak trok Raspoetin naar Sint-Petersburg. Daar ontmoette hij Johannes van Kronstadt, Theofan en Hermogen, de bisschop van Saratov.
Onder invloed van bewegingen als de Theosophical Society en het Golden Dawn-genootschap was er begin twintigste eeuw een grote belangstelling voor spirituele renaissance, occultisme en mystiek. Deze belangstelling werd gedeeld door de Russische aristocratie.
Zijn aanhang onder de aristocratie, en dan met name het vrouwelijke deel, groeide snel. Raspoetin had dan ook een grote schare bewonderaars. Verschillende vrouwen onderhielden hem zodat hij in welstand kon leven. Een van deze dames was Olga Lochtina, een aristocrate die ziek was, genezen werd en vervolgens besloot Raspoetin te dienen. Zij nodigde hem uit bij hen te wonen gedurende zijn verblijf in Sint-Petersburg.
Hij maakte pas begin november 1905 contact met de tsaar en zijn vrouw tijdens een bezoek aan Militza van Montenegro.Op 2 augustus 1905 was Meester Philippe, de vorige spirituele raadgever van de tsaar, overleden. Hij maakte hier handig gebruik van om diens plaats in te nemen. In 1907 werd Raspoetin in het paleis uitgenodigd omdat tsarevitsj Aleksei Nikolajevitsj, de zoon van de tsaar, ten gevolge van hemofilie een bloeduitstorting had. Dat de jongen aan hemofilie leed was aan vrijwel niemand bekend. Raspoetin genas de jongen met zijn helende krachten, waar de artsen machteloos stonden en bij de vele hevige en zeer pijnlijke interne bloedingen van de tsarewitsj slechts pijnstillers konden toedienen. Zo wist hij het vertrouwen te winnen van Aleksandra Fjodorovna, de tsarina, doordat iedere keer als Raspoetin bij de tsarevitsj werd geroepen de jongen zich vrij snel een stuk beter voelde. Met dat vertrouwen nam ook zijn invloed aan het hof sterk toe. Raspoetin vroeg toestemming om zijn naam te wijzigen, want er woonden twintig andere mensen in het dorp die Raspoetin heetten; tsaar Nicolaas II stemde toe.
Een van Raspoetins interventies in het paleis werd door Anna Wyrubova als volgt beschreven: "Ik kan nooit vergeten hoe de angstige, arme moeder de komst van haar zieke, misschien stervende zoon wachtte. Ook kan ik het wasachtige, dodelijke, bleke gezichtje van het kind niet vergeten toen het met oneindige zorg naar het paleis werd gedragen en op zijn kleine witte bed werd geplaatst ... Het leek ons allemaal die rond het bed waren verzameld dat het laatste uur had geslagen voor het ongelukkige kind. De artsen probeerden het bloeden te stoppen, maar hadden ook geen succes. Opnieuw werd Raspoetin gebracht. Hij kwam naar het paleis, maakte een groot kruisteken, bad en verklaarde na korte tijd dat er geen reden tot bezorgdheid was en vertrok. Kort daarna viel de tsarenzoon in slaap." De volgende ochtend had hij geen problemen meer. Anna Wyrubova schreef over deze genezing dat de behandelend artsen Derewenko en Fedoroff dit zagen als een feit dat ze niet konden verklaren. Raspoetin nam ook nooit geld aan voor zijn vele interventies ten behoeve van de tsarevitsj, behalve af en toe wat reisgeld.
Zijn alsmaar toenemende populariteit en unieke status aan het hof werden een bron van jaloezie. Hij werd beschuldigd van verkrachting (onder andere van een non) en een bezoek aan de slaapkamer van de kinderen van de tsaar. De monnik Iliodor en bisschop Hermogen eisten van Raspoetin dat hij berouw toonde voor zijn immorele handelingen, anders zouden ze met een lijst van Raspoetins misdaden naar de tsaar gaan. Raspoetin weigerde en zorgde ervoor dat Iliodor en Hermogen in 1911 gevangengezet werden in een klooster. Uit wraak liet Iliodor de briefwisseling tussen de tsarina en Raspoetin uitlekken aan de pers. In de gepubliceerde brieven verklaarde de tsarina haar afhankelijkheid van Raspoetin en er werd een nieuw onderzoek opgezet naar zijn achtergrond en ideeën. Om escalatie van het conflict te vermijden, ging hij op pelgrimstocht naar het Heilige land.
Eerste moordpoging.
In de lente van 1914 reisde Raspoetin met zijn vader, die hem was komen bezoeken van Sint-Petersburg naar Pokrovskoje om te helpen bij de oogst. Na het middageten op zondagmiddag 12 juli 1914 verliet Raspoetin het huis om op een telegram te reageren. Op dat moment stormde Chionia Goeseva op hem af en stak een dolk in zijn buik zodat zijn ingewanden uit de wond puilden. Raspoetin viel neer, heftig bloedend, en werd in het huis binnengedragen. Na tien uur kwam uit de dichtstbijzijnde stad Tjoemen een dokter, Aleksandr Vladimirov, die hem samen met de meegekomen hulparts Praskovja Koeznetsova in het holst van de nacht opereerde. Enkele dagen later werd Raspoetin per boot naar het ziekenhuis in Tjoemen vervoerd voor verdere behandeling. De tsaar stuurde zijn eigen lijfarts. Raspoetin werd na zeven weken uit het hospitaal ontslagen.
Chionia Goeseva was een fanatiek religieuze vrouw, die een aanhangster geweest was van de voormalige priester-monnik Iliodor, die net als zij uit Tsaritsyn (Wolgograd) kwam. Zij verklaarde, dat zij de moordaanslag had beraamd, omdat Raspoetin onschuldige meisjes verleidde. Goeseva werd opgesloten in een gekkenhuis te Tomsk.
Goeseva handelde echter niet uit eigen beweging. Hoewel zij dit ontkende stond achter haar de priester-monnik Iliodor, een vroegere vriend van Raspoetin, die tot zijn aartsvijand was geworden. Iliodor vluchtte als vrouw verkleed met de hulp van Maxim Gorki via de Botnische Golf naar de stad Oslo in Noorwegen die toen nog de naam Kristiania droeg.
Mogelijkerwijs waren ook nog anderen bij de aanslag betrokken, zoals het hoofd van politie Vladimir Dzjoenkovski, alsmede grootvorst Nikolaj Nikolajevitsj, een achteroom van de tsaar, die in augustus 1914 opperbevelhebber van het Russische leger werd. Deze mensen hadden alle reden om ervoor te zorgen dat Raspoetin in juli 1914 niet in de buurt van de tsaar in Sint Petersburg was, zodat hij Nikolaas II niet van deelname aan de oorlog af zou houden. Dat Raspoetin faliekant tegen de oorlog was, was immers geen geheim.
Een aantal vijanden van Raspoetin waren nu weg: Iliodor was gevlucht, Pjotr Stolypin was dood, graaf Vladimir Kokovtsov was uit de gratie, Theofan was overgeplaatst en Hermogen verbannen. Maar daarvoor kwamen nieuwe vijanden in de plaats, zoals grootvorst Nikolaj Nikolajevitsj; het ultra-rechtse doemalid Vladimir Poerisjkevitsj; grootvorstin Elisabeth Fjodorovna, de zus van de tsarina; Elisabeths vriendin Zinaïda Joesoepova, de moeder van Felix Joesoepov; en nog vele anderen. Ook ging Iliodor vanuit Noorwegen door met het bestrijden van Raspoetin, onder andere door een uiterst infaam boek over hem te schrijven. Sommigen waren bang door Raspoetin in hun eigen belang te worden geschaad, anderen voor de positie van de monarchie.
Raspoetin kreeg bewaking in en aan zijn huis. Iedereen en alles werd genoteerd. Uit deze verslagen wordt duidelijk dat hij publieke badhuizen bezocht en prostituees meenam naar een hotel, maar niet ieder detail bleek waar. De politie en de verantwoordelijke ministers waren erop uit Raspoetin in een kwaad daglicht te stellen.
Door zijn grote macht aan het hof en op de Russische politiek en vooral door het feit dat hij zich voor en tijdens de Eerste Wereldoorlog als pacifist opstelde, werd hij door de Russische adel steeds meer gewantrouwd. Volgens sommigen zou hij een Duits agent zijn, een verhouding hebben met de (van oorsprong Duitse) tsarina en over een duivelse macht beschikken.
De moord.
Raspoetin werd in de nacht van 29 op 30 december 1916 door prins Felix Joesoepov, het ultra-rechtse doemalid Vladimir Poerisjkevitsj en grootvorst Dimitri Pavlovitsj van Rusland (Romanov), een volle neef van de tsaar, in het paleis van de familie Joesoepov aan de rivier de Mojka te Petrograd vermoord.
Deze moord is onderwerp van speculatie. Het gangbaarste verhaal is dat Raspoetin door Joesoepov bij hem thuis werd uitgenodigd voor een housewarmingparty. Felix Joesoepov had de achterdochtige Raspoetin weten over te halen door hem een ontmoeting met zijn vrouw te beloven, hoewel Irina zich op de Krim bevond. Er zijn ook auteurs die menen dat Raspoetin biseksueel was, om zijn recente contacten met Joesoepov te verklaren. De voorbereidingen waren uitvoerig geweest: Raspoetin werd in een omgebouwd keldervertrek ontvangen en er werd boven de indruk van een feest gewekt door muziek te spelen op een grammofoon. Naar verluidt had de arts Lazavert een overdosis kaliumcyanide (KCN), genoeg om een stier te doden, in het voor Raspoetin bestemde gebak gedaan. Doordat de cyanide geneutraliseerd werd door bepaalde stoffen in het gebak, werd Raspoetin niet vergiftigd. Ook in een aantal wijnglazen zat gif. Toen Joesoepov zag dat Raspoetin dronken was, liep hij naar boven om de anderen op de hoogte te stellen. Hij kwam terug met een pistool. Hij schoot terwijl hij naast Raspoetin zat; de kogel ging door Raspoetins maag en lever. Raspoetin viel neer maar wist even later naar buiten te ontsnappen via een deur aan de zijkant van het appartement. Vervolgens kwam Poerisjkevitsj naar beneden en vuurde een aantal kogels op hem af. Raspoetin viel neer in de sneeuw buiten de deur. Daarna zouden Joesoepov en Poerisjkevitsj Raspoetin hebben geschopt en geslagen met een met ijzer beslagen knuppel. Eenmaal terug binnen schoot een van de samenzweerders hem in het voorhoofd. Door het lawaai van de schoten werd een dienstdoende agent gealarmeerd, die navraag ging doen in het paleis.
Twintig minuten later werd hij opnieuw binnengenood, en Poerisjkevitsj pochte dat hij Raspoetin had vermoord. Hoewel hij gemaand werd tot geheimhouding omwille van de tsaar, meldde de agent die ochtend de moord aan zijn superieuren. Het lichaam van Raspoetin werd intussen in de auto van grootvorst Dimitri gelegd, naar de kleine Neva gereden en in een wak gegooid. Na drie dagen werd het lichaam gevonden, honderd meter van de brug, vastgevroren in het ijs. Uit autopsie bleek dat Raspoetin al dood was voordat het lichaam in het water werd gegooid. Sommige bronnen speculeren dat Raspoetin al na het eerste schot vermoord was, maar dat de moordenaars voor alle zekerheid zijn blijven schieten.
De moord kritisch bekeken.
De autopsie van 1916 door professor Dimitri Kossorotov en studies door dr. Vladimir Zjarov in 1993 en professor Derrick Pounder in 2004/05 toonden geen actief vergif aan in de maag van Raspoetin. Pounder kwam tot de conclusie dat het derde, dodelijke schot van een Webley .455-pistool met loden kogeltop, mogelijk afgevuurd zou kunnen zijn door luitenant Oswald Rayner, die in dienst was van de Britse Secret Intelligence Service (SIS). De Britse ambassadeur, sir George Buchanan, zou vooraf van de moordaanslag geweten hebben. Felix Joesoepov en grootvorst Dimitri Romanov kregen huisarrest, nadat was gebleken dat het bloed niet van een hond, maar van menselijke oorsprong was. Felix en Dimitri werden uit Sint-Petersburg verbannen, maar kregen gratie na de Februarirevolutie.
Twee maanden nadat Raspoetin was begraven in Tsarskoje Selo is zijn lichaam opgegraven en in een pianokist naar de hoofdstad vervoerd. De nacht daarop is de kist in een vrachtauto buiten de stad gebracht. Het waarschijnlijkst is dat het stoffelijk overschot is verbrand in de ketels van de Keizerlijke Polytechnische Universiteit onder toeziend oog van een aantal militairen en studenten, zodat er niets overbleef dat aan hem herinnerde.

</doc>
<doc id="36911" url="https://nl.wikipedia.org/wiki?curid=36911" title="Nieuwe realisme">
Nieuwe realisme



</doc>
<doc id="36913" url="https://nl.wikipedia.org/wiki?curid=36913" title="Famke">
Famke



</doc>
<doc id="36915" url="https://nl.wikipedia.org/wiki?curid=36915" title="Kruiser">
Kruiser

Een kruiser is een oorlogsschip dat veel taken kan uitvoeren zoals het bekampen van vijandelijke oorlogsschepen, patrouilleren, beschermen van de handelsroutes, verkenningstaken en het versterken van de aanvalskracht van vlooteenheden.
Om deze taken te kunnen uitvoeren moet het onder andere over een grote actieradius beschikken en een goed onderkomen aan zijn bemanning bieden voor langere periodes.
Geschiedenis.
De term kruiser kwam al in de zeiltijd voor en stond niet zozeer voor een bepaald type schip, maar meer voor een uit te voeren taak.
Door de introductie van de stoommachine, bepantsering en moderne artillerie verschenen in de loop van de 19e eeuw de pantserschepen, pantserkruisers, pantserdekkruisers en diverse varianten als de ramtorenkruisers. Later ontstonden daaruit de eerste slagschepen. 
Eerst bij het Vlootverdrag van Washington in 1922 werd aan kruisers een limiet van 10.000 ton waterverplaatsing gesteld. Bij het Londense vlootverdrag van 1930 werden kruisers verder gedefinieerd. Er werd een maximum gesteld aan de bewapening en tevens werd een onderscheid gemaakt tussen zware kruisers, met maximaal 203mm- of 8 inchgeschut, en lichte kruisers met geschut van maximaal 155 mm of 6,1 inch. Ook werd daar voor de verdragspartijen een beperking vastgelegd voor de tonnage die ieder der partijen aan kruisers mocht bouwen, grofweg in de verhouding 5:5:3 voor respectievelijk de Verenigde Staten, het Verenigd Koninkrijk en Japan.
Tijdens de Tweede Wereldoorlog bouwden Groot-Brittannië, Frankrijk, Nederland, Rusland, de VS, Duitsland, Italië en Japan in totaal 87 kruisers terwijl ze bij het begin van de oorlog over 191 van die schepen beschikten. Er gingen er bij elkaar genomen 113 verloren.
Modern.
Moderne kruisers, zoals de Amerikaanse "Ticonderoga"-klasse, verschillen weinig meer van en zijn ook nauwelijks groter dan torpedobootjagers, zoals de "Arleigh Burke"-klasse. 
De Ticonderoga werd zelfs oorspronkelijk ontworpen als luchtverdedigingsvariant ("AAW = Anti Air Warfare") van de "Spruance"-klasse jagers. Tijdens de bouw besloot men echter de schepen als kruiser te classificeren. Ook zijn moderne torpedobootjagers en fregatten (zoals de Nederlandse De Zeven Provinciënklasse) net zo groot, of zelfs groter, dan menig kruiser uit de Tweede Wereldoorlog.
De hoofdbewapening bestaat niet meer, zoals in het verleden, uit kanonnen, maar uit een groot arsenaal aan lucht- en zeedoelraketten, kruisvluchtwapens en anti-onderzeeboottorpedo's. Voor zelfbescherming zijn er nog snelvuurkanonnen zoals de Phalanx of de Goalkeeper. Eén of twee kanonnen van 127 mm (5 inch) en enkele helikopters completeren de uitrusting.

</doc>
<doc id="36919" url="https://nl.wikipedia.org/wiki?curid=36919" title="Bas">
Bas



</doc>
<doc id="36920" url="https://nl.wikipedia.org/wiki?curid=36920" title="Industrie">
Industrie

De industrie (Lat "Industria": bedrijvigheid, ijver) is het deel van de economie, dat wordt gekenmerkt door de productie en verwerking van materiële goederen of artikelen in fabrieken en ondernemingen, veelal gekenmerkt door een hoge graad van mechanisering en automatisering – in tegenstelling tot de ambachtelijke vorm van de productie.
Het proces van veranderingen in het productieproces door mechanisatie en de daaropvolgende veranderingen in de productieorganisatie, zoals de invoering van het fabriekssysteem, wordt industrialisatie genoemd.
Er zijn ook sectoren die niet voldoen aan de bovenstaande definitie en toch worden aangeduid als een industrie, zoals dienstverlenende bedrijfstakken als de "toerisme-industrie", "bio-industrie", "muziekindustrie", "entertainmentindustrie" of "software-industrie". De reden hiervoor is gelegen in de specifieke vertaling van het Engels woord "industry", dat in aanvulling op de "industrie", ook "branche" of "bedrijfstak" kan betekenen.
Algemeen.
Industrie is de productie van economische goederen, en het geheel van producerende bedrijven behoudens mijnbouw, bouwnijverheid en nutsbedrijven. De industrie is opgedeeld in verschillende industrietakken of branches, die ieder een specifiek gedeelte van de economische productie leveren, zoals de kledingindustrie.
In de economische wetenschap worden de industrie en bouwnijverheid wel de secundaire sector genoemd, die men plaatst naast landbouw en mijnbouw, de primaire sector genoemd, en dienstverlening ofwel de tertiaire sector. 'Industrie' heeft in het algemeen betrekking op:
Industrie in deze betekenis is in vele landen de sleutelsector van de economie. De industrie is qua omzet verantwoordelijk voor ongeveer een derde deel van de wereldeconomie. Dat is tegenwoordig meer dan de agrarische sector, maar minder dan de dienstensector. Indien de mechanisatiegraad laag is, spreekt men wel van manufactuur.
Naar werkgelegenheid is de industrie slechts enkele decennia belangrijker geweest dan de landbouw- en dienstenssector, en dan nog niet overal. Dat was met name het geval in Europa en de Sovjetunie kort na de Tweede Wereldoorlog. Alleen in Groot-Brittannië, Duitsland, België en Zwitserland is de industrie meer dan een halve eeuw dominant geweest. In de Verenigde Staten, Frankrijk, Japan, Nederland en vele andere landen is de tewerkstelling in de industrie nooit uitgestegen boven die in de landbouw en de dienstverlening. 
In Angelsaksische landen wordt onder "industry" iedere marktgerichte activiteit verstaan, inclusief de ambachtelijke productie en de productie van diensten. Dit leidt soms tot verwarrende begrippen als "vreemdelingenindustrie", een activiteit die onder de tertiaire sector valt.
Onderverdeling van de industrie.
Generieke indeling.
De industrie kan worden ingedeeld in twee hoofdgroepen:
Andere indelingen die kunnen worden gemaakt:
of:
Standaard Bedrijfsindeling.
Het Nederlandse Centraal Bureau voor de Statistiek (CBS) hanteert de Standaard Bedrijfsindeling (SBI). De recentste versie is de SBI 2008.
SBI 1993 deelt de activiteiten van bedrijven, verenigingen, overheidsorganen etc. naar zes niveaus in. Een voorbeeld van de industrie op het niveau van twee letters (subsectoren):
De codering van de SBI kent op hoger aggregatieniveau voor iedere code één of twee letters. Voor verdere verfijning wordt gebruikgemaakt van niveaus aangegeven door twee tot en met vijf cijfers. Het letterniveau en het cijferniveau zijn los van elkaar te gebruiken. Meestal wordt een activiteit aangegeven via de cijfers. Om het gebruik van de SBI te vergemakkelijken stelt het CBS een index en een toelichting beschikbaar. De index bestaat uit een lijst van activiteiten met daarachter de vijfcijferige code. De toelichting beschrijft voor de verschillende niveaus, de activiteiten die daarin worden ingedeeld en verwijst voor activiteiten waar je over zou kunnen twijfelen naar de juist subklasse.
De eerste twee cijfers van de SBI komen overeen met die van de ISIC, de bedrijfsindeling van de Verenigde Naties. De eerste vier (van de vijf) cijfers zijn die van de NACE, de indeling van de Europese Unie. Zo zijn de bestanden en cijfers van de verschillende landen en internationale instanties koppelbaar en vergelijkbaar.
Al deze indelingen zijn per 1 januari 2008 herzien. Toen is de SBI 2008, die gebaseerd is op de nieuwe ISIC Rev.4 en de nieuwe NACE Rev.2, ingegaan. Belangrijkste wijziging betreft de nieuwe informatiesector, die samengesteld is uit verschillende klassen uit de SBI'93. Het CBS stelt schakelschema's beschikbaar om codes van de oude naar de nieuwe SBI te schakelen. Ook zullen de index en de toelichting worden aangepast. Veel oude codes zijn echter niet zonder meer te vertalen naar de nieuwe indeling.
Andere indelingen.
De industrie kan ook worden ingedeeld op basis van de vorm van productie:
Andere algemene vormen van industrie zijn:
Andere specifieke vormen van industrie:
Duurzaamheid.
Wereldwijd is de industrie verantwoordelijk voor circa 18 procent van alle door de mens veroorzaakte uitstoot van broeikasgassen. De industrie maakt gebruik van verschillende natuurlijke hulpbronnen en veroorzaakt in sommige gevallen ook vervuiling. 
Vele industrieën werken om deze reden aan verduurzaming door vermindering van het verbruik van grondstoffen en vermindering van de uitstoot van broeikasgassen en vervuiling. Overheden op verschillende niveaus (globaal, Europees, nationaal en regionaal) dragen hier via beleid aan bij.

</doc>
<doc id="36921" url="https://nl.wikipedia.org/wiki?curid=36921" title="ISO 3166-2">
ISO 3166-2

ISO 3166-2 is het tweede gedeelte van de ISO 3166-standaard en definieert de codes voor de namen van de belangrijkste deelsectoren (bijvoorbeeld provincies of staten) van alle landen die gecodeerd zijn volgens ISO 3166-1. De officiële naam van deze standaard is de "Codes for the representation of names of countries and their subdivisions – Part 2: Country subdivision code", vrij vertaald de "Codes voor de representatie van namen van landen en hun onderverdelingen". De standaard werd voor het eerst gepubliceerd in 1998.
Het doel van ISO 3166-2 is het vaststellen van een internationale standaard van korte en unieke alfanumerieke codes die de desbetreffende administratieve onderdelen van alle landen representeren in een eenvoudige en minder dubbelzinnige vorm dan hun volledige naam. Elke volledige ISO 3166-2-code bestaat uit twee delen, gescheiden door een koppelteken:
Elke volledige ISO 3166-2-code kan vervolgens worden gebruikt om op unieke wijze een belangrijk administratief onderdeel te identificeren in een mondiale context. Momenteel zijn er meer dan 4200 codes gedefinieerd in ISO 3166-2.
Voor sommige landen zijn er codes gedefinieerd voor meer dan slechts één niveau van administratieve onderdelen in dat land. Deze codes voor onderdelen van een land op een hoger gelegen niveau worden gedefinieerd volgens de officiële standaard zonder de ISO 3166-1 alfa-2-code van een land als voorvoegsel. Hierdoor kunnen deze codes geen garantie bieden voor wereldwijde uniciteit als opzichzelfstaande codes. Echter kunnen deze codes worden aangevuld door toevoeging van de alfa-2-code.
Formaat.
Het formaat van de ISO 3166-2-codes is verschillend per land. De codes kunnen alfabetische, numerieke of alfanumerieke tekens gebruiken, en kunnen tevens een constante of variabele lengte hebben. De volgende tabel geeft een overzicht van hoe de ISO 3166-2-codes van een land zijn opgebouwd gegroepeerd op formaat (uitgezonderd de landen zonder gedefinieerde codes):
Deelgebieden opgenomen in ISO 3166-1.
De volgende landen hebben een of meerdere afhankelijk gebieden die in ISO 3166-2 zijn opgenomen, en zowel toegewezen zijn aan het land waartoe ze behoren, als ook een eigen landcode toegewezen hebben gekregen in ISO 3166-1:
Noten:
Huidige codes.
De codes die gebruikt worden en kunnen worden staan weergegeven in de tabel op ISO 3166-1.
Veranderingen.
Er zijn twee edities van ISO 3166-2. De eerste editie (ISO 3166-2:1998) is gepubliceerd op 20 december 1998 en de tweede editie (ISO 3166-2:2007) is gepubliceerd op 13 december 2007.
Tussen de verschillende edities update de ISO-3166/MA de codelijsten door het aankondigen van de veranderingen in nieuwsbrieven. Veranderingen in ISO 3166-2 hebben voornamelijk betrekking op correcties van de spelling, toevoeging en verwijdering van deelgebieden, en aanpassing van de administratieve structuur.

</doc>
<doc id="36922" url="https://nl.wikipedia.org/wiki?curid=36922" title="Lijst van drummers">
Lijst van drummers

Dit artikel omvat een lijst van (bekende) drummers waarover een apart artikel is gewijd op de Nederlandstalige Wikipedia.

</doc>
<doc id="36923" url="https://nl.wikipedia.org/wiki?curid=36923" title="Bassist">
Bassist

Een bassist is een musicus die contrabas of basgitaar speelt. Ook andere bespelers van bas-instrumenten zoals bassaxofoon worden wel bassist genoemd.

</doc>
<doc id="36924" url="https://nl.wikipedia.org/wiki?curid=36924" title="Appel (plant)">
Appel (plant)

De appel ("Malus domestica" Borkh.) is een boom, struik of spil uit het geslacht "Malus", waaraan de vooral op het noordelijk halfrond algemeen bekende handappels groeien. De appel groeit in de gematigde streken.
Geschiedenis.
De appel werd al 10.000 v.Chr. in Europa in het wild verzameld en al in het Nabije Oosten geteeld in 4000 v.Chr. Waarschijnlijk is de appel langs de oude zijderoute verspreid, omdat ook het genencentrum van de appel in de omgeving van deze route ligt. De eetbare handappel is het eindresultaat van een eeuwenlang proces van kruising in Centraal-Azië, waar meer dan 25 wilde appelsoorten voorkomen. Geselecteerde rassen werden later in stand gehouden door de door Chinezen uitgevonden techniek van enting.
Ten tijde van de oude Grieken en Romeinen tussen de achtste eeuw v.Chr. en de vijfde eeuw na Chr. was er een florerende teelt van appels. De Romeinen hebben deze rassen verder verspreid over West-Europa. Later is dit gevolgd door verschillende herintroducties vanuit het genencentrum. In de negentiende eeuw hadden vele steden in Europa en Nederland hun eigen rassen. Deze rassen waren zoet of halfzuur, verschillend gekleurd en met verschillende vormen en grootte. Enkele voorbeelden hiervan zijn 'Lunterse Pippeling', 'Brabantse Bellefleur', 'Groninger Kroon', 'Eijsdener Klumpke' en 'Gronsvelder Klumpke'. Europeanen introduceerden de appel in Noord-Amerika. Met het verdwijnen van de hoogstamboomgaarden zijn veel rassen weer verloren gegaan. De verschillende pomologische verenigingen in Nederland proberen zo veel mogelijk oude rassen in stand te houden.
Nachtvorstschade.
De boom bloeit afhankelijk van het ras gemiddeld van half april tot eind mei. Tijdens de bloei kan er nachtvorstschade optreden, doordat de bloemen bevriezen en dus niet kunnen uitgroeien tot vruchten. Ook jonge vruchten kunnen beschadigd worden. Nachtvorstschade kan voorkomen worden door bij 0,5 °C met beregenen te beginnen en door te gaan tot de temperatuur boven nul is gekomen. Door de vrijkomende stollingswarmte blijvende de met ijs bedekte bloemen en bloemknoppen rondom de nul graden.
Geslacht.
In Nederland komt uit het geslacht "Malus" alleen de wilde appel "(Malus sylvestris)" in het wild voor. Hij is uiterst zeldzaam en groeit alleen hier en daar nog op de Veluwe, langs beken in de Achterhoek en Drenthe, op de stuwwal bij Nijmegen en in Noord-Limburg.In België komen lokaal ook nog enkele populaties voor, bijvoorbeeld in de Voerstreek.In bermen en bosranden komen wel regelmatig verwilderde handappels voor die hun oorsprong vinden in een weggeworpen klokhuis.
Rassen.
Er bestaan duizenden appelrassen, terwijl er ook nog steeds nieuwe rassen verschijnen.
Ziekten en aantastingen.
De bladeren kunnen aangetast worden door onder andere de schimmels meeldauw en schurft. De stam en de takken door vruchtboomkanker ("Nectria galligena"). De vruchten door onder andere Monilia-rot en Botrytis-rot.
Insecten tasten naast de bladeren en bloemknoppen ook de vruchten aan. Enkele insecten zijn de bladrollers (o.a. fruitmot "Cydia pomonella"), appelbloedluis, bladluis en appelzaagwesp.
Sinds het eind van de jaren 1990 komt in Nederland in toenemende mate de heksenbezemziekte voor in appelbomen. De oorzaak is aantasting door fytoplasmen. Overdracht kan gebeuren door enten van een aangetaste boom te gebruiken en door zuigende insecten zoals de appelbladvlo of de cicade Fiebriella florii.

</doc>
<doc id="36925" url="https://nl.wikipedia.org/wiki?curid=36925" title="Tangens en cotangens">
Tangens en cotangens

De tangens en cotangens zijn goniometrische functies, aangeduid met formula_1 en formula_2. Verouderde afkortingen formula_3 en formula_4 komen nog wel voor. De naam tangens komt van raaklijn in het Latijn, "tangens" betekent rakend. Het argument van de tangens en de cotangens wordt vaak gezien als een hoek en dat heeft te maken met de oorspronkelijke definitie van deze functies. De tangens was gedefinieerd als de verhouding van de overstaande en de aanliggende rechthoekszijde in een rechthoekige driehoek. Deze oorspronkelijke definitie beperkte echter het domein van het argument van 0° tot 90°. Tot 90°, omdat de tangens voor 90° niet is gedefinieerd.
De inverse functie van de tangens is de arctangens of boogtangens, die voor een gegeven waarde van de tangens als functiewaarde de oorspronkelijke hoek, tussen −90° en +90°, geeft.
Goniometrische cirkel, eenheidscirkel.
De functiewaarde van de tangens loopt van formula_5 tot formula_6 voor een argument lopend van 0° tot 90° en van formula_7 terug naar formula_5 voor een argument lopend van 90° tot 180°. Daarbuiten wordt de functie met een periode van 180° voortgezet. Ook is:
Beide functies kunnen in de sinus en cosinus worden uitgedrukt:
De cotangens van een hoek is dus de omgekeerde van de tangens van die hoek, mits formula_12 en formula_13:
Machtreeks.
De tangens en cotangens kunnen ook in de vorm van een machtreeks geschreven worden, bijvoorbeeld als taylorreeks.
Voor formula_15 geldt:
Daarin is formula_18 het zogenaamde formula_19-de bernoulligetal.
Beschouwt men formula_20 als hoek, dan is formula_20 uitgedrukt in radialen.
Berekeningen met de tangens in een driehoek.
Geen rechte hoek.
In een driehoek formula_22 zonder rechte hoek geldt voor de grootte van de hoeken:
Geen voorwaarden.
De tangensregel geldt voor alle driehoeken en geeft het volgende verband:

</doc>
<doc id="36926" url="https://nl.wikipedia.org/wiki?curid=36926" title="Mongolen (volk)">
Mongolen (volk)

De Mongolen (Mongools: Монгол "Mongol") vormen een etnische groep ontstaan in een gebied dat tegenwoordig Mongolië en delen van Rusland en China omvat. Thans zijn er ongeveer 10 miljoen Mongolen. Ze spreken de Mongoolse taal. De Mongolen in de Volksrepubliek China zijn daar een van 56 officieel erkende minderheden.
Cultuur en leefwijze.
Van de naar schatting 10 miljoen Mongolen wonen 2,9 miljoen in Mongolië zelf, 5 miljoen in Binnen-Mongolië, 0,7 miljoen in Liaoning (China) en 1 miljoen in Rusland. De belangrijkste groep van de Mongolen wordt gevormd door de Khalkha-Mongolen. Andere belangrijke subgroepen zijn de Boerjaten, de Dörbet en de Daur, Tu en andere groepen in China. De Afghaanse Hazara en verschillende andere volkeren zijn ontstaan uit de Mongolen. De enige groep Mongolen in Europa zijn de Kalmukken, in de Noordelijke Kaukasus.
Tot ver in de 20e eeuw was het overgrote deel van de Mongolen (semi-) nomade. Tegenwoordig is nog ongeveer een derde van de Mongoolse bevolking nomade. Na de val van de Sovjet-Unie (Mongolië functioneerde feitelijk als satellietstaat) nam het aantal nomaden tijdelijk toe, omdat de economie van alle nieuwe republieken instortte gedurende de jaren 90. De grootste bedreiging voor het traditionele nomadenbestaan zijn momenteel de strenge winters en droge zomers in Centraal-Azië. Regelmatig sterven grote delen van de veepopulatie af. Mongolen zijn hierdoor steeds meer gedwongen om hun oude levenswijze achter zich te laten en een nieuw leven te beginnen in de grote steden in Mongolië en Rusland.
De Mongolen spreken een grote diversiteit aan dialecten van hun taal, het Mongools. Sommige taalkundigen delen het Mongools in bij de Altaïsche taalfamilie, naast het Koreaans en het Turks, maar deze theorie is moeilijk te verifiëren omdat de gezamenlijke moedertaal die wordt voorgesteld veel ouder is dan die van bijvoorbeeld de Indo-Europese taalfamilie. Het gaat hier om mogelijk tienduizenden jaren, wat wel benadrukt dat de traditionele levenswijzen van de nomadische Mongolen, Tunguzen en Turkse volkeren in Noordoost-Azië al zeer lang bestaat. Het Mongools vertoont echter wel vrijwel dezelfde grammatica als andere Altaïsche talen en deelt ook een grote woordenschat met met name de Turkse talen. Boventoonzang is een speciale manier van zingen die een lange traditie kent in de Mongoolse cultuur. Vergelijkbare zangmethoden zijn ook bekend bij andere Altaïsche volkeren. Het traditionele geloof van de Mongolen is het monotheïstische Tengriisme, dat ook werd beleden door Turkse en Oeraalse volkeren. Tegenwoordig wordt door de meeste Mongolen de lamaïstische vorm van het boeddhisme beleden.
Het Mongools werd niet geschreven tot Ghengis Kahn in de 12e eeuw het Oeigoers schrift overnam. In het autonome Binnen-Mongolië wordt dit schrift nog gehanteerd, Mongolië zelf hanteert het Cyrillisch schrift en overweegt op het Latijnse alfabet over te stappen. Een aantal Mongolen leeft nomadisch en in tenten (yurts), hoewel de meeste de yurt voor een stenen huis hebben ingeruild en het paard voor een auto of fiets. Mongolen zijn desondanks trots op hun nomadische cultuur en verleden. Zij eten nog steeds bij voorkeur vlees en veeproducten.
Geschiedenis.
Ondanks het feit dat ze klein in aantal waren ten tijde van de hoogtijdagen van het Mongoolse Rijk (ongeveer 200.000), speelden de Mongolen een belangrijke rol in de wereldgeschiedenis. Onder het leiderschap van Dzjengis Khan ontstond het grootste aaneengesloten rijk in de geschiedenis, dat zich uitstrekte over 35 miljoen km² en meer dan 100 miljoen mensen telde. Eens beheersten de Mongolen het grootste gedeelte van China, Korea, Afghanistan, Georgië, Armenië, Rusland, Hongarije en de tussenliggende landen.
De Mongolen waren gevreesd om hun wreedheid. Bij hun veroveringstochten gaven ze de steden meestal wel eerst de mogelijkheid tot vrijwillige onderwerping. In dit geval werd de bevolking als gelijkwaardig burger van het Rijk beschouwd met de bijbehorende rechten (geloofsvrijheid) en plichten (belastingafdracht). Met name de nomadische Turkse volkeren van Centraal-Azië sloten zich in de eerste fase van de expansie vrijwillig bij de Mongolen aan; hun taal, cultuur en militair-politieke organisatie was nauw verwant met die van de Mongolen. Bij verzet werd na een verovering echter meermaals vrijwel de hele stad uitgemoord. De afgehakte hoofden werden dan soms als waarschuwing langs de nabije wegen opgestapeld. Met name sedentaire volkeren werden erg zwaar getroffen; zij wilden hun grondgebied immers niet afstaan als grasland voor de paarden. De omringende akkers en irrigatiewerken werden dan meestal vernietigd.
De Mongolen in Europa.
De Mongolen waren de beste ruiters en boogschutters van hun tijd. Hierdoor konden zij zich over zeer grote afstanden verplaatsen.
Ze rukten over de Hongaarse puszta op tot Boedapest, dat zij in 1241 veroverden. In 1241 wonnen ze de slag nabij Legnickie Pole (ook wel bekend als Wahlstatt). Hierbij versloegen ze een Pools-Duits leger.
Plots trokken de Mongolen zich evenwel uit Europa terug. Ze dienden in hun thuisland een nieuwe Grote Khan te kiezen.
Mongolen en Japan.
Onder Kublai Khan hebben de Mongolen tot tweemaal toe geprobeerd Japan binnen te vallen. Beide pogingen mislukten.
De eerste invasievloot van 1274, bestaande uit 900 schepen met bijna 40.000 tot de tanden gewapende Mongolen, Chinezen en Koreanen aan boord, arriveerde bij het kleine eiland Takashima en hakte nagenoeg de gehele bevolking van het eiland in de pan. Twee weken later forceerde slecht weer een vroegtijdig vertrek en een wervelstorm deed de vloot met man en muis vergaan.
Kublai Khan probeerde een nieuwe massale aanval op Kyushu in 1281 met 140.000 man aan boord van een enorme vloot van 4400 schepen. Hij had de Chinezen bevolen deze vloot te bouwen binnen een tijdsbestek van slechts één jaar. De enorme vloot trachtte een tweede maal een bruggenhoofd te creëren op Takashima om van daaruit Japan te overmeesteren. Gedurende 53 dagen wisten Japanse samurai de indringers te weerstaan. Tijdens de nacht van de 54e dag verjoeg een orkaan 3000 schepen en 100.000 mannen. De Japanners beschouwden deze tweede nachtelijke redding als een Goddelijke Wind. Het Japanse woord voor Goddelijke Wind is "Kamikaze"...
Recent werd aangetoond dat het ongeduld van Kublai Khan om snel over een grote vloot te beschikken resulteerde in een veel te korte bouwperiode voor de Chinese scheepsbouwers. Dit verklaart waarom de schepen niet stevig waren en gemakkelijk verwoest werden. Ook het feit dat de overwonnen Chinezen niet al te gelukkig waren met de Mongoolse overheersing had een bijkomend negatief effect op de kwaliteit van de schepen. Ze werden onvoldoende stevig gebouwd en er werd beslag gelegd op rivierboten om aan het vereiste aantal schepen te voldoen. Rivierboten hebben echter geen kiel maar een platte bodem in tegenstelling tot zeeschepen. Ze zijn zo een uiterst gemakkelijke prooi voor zeestormen.

</doc>
<doc id="36927" url="https://nl.wikipedia.org/wiki?curid=36927" title="Mongolie">
Mongolie



</doc>
<doc id="36928" url="https://nl.wikipedia.org/wiki?curid=36928" title="The Who">
The Who

The Who is een Engelse rockband uit de jaren zestig en zeventig en werd opgericht in 1964 in Londen.
De band groeide uit tot een van de bekendste rock-'n-rollbands ter wereld, die in de hoogtijdagen bestond uit zanger Roger Daltrey, gitarist Pete Townshend, bassist John Entwistle en drummer Keith Moon. The Who is met uitzondering van de periodes tussen 1983 en 1988 en tussen 1990 en 1995 vrijwel continu op tournee geweest. Wijzigingen in de samenstelling kwamen na het overlijden van Keith Moon in 1978 (die achtereenvolgens vervangen werd door Kenney Jones, Simon Phillips en Zak Starkey) en na de dood van John Entwistle in 2002 (voor wie Pino Palladino sindsdien de honneurs waarneemt). Eind oktober 2006 maakte The Who een comeback, met hun album "Endless Wire". Het is het elfde studioalbum dat de band uitbracht, maar het eerste sinds "It's Hard" uit 1982.
The Who is vooral bekend geworden als "rockpioniers"; uitvinders van de powerchords en Townshends rockopera "Tommy". De vroege "mod"-albums van de band – met korte, soms agressieve nummers erop – zijn goede voorbeelden van hoe The Who eruitzag: Pete Townshend met zijn leidende powerchords; Keith Moon met zijn explosieve drumwerk; John Entwistle met zijn basloopjes en Roger Daltrey met zijn krachtige stem en rondvliegende microfoon. Deze albums zijn van grote invloed geweest op de ontwikkeling van de hardrock en de powerpop, terwijl de luidruchtige en agressieve concerten de weg vrijmaakten voor de komst van punkrock- en heavymetalbands, die op deze manier door The Who geïnspireerd werden.
In juli 2007 heeft The Who een geslaagde wereldtournee, die begonnen is in juni 2006, afgesloten.
The Who staat op nummer 8 van de lijst van de "100 Grootste Hardrockartiesten" van VH1 en op nummer 9 van hun lijst van de "100 Grootste Rock-'n-Rollartiesten".
Bandbiografie.
1961–1970: "T-t-t-talking 'bout My Generation" en "Tommy".
In 1961 werd in Londen de band The Detours opgericht door Roger Daltrey. In 1962 leerde hij John Entwistle kennen, die indertijd met Pete Townshend in een andere band, genaamd The Confederates, speelde. Toen de drie elkaar voor het eerst ontmoetten, was Daltrey leadgitarist bij The Detours. Daltrey nam het initiatief en vroeg de twee om bij de band te komen. The Detours hadden nu Townshend als slaggitarist, Entwistle als bassist en Doug Sandom als drummer. Zanger Colin Dawson werd afgezet, waarna Daltrey zich hierop kon gaan concentreren en Townshend de leadgitaar ter hand nam. Later ontdekten de bandleden dat er al een andere band met de naam The Detours bestond, waarop zij hun naam veranderden in The Who: Maximum R &amp; B of kortweg: The Who.
In 1964 veranderde, onder invloed van manager Peter Meaden, de naam tijdelijk in The High Numbers. Nadat hun eerste single ("Zoot Suit"/"I'm A Face") flopte, werd de naam terugveranderd en werd Meaden aan de kant gezet. In het jaar 1964 kwam Keith Moon – na een optreden van The Who, waarna hij had gezegd: "... dat kan ik beter!" – in de band voor drummer Sandom, waarmee de klassieke bezetting vervolledigd werd. Nadat Pete Townshend in datzelfde jaar zijn gitaar in een woedende bui kapotgeslagen had op het podium, hetgeen een mediahype ontlokte, raakte platenmaatschappij Decca in de band geïnteresseerd.
De eerste single ("I Can't Explain") werd een hit en diverse Amerikaanse tournees volgden. De optredens van The Who bleken een heus spektakel: Townshend zwaaide wild met zijn armen op zijn gitaar, sprong ermee in het rond en sloeg ze aan stukken op een versterker, Keith Moon trok – compleet gestoord – de hele tijd gekke gezichten terwijl hij drumde en het drumstel geregeld aan diggelen sloeg en Roger Daltrey slingerde voortdurend zijn microfoon in het rond. Dit alles gepaard met de gecontroleerde, maar uiterst virtuoze basloopjes van Entwistle en een extreem hoog geluidsvolume, gaf hen later de reputatie van "loudest rockband in the world".
Al snel bleek dat de band gevormd was rondom Townshend als primaire tekstschrijver. Er bleek frictie te zijn ontstaan tussen hem en Daltrey, omdat Townshend niet het soort muziek schreef dat Daltrey wilde zingen. De tweede grote hit, "Anyway, Anyhow, Anywhere", is dan ook een van de weinige nummers die zij samen hebben geschreven. Grote bekendheid verwierven zij echter door hun album "My Generation", dat zij in 1965 uitgaven. Het bestaat onder andere uit de nummers "The Kids Are Alright" en de titelsong "My Generation", met de bekende lyric "Hope I die before I get old". Alleen in Nederland werd dit album uitgebracht met als titel "The Kids Are Alright" (op het Brunswick label). In 1966 gaf The Who de single "Substitute" uit, die duidelijk het schrijftalent van Townshend liet zien. Verder bracht The Who in 1966 hun tweede album uit, getiteld "A Quick One". Deze plaat omvatte onder andere hun eerste mini-opera, getiteld "A Quick One While He's Away". Het nummer kan opgevat worden als de introductie van de ouders van "Tommy". In 1967 volgden nog andere hits, zoals de singles "I'm a Boy" (over een jongetje dat als een meisje opgemaakt wordt), "Happy Jack" (over een verstandelijk beperkte jongeman), "Pictures of Lily" (een eerbetoon aan masturbatie) en "I Can See for Miles". Dit laatste nummer kwam van de in december 1967 uitgebrachte lp "The Who Sell Out". Op dit album zijn tussen de tracks jingles van de Engelse zeezender Big L Radio London te horen als eerbetoon, in verband met het verbod van de zeezenders per 15 augustus 1967.
In datzelfde jaar verwoestte The Who tijdens een bekend optreden op het Monterey Pop Festival hun eigen instrumentale uitrusting op het podium en herhaalde dit tijdens het "Smothers Brothers Comedy Hour", waar ze letterlijk een explosief optreden gaven toen Keith Moon zijn drumstel opblies. Deze onstuimigheden hebben ertoe geleid dat Pete Townshend voor het eerst met een interview in "Rolling Stone" verscheen. Hij vertelde in dat interview dat hij bezig was met het completeren van een rockopera. Dit waren de eerste tekenen van het veelgeroemde meesterstuk "Tommy" (1969), de eerste commercieel succesrijke rockopera en zelfs een grote mijlpaal binnen de moderne muziek. In 1968 stelden Townshend en Entwistle andere eisen aan hun Sound City-versterkers, die niet door het bedrijf verhoord werden. Het gevolg was de overstap naar het veelgeroemde Hiwatt.
Rond deze tijd begonnen de spirituele leermethoden van de Indiër Meher Baba invloed te krijgen op Townshend en zijn te schrijven nummers. Baba wordt op "Tommy" gecrediteerd als avatara. In het verlengde van "Tommy"’s commerciële succes, werd het ook een kritisch succes. "Life Magazine" zei over "Tommy": "...sprekend over pure kracht, uitvinding en een uitmuntende uitvoering streeft "Tommy" elke opname die ooit uit een studio is gekomen ver voorbij..." en "Melody Maker" meende: "Natuurlijk is The Who nu dé band waarmee alle andere bands mee vergeleken moeten worden."
Ook niet geheel onbelangrijk voor de doorbraak bij het grote publiek was hun concert op Woodstock (15, 16 en 17 augustus 1969) en de verschijning in de gelijknamige film – een optreden dat zijzelf overigens verfoeiden – waarin ze onder andere nummers van "Tommy" ten gehore brachten.
1970–1979: van "Live at Leeds" tot "Quadrophenia".
In 1970 gaf The Who de plaat "Live at Leeds" uit. Echter, in 1970 had The Who nog meer ambitieuze plannen. Ze begonnen met het opnemen van een studioalbum. Op het "Isle of Wight Festival" in augustus introduceerde Daltrey namelijk een nieuw nummer, getiteld "I Don't Even Know Myself", en omschreef het als van "... een album waar we zo ongeveer half mee klaar zijn". En Daltrey had gelijk, want binnen een paar weken na dat concert schreef Townshend het nummer "Pure And Easy", een nummer dat hij later beschreef als het basale nummer waar het hele album-in-wording om zou draaien. Dit project, getiteld "Lifehouse", is overigens nooit afgemaakt. Althans, niet in de vorm die Townshend bedoelde. Er is namelijk wel een hoorspel van gemaakt voor de BBC in 2000, dat later opgenomen is en door Townshend uitgebracht op zes cd's, getiteld "The Lifehouse Chronicles". Dat het niet is afgemaakt in de door Townshend bedoelde vorm kwam doordat de overige drie bandleden niets snapten van het verhaal waar "Lifehouse" in zijn geheel om draaide.
Ondertussen, in maart 1971, besloot de band na de flop van "Lifehouse" te beginnen met het opnemen van het bruikbare materiaal. In eerste instantie gingen zij met hun managers Chris Stamp en Kit Lambert naar New York. De opnames vonden plaats in de Record Plant aldaar, maar het ging allemaal niet zo goed als dat het bedoeld was. Lambert dealde daar onder andere en de sfeer was ook niet ideaal. Om deze redenen nam producent Glyn Johns in april van datzelfde jaar het hele album opnieuw op met de band, maar dit keer in Londen. Een grote selectie van het materiaal werd – samen met één nummer van John Entwistle ("My Wife") dat niet bij de originele plaat hoorde – uitgegeven onder de titel "Who's Next". Het album elimineerde (voorlopig) het "Lifehouse"-project, maar sommige van de nummers werden later uitgegeven als singles en/of hergebruikt voor andere albums in latere jaren (net als "Odds and Sods") en Townshends soloalbum "Who Came First". Hoe moeizaam de aanloop naar dit album ook was, het zou een van hun succesvolste albums worden, zowel onder critici als fans. Dit kwam ook vooral door het spectaculaire synthesizer-werk, dat Townshend gebruikte op de plaat. Het album behaalde plaatsje nummer 4 in de Verenigde Staten en zelfs nummer 1 in Groot-Brittannië. Eén single van het album, "Won't Get Fooled Again", werd het eerste nummer dat een synthesizer-partij als basis had.
"Who's Next" werd gevolgd door een werk dat meer een monoloog is dan een rockopera (er werden namelijk slechts een klein aantal lyrics gezongen door de karakters). Het werk uit 1973, getiteld "Quadrophenia" heeft een verhaallijn over een adolescent genaamd Jimmy, die lijdt aan een identiteitscrisis en aan zijn lichte verstandelijke handicap, tegen een achtergrond van de rebellerende Mods en Rockers in de vroege sixties in Brighton. Quadrophenia was een uitstekend en complex album, maar het sprak het grote publiek niet zo aan als "Tommy".
De latere albums van de band genieten een meer persoonlijke lading voor meestersongwriter Townshend, die uiteindelijk ook zijn eigen stijl meer in zijn soloalbums verwerkte, zoals te horen is op zijn album "Empty Glass". Het album "The Who by Numbers" (1975) bevat dan ook sommige introspectieve nummers, opgeleukt door de publiekslieveling "Squeeze Box", een andere hitsingle. Desalniettemin heeft een rockcriticus "By Numbers" beschouwd als Townshends "zelfmoordbrief". Verder werd er dat jaar ook een filmversie van "Tommy" in de bioscopen getoond. Het werd geregisseerd door Ken Russell, met in de hoofdrol Roger Daltrey (als Tommy Walker). Pete Townshend kreeg een nominatie voor een Academy Award in de categorie "Best Original Score". In 1976 speelde The Who een concert op de Charlton Athletic Football Ground, dat voor meer dan een decennium lang geregistreerd stond in het Guinness Book of Records als het luidste concert ooit.
In 1978 gaf de band het album "Who Are You" uit. Het album toonde een verschuiving van de epische rockopera's naar een ietwat 'radiovriendelijker' geluid. Het album omvatte onder andere een nummer van een niet-afgemaakte rockopera van John Entwistle. De uitgifte van het album werd overschaduwd door het overlijden van drummer Keith Moon, die vijf dagen na de Engelse release overleed aan een overdosis chloormethaziol, slechts een paar uur na een feest van Paul McCartney. De drummer van The Small Faces/The Faces, Kenney Jones volgde Moon in 1979 op. In dat jaar kwam The Who terug op het podium met een aantal bejubelde concerten in onder andere het Rainbow Theatre in Londen, tijdens het Filmfestival in Cannes in Frankrijk en in de Madison Square Garden in New York. Ze besloten hierop een kleine tournee door de Verenigde Staten te ondernemen. Triest genoeg werd deze tournee gedompeld in een tragedie. Op 3 december 1979, toen de band een concert gaf in Cincinnati, Ohio in het Riverfront Coliseum (U.S. Bank Arena) ontstond er een zodanige drukte om de voorste stoelen aldaar, dat elf fans op tragische wijze de dood vonden. Er werd The Who niets verteld over de doden, tot na de show. Dit werd gedaan omdat de organisatie vreesde dat zij nog meer problemen zou krijgen met de meute als het concert niet door zou gaan. De bandleden waren achteraf totaal geschokt door deze gebeurtenis.
Verder gaf The Who in 1979 ook hun eerste rockumentary, getiteld "The Kids Are Alright", uit en werd er een filmversie van "Quadrophenia" uitgegeven, met onder andere Sting en Toyah Willcox in enkele rollen. De rockumentary werd een soort heilige graal voor de "Who"-fans en een samenvatting van het Moon-tijdperk van de band. In december van datzelfde jaar werd The Who de derde band – na The Beatles en The Band – die op de cover van "TIME Magazine" kwam. Hoewel het voorval in Cincinnati werd genoemd, was het artikel – dat geschreven was door Jay Cocks – uitsluitend positief en vol respect jegens The Who, de bandleden en hun plaats binnen de rockmuziek.
1980–1989: Farewell en Live Aid.
In 1981 gaf The Who met Kenney Jones een nieuw album uit, getiteld "Face Dances", en reeds een jaar later, in 1982 volgde het tweede album met hem, getiteld "It's Hard". Met het verlies van Moon verloor The Who ook een flink stuk ritmisch vermogen. Met Kenney Jones, die een totaal andere stijl van drummen heeft dan Keith Moon, verschoof de band van datgene wat men meer als rock beschouwt, naar de popmuziek. Terwijl beide albums redelijk goed verkocht werden en "It's Hard" zelfs een vijf sterren-status in "Rolling Stone" kreeg, waren de meeste fans niet erg te spreken over de nieuwe stijl van de band. Kort na de uitgifte van "It's Hard" begon The Who aan hun afscheidstour, nadat Pete Townshend de situatie rond zijn alcoholverslaving bekendgemaakt had en zichzelf hiervanaf zette. Hierover zei hij dat hij nog één geweldige tournee met The Who wilde maken voordat zij een studioband zouden worden. Omdat het om een afscheidstournee ging, was de vraag naar tickets immens. Het was de tournee met de hoogste omzet van het jaar met uitverkochte zalen in vele steden in Noord-Amerika.
Na deze tournee in december 1982 te hebben voltooid, deed Townshend in 1983 een poging tot het schrijven van een nieuw studioalbum, dat Warner Brothers Records nog te goed had. The Who had namelijk van 1980 tot 1983 een contract lopen bij deze platenmaatschappij. Tegen het einde van dat jaar verklaarde Townshend daarentegen dat hij het niet voor mogelijk hield om genoeg materiaal te creëren dat aan zijn kwaliteitseisen zou kunnen voldoen. Daarop liet hij in december 1983 een persbericht uitgaan, waarin hij verklaarde The Who te verlaten. In 1984 werd nog wél "Who's Last" uitgegeven om tóch aan deze contractuele verplichtingen te voldoen. Met het vertrek van Townshend hield ook The Who als een almaar schrijvende muziekfabriek op te bestaan. Townshend ging zich meer op zijn solocarrière concentreren. Zo schreef hij ' (1985), ' (1989) en "Psychoderelict" (1993), dat beschouwd werd als een voorloper van de eventuele uitgifte van het radiowerk van "Lifehouse". Op 13 juli 1985 kwam The Who eenmalig met Kenney Jones bijeen om Bob Geldof te steunen bij het Live Aid-concert in het Wembley Stadium. De band speelde er "My Generation", "Pinball Wizard", "Love, Reign o'er Me" en een duidelijk ongeoefende versie van "Won't Get Fooled Again". Hoewel de BBC een zekering door liet branden, bleef de band spelen, waardoor de rest van de wereld het grootste stuk van "My Generation" gemist had. In 1988 werd The Who geëerd met de "Lifetime Achievement Award" van de "British Phonographic Industry". Ook hier speelde The Who een klein aantal nummers. Dit was tevens de laatste keer dat Jones met hen zou meespelen. Veruit de bekendste reünietournee vond plaats in 1989 en stond vooral in het teken van "Tommy", vanwege 'zijn' twintigste verjaardag én het vijfentwintigjarige bestaan van de band. Ook nu was de vraag naar kaartjes erg groot: de twee miljoen tickets gingen als warme broodjes over de toonbank. Dit bleek een reden voor het blad "Newsweek" om te schrijven dat een ""Tournee van The Who speciaal is ...", want, "... na The Beatles en The Stones, zijn zij het gewoon"."
1990–1999: World's Greatest Rockband en Reunion-tournee.
In 1990 werd The Who ingehuldigd in de Rock and Roll Hall of Fame. Het commentaar in de "Hall" beschrijft The Who als de grootste voorvechter van de titel "World's Greatest Rock Band" en als een van de meest dynamische liveacts. Afgezien van The Who, hebben alleen The Beatles en de Rolling Stones een gelijkwaardig commentaar in de Rock-'n-Roll Hall.
In 1991 nam The Who een coverversie van "Saturday Night's Alright For Fighting" op als eerbetoon aan de originele zanger: Elton John en gaf dit ook uit. Dit was het laatste studiomateriaal dat John Entwistle met The Who heeft uitgegeven. In 1994 werd er gefluisterd over een tournee naar aanleiding van de dertigste verjaardag van The Who. Deze is er overigens nooit gekomen, maar ter ere van de vijftigste verjaardag van Roger Daltrey werden er twee concerten gegeven in de Carnegie Hall. Tijdens deze optredens was er ook plaats voor gastoptredens van zowel John Entwistle als Pete Townshend. Hoewel The Who in feite aanwezig was, speelden zij niet als zodanig tijdens die shows. Later dat jaar toerde Pete Townshend om zijn "Psychoderelict"-album te promoten en aan het einde van een van de shows verzorgde John Entwistle een gastoptreden. Maar niet alleen Townshend toerde, ook Roger Daltrey toerde. Hij deed dit met een orkest en een "special guest": jawel, John Entwistle. Deze band stond erop dat John "Rabbit" Bundrick de toetsen zou bespelen, Zak Starkey de drums en Simon Townshend gitaar (voor zijn broer, die niet meedeed). Pete Townshend gaf Daltrey toestemming om deze formatie The Who te noemen, maar dit deed Daltrey niet. De tournee "Daltrey sings Townshend" was dan ook geen geweldig succes.
In 1996 werd Pete Townshend gevraagd om mee te spelen in een groot rockconcert in Hyde Park in Londen. Aanvankelijk was hij van plan om "Quadrophenia" in een solo-akoestische versie op te voeren, gebruikmakend van stukken uit de film, die hij op de achtergrondschermen zou tonen. Hij veranderde zijn gedachte toen hij erachter kwam dat er een publiek zou zijn van rond de 150.000 man. Na Entwistle en Daltrey te hebben gecontacteerd, werd besloten dat er een eenmalig optreden van "Quadrophenia" zou plaatsvinden. De band werd aangevuld met Zak Starkey op het drumstel (terwijl die eigenlijk zijn twijfels had), John "Rabbit" Bundrick op het keyboard en Simon Townshend als slaggitarist. Verder werd Jon Carin nog toegevoegd als tweede toetsenist en een aantal hoornblazers en een achtergrondkoor. Ten slotte kwamen er nog verschillende special guests om de karakters uit "Quadrophenia" te spelen, waaronder: David Gilmour, Ade Edmondson, nieuwslezer Trevor McDonald en Gary Glitter (die Roger Daltrey een dag voor de show per ongeluk met een klap een gebroken oogkas bezorgde. Het hele optreden werd verteld door Phil Daniels, die "Jimmy the Mod" in de film speelde. Afgezien van een aantal technische ongeregeldheden, bleek de show toch een succes en werd deze door velen beschouwd als de beste act van de dag, zelfs boven het hoofdnummer van Eric Clapton. Het succes van deze show leidde tot een uitbreiding met zes nachten in New York in Madison Square Garden. De shows die er gedaan zijn staan niet te boek als The Who.
Eveneens werd er in 1996 een VHS en cd uitgegeven van het legendarische optreden van The Who tijdens het festival op het Isle of Wight, onder de titel "Live at the Isle of Wight Festival 1970".
Het succes van deze "Quadrophenia"-tournee leidde tot grote belangstelling in de Verenigde Staten en Europa. Daarom besloten de bandleden om er nog maar een grote tournee achteraan te plakken. De show werd extra aangepast voor de tournee en bevatte ook de nummers die men van The Who gewend is in de toegift. Ook deze show staat officieel niet op het conto van The Who, maar van de verschillende bandleden. Na het succes van "Quadrophenia" ging de "band" wederom uit elkaar. Pete Townshend ging weer akoestische tours doen, John Entwistle deed weer shows met zijn eigen band ("The John Entwistle Band") en Roger Daltrey ging de wereld rond met de "British Rock Symphony". Hij speelde nummers van The Who en andere klassieke nummers met het orkest.
Met 1999 breekt het jaar aan waarin The Who zich weer officieel hergroepeert. Wederom worden John "Rabbit" Bundrick en Zak Starkey gerekruteerd om de band muzikaal te ondersteunen. Zij speelden in deze formatie veel liefdadigheidsconcerten in relatief kleine zalen. Veel van de nummers die in deze shows werden gespeeld, waren afkomstig van het album "Who's Next" en waren al meer dan dertig jaar niet meer gespeeld.
2000–2005: Goodbye Ox, nog meer tours en nieuwe nummers.
Het succes van deze liefdadigheidsshows leidde tot weer een tournee door de Verenigde Staten in de zomer van 2000 en een tournee door het Verenigd Koninkrijk in november van dat jaar. De tournee eindigde met een liefdadigheidsconcert in de Royal Albert Hall in Londen voor het "Teenage Cancer Trust"-fonds, waarvan later een cd/dvd van (onder de titel "Live at the Royal Albert Hall") uitkwam. Met de uitgifte van deze dvd begonnen de drie leden van de band weer te denken aan de mogelijkheid van een nieuw album.
Nadat The Who tijdens "The Concert for New York City" in oktober 2001 een concert gaf van vier nummers ("Who Are You", "Baba O'Riley", "Behind Blue Eyes" en "Won't Get Fooled Again"), werd het optreden uitgroepen als het meest bejubelde onder het publiek, dat bestond uit New Yorkse politieagenten en brandweerlieden.
The Who werd dat jaar tevens geëerd met een Grammy Lifetime Achievement Award.
Net voordat de Amerikaanse tournee in de zomer van 2002 van start zou gaan, werd John Entwistle 's avonds dood gevonden in zijn kamer in het Hard Rock Hotel in Las Vegas, Nevada. De uitkomst van het autopsie-onderzoek maakte duidelijk dat Entwistle was overleden met een bepaalde hoeveelheid cocaïne in zijn lichaam. De dosis werd niet beschouwd als een overdosis, maar deze geringe hoeveelheid cocaïne in combinatie met zijn reeds zwakke hart zorgde voor een toch fatale hartaanval. Zijn hart was danig verzwakt door een jarenlange opstapeling van hartproblemen, roken, en cocaïnegebruik in de latere jaren van zijn leven. Na een korte vertraging in verband met de begrafenis van de bassist, werd de tournee – overeenkomstig de wens van Entwistles familie – gewoon doorgezet. "The Ox" werd vervangen door de Welshman Pino Palladino. De tournee werd opgenomen en als "Encore Series 2002" uitgegeven. Voordat de tournee begon, werden er nieuwe tournummers geoefend, waaronder: "Real Good Looking Boy", "Certified" en de oude klassieker "I Can See for Miles". In verband met de dood van Entwistle werden deze nummers niet gespeeld. In september nomineerde "Q" magazine The Who als een van de "50 Bands to See Before You Die" (50 Bands die je moet zien voordat je doodgaat).
In 2004 gaf The Who twee nieuwe nummers uit op hun album "". Deze nummers waren "Old Red Wine" en "Real Good Looking Boy" (met respectievelijk Pino Palladino en Greg Lake op de basgitaar). Ter promotie van deze cd ging de band op een nieuwe tournee en deed 18 plaatsen aan. De tournee trok door onder andere Japan, Australië, de Verenigde Staten en het Verenigd Koninkrijk en werd eveneens geregistreerd en uitgegeven ("Encore Series 2004"). In datzelfde jaar gaf The Who wederom een optreden tijdens het Isle of Wight Festival en ontving de gebruikelijke extatische commentaren.
Verder zette Rolling Stone Magazine de band op plaatsje nummer 29 op hun lijst van de "100 Greatest Artists of All Time". Ook werd bevestigd dat The Who in het voorjaar van 2005 hun eerste album (oorspronkelijk getiteld "WHO2") sinds 22 jaar zou uitgeven. Pete Townshends website gaf aan dat de uitgifte voor onbekende duur uitgesteld zou worden en dat ook de VS/VK-tours in de zomer van 2005 naar achteren werden verschoven. Een deel van dit besluit was te wijten aan de langzame opname van het nieuwe materiaal en een ander deel was te wijten aan de toezegging van Zak Starkey aan Oasis om met hen op tournee te gaan.
Op 13 juni 2005 verzorgde The Who een eenmalig optreden in de Gotham Hall in New York. De kaartjes kostten $1500 per stuk. De opbrengst gaat naar Samsungs Four Seasons Of Hope, een instelling die veel geld schenkt aan kinderorganisaties.
In juli 2005 was het twintig jaar geleden dat Live Aid in het Wembley Stadium plaatsvond. Ter ere dáárvan én vanwege de G8-top, werd Live 8 gehouden. Geheel in lijn met de benefietconcerten die The Who eerder al gegeven had, droeg de band wederom een steentje bij aan het bestrijden van de armoede in derdewereldlanden. Zij lieten "Who Are You" en "Won't Get Fooled Again" horen in Londen. Omdat Zak Starkey op tournee was met Oasis werd hij vervangen door Steve White (de oudere broer van ex-Oasis drummer Alan White en drummer voor Paul Weller) en Damon Minchella (Ocean Color Scene) verving bassist Pino Palladino, die door Zuid-Amerika toerde als bassist voor Jeff Beck.
Vanaf 2006: huidige en toekomstplannen.
In de loop van 2006 hebben Pete Townshend en Roger Daltrey hun nieuwe album "Endless Wire" opgenomen, dat zijn debuut op 30 oktober beleefde. In Nederland werd het eerste album op 26 oktober overhandigd aan Freddy Haayen (de ontdekker van Golden Earring). "Endless Wire" was het eerste studio-album met nieuw materiaal sinds "It's Hard", dat uit 1982 stamde. Het nieuwe album bevat nummers die onder andere geïnspireerd zijn op het stockholmsyndroom tijdens het gijzelingsdrama op een school in Beslan en door Mel Gibsons film The Passion of the Christ. Eveneens is er een nieuwe mini-opera te horen zijn op de cd, getiteld "Wire &amp; Glass". Ook dit is een primeur sinds de laatste ("Rael") die op "The Who Sell Out" (1967) verscheen. Delen van "Wire &amp; Glass" werden uitgegeven als een "maxisingle" op 17 juli (speciaal voor iTunes) en daarna op 24 juli op een 12" ep (limited edition). Het nummer "Mirror Door" was al eerder uitgegeven in een radiobewerking en werd voor het eerst gedraaid op BBC Radio 2, tijdens de Ken Bruce Show op 8 juni 2006.
Om het nieuwe album alvast te promoten en korte demo's te geven, gaf The Who in het tijdschrift "Rolling Stone" in december 2005 aan een 24-daagse Europese tournee – gevolgd door een wereldtournee – te willen geven in de zomer van 2006. Kort daarna werd aangekondigd dat het openingsconcert van de tournee op 17 juni op de Universiteit van Leeds zou plaatsvinden. Op dezelfde plaats waar 36 jaar geleden het befaamde "Live at Leeds"-album werd opgenomen. De tickets voor deze show werden persoonlijk verkocht door de Leeds University Union (de studentenvereniging van de Leeds University), met een gelimiteerde verkoop van slechts twee tickets per persoon. Voordat het concert begon, onthulden Daltrey en Townshend een blauwe plaquette om "Live at Leeds" te herdenken. De show was zo langverwacht dat de BBC er een complete uitzending van maakte. Dit gebeurde zowel de dag van het concert als de dag erna. De shows bestonden onder andere ook uit interviews die na het concert gehouden werden met mensen uit het publiek.
Het optreden op de Leeds University en de shows die hierop volgden zijn de eerste optredens die de band geeft sinds hun laatste wereldtournee uit 2004 en het korte optreden op Live 8 in 2005. The Who heeft Europese landen aangedaan zoals: Groot-Brittannië, Spanje, Duitsland en Zwitserland. Ook België werd dit jaar op een bezoek getrakteerd.
Op 30 juni stond het plaatsje Werchter op de tweede dag (van de vier) van het festival Rock Werchter in vuur en vlam en konden vele duizenden toeschouwers genieten van een ruim anderhalf uur durend slotconcert. Op 2 juli werd de tweede dag van "Hyde Park Calling", een concert om de twintigste verjaardag van het Hard Rock Cafe te vieren ook door hen afgesloten. Tijdens dit festival werden er opnamen geschoten voor het Britse televisieprogramma "Top Gear". Zij waren roadies van de band en zij zouden bestelbusjes gaan testen. Hun missie (namelijk zo veel mogelijk koffers verplaatsen) mislukte, aangezien The Who zo'n duizend koffers heeft en dat de drie busjes waarin zij reden er samen slechts negen konden verwerken.
Verder sloot The Who een tournee door Noord-Amerika af, die had geduurd van september tot december en van februari tot maart. Een Europese tournee eindigde in Helsinki.
De shows van de hele tournee door het Verenigd Koninkrijk en de Verenigde Staten werden uitgezonden op internet en achteraf uitgegeven ("Encore Series 2006"). Video streaming-bedrijf "Streaming Tank" is gevraagd om de concerten uit te zenden, gesteund door het technische team van de trilogie van "Lord of the Rings". Dit is de eerste poging door welke band dan ook om hele shows over het internet uit te zenden, sinds "The Vegas Job" in oktober 1999. De meeste Europese tours werden op internet voorgegaan door een aflevering van "In The Attic", een internet-"televisieprogramma", gepresenteerd door Townshends vriendin Rachel Fuller en Michael Cuthbert.
"Sirius Satellite Radio" runde een 24-uurs radiokanaal gewijd aan The Who. Dit kanaal liep vanaf 21 september 2006, tot 31 maart 2007. Het kanaal zond onder andere zeldzame opnames, interviews, en uitzendingen van concerten uit.
Op 3 oktober 2006 gaf iTunes twee singles van "Endless Wire" uit: "Tea &amp; Theatre" (gespeeld als afsluiting van de Noord-Amerikaanse concerten) en "It's Not Enough". Tevens werd The Who in oktober van datzelfde jaar als eerste band geëerd met een "Freddie Mercury Lifetime Achievement in Live Music Award" (die voortaan jaarlijks zal worden uitgereikt) tijdens de Vodafone Live! Music Awards.
Zak Starkey werd door Pete Townshend uitgenodigd om volledig en officieel lid te worden van The Who. Deze gaf Townshend aan dat het voor hem niet per se nodig was, waarop Townshend hem meldde dat de "deur altijd open zou staan".
Tijdens de tournee van 2007 werd toetsenist John "Rabbit" Bundrick vervangen door zijn technicus, Brian Kehew. Bundrick zat tussen oktober en december 2006 thuis bij zijn zieke vrouw, die hij daar verzorgde. In april dit jaar overleed Sue Bundrick na een lang ziekbed. Verder liep niet alles volgens plan bij Roger Daltrey, want hij liep een virusinfectie op, waardoor verschillende shows afgezegd en verplaatst moesten worden. Desalniettemin, de adviezen van niet minder dan drie artsen waren positief, waardoor de rest van de tournee gewoon kon doorgaan.
Op 8 februari 2007 publiceerden Townshend en Daltrey op hun commerciële website de plaatsen die zij in de zomer van 2007 aandeden tijdens hun wereldtournee. Naast tal van andere Europese steden, werden ook Ahoy in Rotterdam en de Lotto Arena (Sportpaleis) in Antwerpen met een bezoek vereerd. De wereldtournee werd op 9 juli in Helsinki, Finland afgesloten.
Op 15 september 2007 ging in Canada de nieuwe documentaire van The Who, getiteld "Amazing Journey: The Story of The Who" in première op het filmfestival in Toronto. Voordat de film op 6 november in Engeland in première ging, werd het voorvertoond op VH1. De dvd-set bestaat uit onder andere interviews met Roger Daltrey, Pete Townshend, The Edge (U2), Eddie Vedder, Sting en Noel Gallagher. De documentaire omvat een hoop materiaal dat nog niet in andere documentaires werd getoond, waaronder het befaamde optreden uit 1970 op de Leeds University en een optreden uit 1964 in het Railway Hotel, toen ze nog bekend waren als de High Numbers.
In 2008 en 2009 toerde The Who door Azië en Australië. In 2010 voerden ze met medewerking van onder andere Eddie Vedder en Tom Meighan een nieuwe editie van "Quadrophenia" uit in de Royal Albert Hall. Tijdens de sluitingsceremonie van de Olympische Spelen van Londen in 2012 gaven ze acte de présence met een medley van oude nummers. In 2015 vierden ze met hun tournee "The Who Hits 50!" het vijftigjarige bestaan van de band.
Populariteit.
Invloed op andere bands.
The Who is een van de rockbands die een enorme invloed heeft gehad op hun genre. De agressieve muziek, die gemaakt werd door powertrioformatie Townshend, Entwistle en Moon (met Daltrey als toegevoegde leadzanger), werd al snel geïmiteerd en gebruikt door bands als Cream, The Jimi Hendrix Experience, Led Zeppelin, Rush, The Jam en bijna alle punk- en grungebands.
De vroege muziekstijl en -houding van The Who was min of meer een verpersoonlijking van wat later bekend zou worden als punkrock in het midden van de jaren zeventig. The Who was een groot voorbeeld voor punkrockbands als The Clash, The Ramones, Sex Pistols, voor protopunk-bands als MC5 en zelfs voor de hedendaagse poppunkbands als Green Day. De met synthesizer overladen nummers van "Who's Next" waren van grote invloed op de newwavemuziek en de synthipop.
Met de vroege modjaren van The Who voorziet de band de meeste, zo niet alle grote bands tijdens de Britpoprage in het midden van de jaren negentig van inspiratie. Bekende namen zoals Blur, Oasis, Stereophonics en Ash putten veel inspiratie in het werk van The Who, waardoor deze van grote invloed was op deze bands.
The Who wordt toegeschreven dat zij een van de bedenkers zijn van het fenomeen "rockopera". Tevens zijn zij de makers van een van de eerste conceptalbums. Volgend in "Tommy's" voetstappen zijn bijvoorbeeld David Bowies "The Rise and Fall of Ziggy Stardust and the Spiders from Mars" en de Pink Floyd albums "The Dark Side of the Moon", "Animals" en bovenal "The Wall". Recentelijk werd het 'rockopera'-idee door The Flaming Lips en Green Day nieuw leven ingeblazen in respectievelijk "Yoshimi Battles the Pink Robots" en "American Idiot". De Nederlandse band DI-RECT gaf negentig optredens in Nederlandse en Belgische theaters met Di-rect doet Tommy, met Nederlandse vertalingen van alle nummers door Jan Rot, en bracht een gelijknamige cd uit.
"My Generation" is waarschijnlijk het meest gecoverde nummer van The Who. Zo gaven Iron Maiden, Green Day en Oasis en Patti Smith covers van het nummer uit. Oasis gebruikte het nummer zelfs als afsluiter van de setlist van hun wereldtournee van 2005. Verder coverde David Bowie de nummers "I Can't Explain", "Pictures of Lily" en "Anyway, Anyhow, Anywhere", gebruikten de Sex Pistols "Substitute" in hun eerdere concerten, maakt The Clash gebruik van het "I Can't Explain"-riffje in de nummers "Clash City Rockers" en "Guns on the Roof" en gaf Pearl Jam optredens met de nummers "Baba O'Riley" en "The Kids Are Alright" tijdens hun tournee in de jaren negentig en later. Overigens heeft Pearl Jam ooit veel meer Who-songs gespeeld, waaronder "Leaving Here" en "Blue, Red, &amp; Grey". Pearl Jam maakte bekend "Love, Reign o'er Me" te zullen coveren voor de film "Reign Over Me" met Adam Sandler. Van Halen coverde "Won't Get Fooled Again" op hun livealbum "Live: Right Here, Right Now" uit 1993 en beschreef het als "A tribute to The Who" ("een hommage aan The Who"). In 1995 coverde Phish "Quadrophenia" voor hun tweede jaarlijkse Halloween-concerttraditie van het in zijn geheel opvoeren van een muziekalbum van een andere band. Het optreden werd later uitgegeven onder de titel "Live Phish Volume 14". Ten slotte coverden de bands Grateful Dead en Nirvana "Baba O'Riley" in de vroege jaren negentig.
De muziek van The Who wordt nog steeds enorm vaak opgevoerd door veel verschillende "Tributebands", zoals The Wholigans, Who's Next USA, BARGAIN, The Relay, en The OHM, in de Verenigde Staten en Who's Next UK en Who's Who in het Verenigd Koninkrijk.

</doc>
<doc id="36930" url="https://nl.wikipedia.org/wiki?curid=36930" title="Capelle aan den Ijssel">
Capelle aan den Ijssel



</doc>
<doc id="36932" url="https://nl.wikipedia.org/wiki?curid=36932" title="Nui">
Nui

Nui is een van de eilanden behorende bij de onafhankelijke eilandstaat Tuvalu. Op het eiland wordt het Kiribatisch gesproken, zij het in het Nuiaanse dialect.
Dit eiland werd pas op 14 juni 1825 ontdekt door de Nederlandse oorlogsschepen "Maria Reigersbergen" en "Pollux", die bezig waren een reis om de wereld te maken. Waarschijnlijk is het in 1567 al ontdekt door Alvaro de Mendaña, die het de naam Isla de Jesus gaf, maar Alvaro maakte geen melding van een betrouwbare plaatsbepaling. Dat deden de commandanten van genoemde Nederlandse schepen, de heren Coertzen en Eeg, wel. Zij noemden het eiland "Nederlandsch Eiland" en namen het in bezit voor Koning Willem I met 7 kanonschoten en een extra oorlam voor de bemanning.
Sport.
Nui heeft één voetbalteam, Nui. Het atol huisvest daarnaast ook een rugbyclub.

</doc>
<doc id="36933" url="https://nl.wikipedia.org/wiki?curid=36933" title="Týr">
Týr

Týr (uitgesproken "ti'er", of 'tyr') is de god van de gerechtigheid in de Noordse mythologie. Hij is de zoon van Odin en Frigg.
Naam.
De Oudnoordse naam "Týr" is een voortzetting van het Oergermaanse (gereconstrueerde) woord "*Tīwaz".
De Oudhoogduitse gereconstrueerde vorm van de naam is "*Ziu".
In het Oudengels heette hij "Tīw" of "Tīg".
De Germaanse namen voor de dinsdag zijn vaak afgeleid van de namen van deze god.
Verwantschap.
Týr staat blijkbaar enigszins buiten de familierelaties van de Oudnoordse goden.
Een echtgenote wordt in de Oudnoordse literatuur bijna nergens genoemd en er bestaat onduidelijkheid over zijn vader.
Eigenschappen.
Týr is de god achter de evengenaamde rune, ofwel de rune "T" (een pijl die naar boven wijst). De rune "T" hoort bij Týr en staat voor rechtvaardigheid, discipline, zelfopoffering en het is een krijgersrune.
Týr is de hemelvader en personifieert de zon. Daarnaast is Týr als god van het zwaard en de speer ook de oorlogsgod. Týr zorgt voor gerechtigheid, eer, moed en wijsheid in de strijd. Aangezien Týr voor gerechtigheid zorgt, is hij ook de god van het 'ding' (de germaanse volksvergadering).
Týr was rond het begin van onze jaartelling een van de voornaamste Germaanse goden, die in de Griekse mythologie vergeleken wordt met Zeus. Later -in de tijd van de Vikingen- is hij wat op de achtergrond geraakt. Odin werd de populairste en daarmee de belangrijkste god. Bij het einde der tijden (Ragnarok) zal Týr de hellehond Garmr doden.
Aangezien Týr ooit zo’n belangrijke god is geweest, is het waarschijnlijk dat hij de voortzetting is van een oudere Indogermaanse godheid. De samenhang met de godennamen Zeus en Dyaus en woorden als het Latijnse 'deus' en het Franse 'dieu' (voor 'god') is echter niet zo doorzichtig dat van een onmiddellijke verwantschap gesproken mag worden.
Edda.
In de Edda vertelt Týr Thor over de ketel van Hymir en ze ontmoeten de grootmoeder van Tyr met negenhonderd hoofden. Beide worden eerst verborgen door de vrouw als Hymir thuiskomt en er volgt een feestmaal. Thor eet twee stieren. Hij moet echter de volgende dag voor voedsel zorgen en vangt met de kop van een os een draak (of slang). Dan moet Thor een beker breken, maar dit lukt niet. Na advies van de vrouw gooit hij de beker tegen het hoofd van de reus en dan breekt het voorwerp. Thor neemt samen met Tyr de ketel mee naar huis.
Equivalenten.
De Griekse god Ares, Ziu en Mars.
Mars Thincso.
In Noord-Engeland zijn twee gedenkstenen gevonden uit de Romeinse tijd (ca. 222-235 na Chr.), die zijn gewijd aan Mars Thincso. Deze stenen zijn opgericht door Twentse soldaten die bij de Cuneus Frisiorum (een Romeinse hulptroep) hoorden. Deze Mars Thincso -letterlijk 'Mars van het ding'- is vrijwel zeker dezelfde als de Germaanse god Týr. Uit de vondst van de gedenkstenen blijkt vooral ook dat hij blijkbaar ook in Nederland vereerd werd als 'god van het Ding'. 
De twee gedenkstenen hebben als inscriptie:
en:
Herken in het woord TVIHANTI - TWIHANTI - TWENTE. Overigens is het woord voor dinsdag in het Twents nog altijd "dinkseldag", waarbij de -el ook als -o geïnterpreteerd kan worden.
Saxnôt.
De Romein Tacitus vergeleek in zijn "Germania" (ca. 98 n. Chr.) de Germaanse goden met de Romeinse. Zo werd Wodan (Odin) als Mercurius gezien (vandaar mercredi/wednesday/woensdag-wodansdag); Donar (Thor) met Hercules (zoon van Jupiter) vergeleken (jeudi/thursday/donderdag) en Tiwaz (de Saksische Saxnôt) met Mars (mardi/tuesday/dinsdag).
Plaatsnamen.
Er zijn een paar plaatsnamen die naar Týr verwijzen, vooral in Denemarken en minder vaak in Noorwegen. Voorbeelden zijn "Tislund" in Denemarken, "Tysnes" en "Tysnesø" in Noorwegen.
Maar ook in de Nedersaksische streken van Nederland wordt naar hem verwezen, zoals het riviertje de Dinkel in Twente, de daarnaar genoemde gemeente Dinkelland en het dorp Dinxperlo in de Achterhoek.

</doc>
<doc id="36934" url="https://nl.wikipedia.org/wiki?curid=36934" title="Wire-wrap">
Wire-wrap

Wire-wrap is een aansluitmethode die vooral op connectoren uitgevoerd wordt of voor het bouwen van prototypen van elektronische schakelingen. Ook wordt deze aansluitmethode veel gebruikt voor het verbinden van kabeladers op printplaten van telefooncentrales. De connector of ander aansluitstuk, bijvoorbeeld een voet voor een geïntegreerde schakeling is voorzien van vierkante aansluitpinnen, van ongeveer 0,5 × 0,5 millimeter.
Het principe is dat de aansluitdraden met een kleine draaddoorsnede rond de aansluitpinnen op de connector of het aansluitstuk gewikkeld worden. Vandaar de naam "wire-wrap" (draadwikkelen). De gestripte ader klemt op de scherpe hoeken van de pin, hierdoor komt de draad vast te zitten en wordt de elektrische geleiding gegarandeerd. Deze verbinding is eventueel los te nemen door het aansluitdraad in tegenovergestelde richting terug te draaien.
Voor het maken van betrouwbare verbindingen wordt een stuk gereedschap gebruikt waar de (over ongeveer vier cm) ontblote geleider in wordt gestoken. Het gereedschap maakt met de geleider een roterende beweging rond de aansluitpin. Zo wordt een goede aansluiting van de geleider rond de aansluiting gemaakt. De overgangsweerstand van dergelijke contacten is lager dan wat men met solderen kan bereiken.
Voor het wire-wrappen zijn speciale gereedschappen ontwikkeld waarmee men handmatig (als met een soort van schroevendraaier) of met behulp van een elektromotortje (als met een schroefmachine) verbindingen kan maken en verwijderen.
Dit systeem wordt niet gebruikt om grote vermogens aan te sluiten.

</doc>
<doc id="36935" url="https://nl.wikipedia.org/wiki?curid=36935" title="Kwaliteit (eigenschap)">
Kwaliteit (eigenschap)

Kwaliteit is een onderscheidend kenmerk of een standaard. In het eerste geval is dit het geheel van eigenschappen van een object, in het tweede specifiekere is het een positief onderscheidend kenmerk, zoals in kwaliteitskrant, waterkwaliteit en sociale kwaliteit. Het woord is ontleend aan het Latijnse "qualitas".
Definities.
Op praktisch vlak wordt het begrip veel gebruikt om bijvoorbeeld technische eigenschappen van een stof en geschiktheid voor een bepaald gebruik aan te duiden.
Enkele andere definities van kwaliteit zijn: 
Kwaliteitsmanagement en kwaliteitszorg.
Kwaliteitsmanagement vloeit voort uit de overtuiging dat kwaliteit van producten en processen vrijwel altijd het gevolg is van zorgvuldige en nauwkeurige analyse en vervolgens daarop gebaseerde planning. De kwaliteit van een product of proces moet niet meer een toevallige uitkomst zijn, maar iets wat een logisch gevolg is van de beheersing van het proces. Met de groei van de industriële productie ontstond met name in de jaren 1980 een ontwikkeling tot het voortdurend verbeteren of ten minste waarborgen van een bepaald niveau van kwaliteit, de zogenaamde kwaliteitszorg. Dit systeem werd in Japan, met name door Toyota, geperfectioneerd in het "Toyota production system", ook wel "lean production", waarbij een vast doel van het gehele bedrijf is de kwaliteit continu te verbeteren. Ook total quality management en de kwaliteitscirkel van Deming zijn hierop gebaseerd.
Kwaliteitsattributen.
Kwaliteit heeft kenmerken als: beheerbaarheid, beveiliging, bruikbaarheid, continuïteit, controleerbaarheid, duurzaamheid, functionaliteit, gebruikersvriendelijkheid, herbruikbaarheid, inpasbaarheid, onderhoudbaarheid, prestatie, portabiliteit, testbaarheid, zuinigheid.
Kwaliteitsmeting.
Een apart probleem, naast de uiteenlopende definities van het begrip, is de meting van kwaliteit. De definitie van een aspect van kwaliteit vereist het meetbaar maken, oftewel de mogelijkheid van het vaststellen van een kwantitatief gegeven over het verschil tussen twee objecten op een kwaliteitscriterium. Daarbij tellen onder meer rangorde, relatief verschil en absoluut verschil.
Normalisatie.
Op het vlak van kwaliteit zijn vele normen beschikbaar, opgesteld door diverse wetenschappelijke of overheidsinstituten, zoals:
De ISO 9000-norm specificeert de vereisten voor een kwaliteitsmanagementsysteem dat de productie van een product of dienst moet ondersteunen. De norm zelf zegt niets over de vraag welke activiteiten uitgevoerd moeten worden zodat het product of de dienst van een hoge kwaliteit wordt, maar hij zegt iets over de vereisten en randvoorwaarden die tijdens het productieproces in de gaten gehouden moeten worden. Veel bedrijven schermen er echter mee dat ze aan deze norm voldoen, om aan te geven dat ze kwaliteit leveren. Zij kunnen hiervoor een certificaat hebben verworven.
Waar ISO 9000 met name over het proces van kwaliteitsmanagement gaat, zijn er ook normen die beschrijven welke eigenschappen een product moet hebben om als kwalitatief aangemerkt te kunnen worden. Een voorbeeld hiervan is de ISO 25010-norm, waarin de kwaliteitsaspecten van software beschreven staan.

</doc>
<doc id="36936" url="https://nl.wikipedia.org/wiki?curid=36936" title="Niue">
Niue

Niue (Niuees: "Niuē") is een eiland, gelegen op het zuidelijk halfrond in de Grote Oceaan, in Polynesië, ongeveer 700 km ten oosten van Tonga en ten zuiden van Amerikaans-Samoa. Het eiland heeft een oppervlakte van 260 km² en het hoogste punt is 65 meter. Het eiland is niet onafhankelijk, maar heeft een vrije band met Nieuw-Zeeland. Het eiland heeft een inwoneraantal van 1626 (2015). De huidige premier is de onafhankelijke Dalton Tagelagi; de hoofdstad is Alofi, dat 581 inwoners telt (2006).
Niue is een van de grootste koraalatollen ter wereld. Het is een opgeheven atol, daardoor bestaat het terrein uit een relatief hoog centraal kalkstenen plateau met steile kliffen rond de kust. Op het eiland komt naast de mens slechts één zoogdier voor, de Tongavleerhond ("Pteropus tonganus").
Geschiedenis.
De eerste mensen op Niue waren Polynesische zeelui die oorspronkelijk afkomstig waren van Tonga. Zij kwamen daar aan rond het jaar 900. Later, rond 1440, kwamen er nog meer mensen aan in Niue; zij waren afkomstig van Samoa.
Tot het begin van de 18e eeuw had Niue geen nationale regering of nationale leider. In deze tijd waren het vooral de hoofden van de rijkere families die samen zeggenschap hadden over verschillende delen van het eiland, en dus over een bepaald deel van de bevolking van Niue. Rond 1700 werd het idee van een monarchie geïntroduceerd in Niue, zoals dit ook in Tonga en Samoa het geval was. Vanaf dat moment werd het eiland bestuurd door "putu-iki" (koningen). De eerste was Puni-mata. De eerste christelijke koning van Niue was Tui-toga, die regeerde van 1875 tot 1887.
De Britse kapitein James Cook was de eerste Europeaan die ooit het eiland Niue te zien kreeg. Hij slaagde er echter niet in om aan land te gaan wegens felle tegenwerking van de lokale bevolking. De reden waarom de bevolking hem niet aan land liet, zou volgens sommige bronnen de schrik voor het introduceren van vreemde ziekten zijn. Cook gaf het eiland wel een naam: "Savage Island".
Christelijke missionarissen, afkomstig van de London Missionary Society, bekeerden de meeste inwoners van Niue rond 1846. In het jaar 1887 schreef toenmalige koning Fataaiki aan Victoria van het Verenigd Koninkrijk een verzoek om Niue onder Britse bescherming te plaatsen, maar zijn verzoek werd afgewezen. In 1900 werd het eiland, ten gevolge van verscheidene nieuwe verzoeken, dan toch een Brits protectoraat. Het daaropvolgende jaar, werd het eiland geannexeerd door Nieuw-Zeeland. Ook de Cookeilanden behoorden op dat moment aan Nieuw-Zeeland toe, maar gezien de grote verschillen in cultuur en taal tussen de inwoners van Niue enerzijds, en die van de Cookeilanden anderzijds, werden deze eilanden administratief volledig gescheiden van elkaar behandeld.
150 mannen uit Niue, ongeveer 4% van de toenmalige populatie, vochten tijdens de Eerste Wereldoorlog mee aan de zijde van Nieuw-Zeeland.
Niue verwierf zijn zelfstandigheid in 1974 in vrije associatie met Nieuw-Zeeland, dat verantwoordelijk bleef voor de militaire en buitenlandse zaken van het eiland. Officieel kon Niue al in het jaar 1965 deze zelfstandigheid verkrijgen, samen met de Cookeilanden, maar het eiland vroeg hiervoor 10 jaar uitstel.
In januari 2004 werd Niue getroffen door een verwoestende orkaan, Heta, die twee inwoners doodde en 200 van de 1600 inwoners van het eiland dakloos maakte. Toen een deel van de bevolking daarna besloot om Niue niet opnieuw op te bouwen, vond de Nieuw-Zeelandse minister van Buitenlandse Zaken Phil Goff dat de zelfstandigheid van het eiland ter discussie moest worden gesteld. Niet lang daarna werd door de Niueaanse premier Young Vivian het voorstel van Nieuw-Zeeland verworpen om de zelfstandigheid te herzien. De bevolking van het eiland daalt geleidelijk. In 1966 waren er nog 5200 inwoners, in 2000 waren dat er 2100 en in 2009 nog slechts 1400. De meeste mensen emigreren naar Nieuw-Zeeland. Door deze emigratie dreigen de basisvoorzieningen in gevaar te komen.
Bestuurlijke indeling.
Niue is bestuurlijk ingedeeld in 14 dorpen, vergelijkbaar met gemeenten. Deze dorpen hebben een raad die zijn voorzitter verkiest en fungeren eveneens als kieskringen bij parlementsverkiezingen. Alofi is onderverdeeld in de dorpen Alofi North en Alofi South.
Economie.
De economie is sterk afhankelijk van de Nieuw-Zeelandse overheid. De bevolking leeft grotendeels van zelfvoorzienende landbouw. Het klein beetje industrie dat er is bestaat uit de verwerking van passievruchten, limoenolie, honing en kokosroom. De verkoop van postzegels en toerisme is ook een bron van deviezen. Het geld dat in het buitenland wonende en werkende staatsburgers inbrengen, spekt de kas van Niue.
Informatietechnologie.
Op het eiland, dat aanvankelijk alleen over wat krakkemikkige telefoonlijntjes beschikte, begon begin jaren negentig een BBS, het Savage Island Network.
Op initiatief van de Amerikaan Bill Semich werd in Boston in 1997 de non-profitorganisatie de Internet Users Society Niue opgericht. Ondertussen claimde Semich het beheer van de domeinextensie .nu. De overheid van Niue wil deze domeinnaam terug, vijfentwintig jaar later is er nog steeds discussie lopende.
Vervoer.
De Internationale Luchthaven Niue is de enige luchthaven op het eiland. Wekelijks voert de Nieuw-Zeelandse nationale maatschappij Air New Zealand op zaterdag een retourvlucht uit op de luchthaven van Nieuw-Zeelands grootste stad Auckland. Het is de enige maatschappij die lijnvluchten naar Niue uitvoert.
Op het eiland verbindt een ononderbroken en grotendeels geasfalteerde ringweg langs de kust alle dorpen; daarnaast zijn Lakepa en Liku via het centrum van het eiland direct met Alofi verbonden.

</doc>
<doc id="36937" url="https://nl.wikipedia.org/wiki?curid=36937" title="Hierarchie">
Hierarchie



</doc>
<doc id="36939" url="https://nl.wikipedia.org/wiki?curid=36939" title="Raspoetin">
Raspoetin



</doc>
<doc id="36944" url="https://nl.wikipedia.org/wiki?curid=36944" title="Hendrick de Keyser">
Hendrick de Keyser

Hendrick de Keyser I (Utrecht, 15 mei 1565 – Amsterdam, 15 mei 1621), bijgenaamd "de oude", was een Amsterdamse architect en beeldhouwer. Hendrick de Keyser bouwde in een typische, zelfs Amsterdamse, renaissancestijl.
Hij is de vader van schilder Thomas de Keyser en van de bouwmeesters Pieter de Keyser en Willem de Keyser.
Biografie.
Hendrick de Keyser kwam uit een geslacht van beeldhouwers. Zijn vader was de Utrechtse meester-meubelmaker Cornelis Dirxzoon de Keyser.
Hendrick de Keyser was een leerling van de Utrechtse beeldhouwer Cornelis Bloemaert. Maar ook heeft hij invloed ondergaan van de Delftse beeldhouwer Willem van Tetrode (1525-1580), die een Italiaanse studiereis had gemaakt.
De Keyser ging in het begin van de jaren negentig van de 16e eeuw met Bloemaert mee naar Amsterdam. Tijdens een verblijf in Londen werd hij beïnvloed door Inigo Jones, die zijn classicistische inspiratie op zijn reis naar Rome had opgedaan. Deze was daar met name geïnspireerd door de nalatenschap van Marcus Vitruvius Pollio, een architect uit de Romeinse oudheid, en diens "Tien Boeken over de Bouwkunst", dat tot op heden van invloed is op de bouwkunst.
De Keyser werd in 1595 stadsarchitect en stadssteenhouwer in Amsterdam, waar hij verschillende gebouwen ontwierp. Daartoe behoren het Oost-Indisch Huis, het Bestuurs- en administratiekantoor van de voormalige V.O.C. en de Westerkerk met de beroemde Westertoren, die na zijn dood door zijn zoon Pieter werd voltooid en zijn beroemdste werk zou worden. Naast deze gebouwen ontwierp en bouwde hij ook woonhuizen voor rijke particulieren. Beroemd zijn het mogelijk door hem voltooide Huis met de Hoofden en het Huis Bartolotti. Of het Huis Bartolotti van zijn hand is wordt van verschillende kanten betwist.
In Delft herbouwde hij het in 1618 afgebrande Delftse stadhuis, waarvan alleen de middeleeuwse toren was overgebleven. Dit is een mooi voorbeeld van de Hollandse renaissancestijl. Ook de hervormde kerk in Middenbeemster in de toen net leeggemalen droogmakerij de Beemster is van De Keyser. In Deventer stond de Bergpoort waar De Keyser ook nog aan meegewerkt zou hebben. Deze poort staat tegenwoordig in de tuin van het Rijksmuseum in Amsterdam.
In 1619 bekroonde De Keyser de toren van de Rotterdamse Laurenskerk met een houten spits. Later werd deze spits weer verwijderd (een replica van hout staat in het Museum Rotterdam), maar naast de kerk staat nog altijd het Erasmus van Rotterdam uit 1622, dat ook door De Keyser werd ontworpen. Het is het oudste bewaard gebleven bronzen standbeeld in Nederland; het werd door Jan Cornelisz. Ouderogge gegoten. Hendrick de Keyser ontwierp ook het praalgraf voor Willem van Oranje in de Delftse Nieuwe Kerk, dat evenals de Westerkerk door zijn zoon Pieter werd voltooid.
De Keyser overleed in 1621. Hij ligt begraven in de door hem ontworpen Zuiderkerk. Zijn grafsteen is er nog steeds aanwezig. Op 10 juni 2009 ging in de Zuiderkerk een verbouwing van start om de grafzerk van Henrick de Keyser weer aan de oppervlakte te krijgen.
Van de zonen van Hendrick de Keyser werden Pieter de Keyser (1595-1676), Willem de Keyser (1603-na 1674) en Hendrick de Keyser II (de Jonge; 1613-1665) beeldhouwer. Zijn tweede zoon Thomas de Keyser (ca. 1596-1667) werd een bekend kunstschilder.
Bouwstijl.
De stijl van De Keyser is rijk en herkenbaar, met veel losse elementen van witte natuursteen in gevels van rode baksteen. Kenmerkend zijn de kleine pilasters, kroonlijsten, frontons en decoratieve elementen als vazen en zelfs al even monumentale pinakels. In het werk van De Keyser zijn ook classicistische elementen aan te wijzen.
Nalatenschap.
De Keyser heeft zeer veel navolgers gehad in de Nederlanden. Jacob van Campen, een andere beroemde Nederlandse bouwmeester, vond dat de bouwkunst van Hendrick de Keyser een teveel aan ornamentiek toont. In zijn latere werk neigt De Keyser naar maniërisme, de stijl tussen de renaissance en de barok in.
Vereniging.
Hendrick de Keyser Monumenten, opgericht in 1918, is genoemd naar Hendrick de Keyser. Dit is een Nederlandse vereniging tot behoud van architectonisch of historisch waardevolle huizen in Nederland.
Lijst van werken.
Aan Hendrick de Keyser wordt toegeschreven:
Datum onbekend:

</doc>
<doc id="36945" url="https://nl.wikipedia.org/wiki?curid=36945" title="Ankylose (tandheelkunde)">
Ankylose (tandheelkunde)

Men spreekt in de tandheelkunde van ankylose of van een ankylotisch element, een tand of kies, als deze een directe verbinding heeft met het kaakbeen. Er is dan geen parodontaal ligament tussen het element en het kaakbeen, zoals dit er in de gezonde situatie wel behoort te zijn.
Deze tand of kies heeft dan ook niet de fysiologische mobiliteit oftewel speling van een gezonde tand of kies.
Deze vorm van ankolyse is nauw verwant met het algemene begrip ankylose. Ankylose van een tand komt meestal voor na een verwonding of de transplantatie of replantatie van een element.

</doc>
<doc id="36946" url="https://nl.wikipedia.org/wiki?curid=36946" title="Parodontaal ligament">
Parodontaal ligament



</doc>
<doc id="36948" url="https://nl.wikipedia.org/wiki?curid=36948" title="Nieuwe-Tonge">
Nieuwe-Tonge

Nieuwe-Tonge is een plaats in de gemeente Goeree-Overflakkee in de Nederlandse provincie Zuid-Holland. De plaats telde inwoners op , inclusief het op enige afstand gelegen Battenoord. In het centrum ligt een kerkring met de Protestantse Kerk, omgeven door een ringvormige singel. Het dorp heeft tijdens de watersnood van 1953 zwaar geleden, naast de wat hoger gelegen kerk stonden er nog maar drie huizen overeind en de meeste bouw is dan ook van nadien. Aan de Molendijk staat korenmolen D'Oranjeboom die uit het jaar 1768 stamt.
Tot 1 januari 1966 was "Nieuwe Tonge" een zelfstandige gemeente (destijds officieel zonder koppelingsstreepje geschreven). Daarna werd Nieuwe Tonge ingedeeld bij de gemeente Middelharnis. In 2013 werd het onderdeel van de gemeente Goeree-Overflakkee.
In de omgeving van Nieuwe-Tonge is de traditionele juunteelt (uienteelt) voor een deel vervangen door bollenteelt, waardoor er in het voorjaar bloemenvelden te bezichtigen zijn. Niet ver van Nieuwe-Tonge is de dijk (de Zeedijk oftewel de Buutendiek) van de Grevelingen met het haventje van Battenoord. Naast de Hervormde Kerk kent het dorp ook een Hersteld Hervormde Kerk en een Gereformeerde Gemeente.
In de buurt van Nieuwe-Tonge liggen de dorpen Battenoord, Herkingen, Middelharnis, Oude-Tonge, Sommelsdijk en Stad aan 't Haringvliet.

</doc>
<doc id="36950" url="https://nl.wikipedia.org/wiki?curid=36950" title="Vitruvius (architect)">
Vitruvius (architect)

Marcus "Vitruvius" Pollio (± 85 – 20 v.Chr.)&lt;ref name="http://www-history.mcs.st-andrews.ac.uk/Biographies/Vitruvius.html"&gt;, School of Mathematics and Statistics University of St Andrews, Scotland&lt;/ref&gt; was een Romeins militair, architect en ingenieur.
Vitruvius (zijn pre- en cognomen zijn niet bewezen) is bekend als auteur van "De Architectura libri decem" ("De bouwkunst, in tien delen"), een soort 'stalenboek' van de bouwkunde, breed opgezet vanuit eigen ervaring, maar ook vanuit oudere Griekse verhandelingen, die in Vitruvius' tijd voor een deel als ouderwets moeten hebben gegolden.
Dat Vitruvius zo'n langdurig "Nachleben" heeft gehad, is een gevolg van de omstandigheid dat zijn verhandeling de enige was van deze omvang en diepgang die uit de klassieke oudheid bewaard is gebleven. Vandaar ook dat het boek sinds de renaissance een bijzondere sterke invloed heeft uitgeoefend op geschriften die op hun beurt weer aan de basis lagen van de stijl die wij het 'neoclassicisme' noemen.
Biografie.
Van Vitruvius' leven is alleen bekend wat hij er in de inleidingen bij "De Architectura" zelf over heeft verteld. De iets jongere waterbouwkundige Sextus Julius Frontinus maakte dankbaar gebruik van zijn werk en noemde hem "Vitruvius de architect". Plinius de Oudere parafraseert Vitruvius in een passage over mineralen, zonder echter expliciet zijn naam te vermelden.
Vitruvius' geboorteplaats is niet met zekerheid bekend, maar is hoogstwaarschijnlijk Fondi of Verona geweest.
Zeer waarschijnlijk diende Vitruvius in de jaren 50 van de eerste eeuw voor Christus als genie-officier ("praefectus fabrum") in het leger van Julius Caesar. Volgens boek I, 1,2, werkte hij als artillerist bij de "Ballista", het derde soort wapen in het Romeinse leger. Als 'praefectus' stond hij aan het hoofd van de ballista en gaf hij leiding aan de "doctores ballistarum" (artillerie-experts) en aan de "libratores" die de machines bedienden.
Na de moord op Caesar in 44 v.Chr. sloot Vitruvius zich aan bij het kamp van Caesars achterneef Octavianus, de latere keizer Augustus. Op aandringen van zijn zus Octavia verleende de keizer Vitruvius een pensioen, wat hem financiële onafhankelijkheid garandeerde Het verschafte hem bovendien de tijd om te werken aan zijn boek. Uit dankbaarheid hiervoor droeg Vitruvius zijn verhandeling aan de keizer op.
Het enige gebouw waaraan Vitruvius zijn naam heeft verbonden is een basilica (vaak gebruikt voor gerechtsgedingen) voltooid in 19 v.Chr. Deze stond in "Fanum Fortunae", het huidige Fano aan de Adriatische kust. De plaats van deze basilica is onbekend, maar er zijn pogingen gedaan haar in grote lijnen te reconstrueren. Geopperd is wel dat de kathedraal in Fano een voortzetting was van een Romeinse openbaar gebouw, wat in de vroegchristelijke tijd wel vaker voorkwam. Vitruvius' basilica zou dan opgegaan kunnen zijn in de latere kerk, al lijkt dit wel erg ver gegrepen.
Vitruvius wordt terecht wel 'de eerste ingenieur' genoemd. Een benaming die het Romeinse architectus waarschijnlijk meer recht doet dan ons huidige architect of bouwmeester.
Behalve met zijn militaire werk heeft Vitruvius ook nog het nodige bijgedragen aan de waterhuishouding. Hij heeft namelijk in 33 v.Chr. en later aquaducten gebouwd.
Zijn werk.
"De Architectura libri decem" zijn niet de enige, maar wel de veruit meest uitvoerige brontekst over bouwkunde uit de Grieks-Romeinse Oudheid. Daarbij valt het zonder meer op dat bouwwerken uit de Augusteïsche tijd nauwelijks worden genoemd. Voor een belangrijk deel lijkt dit een gevolg van de Griekstalige verhandelingen die Vitruvius ter beschikking stonden, in tegenstelling tot een meer op de dagelijkse praktijk gerichte Romeinse traditie die, net als in de Middeleeuwen, vooral mondeling werd doorgegeven. Dat Vitruvius de Grieken als voorbeeld aanhaalde behoeft overigens geen verwondering: zij waren de uitvinders van de tot in de perfectie uitgewerkte Dorische, Ionische en Corinthische stijlen.
"De Architectura" is ook een verhaal over de oorsprong van het bouwen en moet wellicht gezien worden als een soort catalogus voor Augustus bij de opbouw van Rome. Met het samenstellen van dit boek wilde de auteur niet alleen dankbaarheid tonen aan de keizer, maar ook roem winnen bij het nageslacht. Toch vindt hij zichzelf geen stylist.
Volgens de literatuurhistorici voltooide Vitruvius het boek rond 25 v.Chr. In elk geval was Octavianus toen al (sinds 27 v.Chr.) keizer, zoals hij door Vitruvius ook wordt betiteld.
Met de naam "Architectura" bedoelde Vitruvius iets anders - en vooral méér - dan wat wij tegenwoordig onder architectuur verstaan. Voor hem was architectuur bijvoorbeeld ook een symbolische navolging van de orde in de natuur. Vogels en bijen bouwen nesten voor beschutting tegen elementen, dus bouwen mensen huizen van natuurlijke materialen, die hen beschutting geven.
"De architectura" is opgedeeld in 10 'boeken' of hoofdstukken, waarvan de oude handschriften geen titel vermelden. 
Algemeen kan gesteld worden dat Boek 1 ("Architectuurtheorie en stadsaanleg") en Boek 2 ("Bouwmaterialen") het ontstaan van de architectuur toelichten. Een belangrijke voorwaarde daarbij is, dat een architect volgens boek 1 over een zeer uiteenlopende kennis moet beschikken, zoals filosofie, natuurkunde, muziek, geneeskunde, recht en astronomie, een type mens die in de renaissance wel als 'Uomo universale' werd aangeduid.
Boek 3 en Boek 4 gaan over openbare religieuze gebouwen (De Dorische, Ionische en Tuscische tempel) met de daarbij passende 'symmetrie' (geen spiegelbeeld maar juiste maatverhouding!) zowel voor tempels als voor het menselijk lichaam.
Boek 5 gaat over profane openbare gebouwen en Boek 6 over particuliere gebouwen.
Boek 7 over wand- en vloerdecoraties omvat principes met betrekking tot de uiterlijke afwerking en het interieur.
Boek 8 handelt over watervoorzieningen. Door het bouwen van aquaducten kon Vitruvius hier teruggrijpen op zijn eigen ervaringen. In het boek staat waar men water kan vinden, wat water precies is, hoe regen ontstaat, hoe men een waterleiding kan aanleggen en hoe de kwaliteit van water kan worden gemeten. Dit laatste was zonder meer van levensbelang: omdat de binnenleidingen boven in de aquaducten vaak van lood werden gemaakt, was er na verloop van tijd steeds meer risico op loodvergiftiging. En omdat de gezondheid Vitruvius meermaals na aan het hart blijkt te liggen is het logisch dat hij pleit voor een regelmatige controle van de waterleidingen.
De laatste drie boeken vormen in zekere zin een verhaal apart, omdat ze bij uitstek de werktuigbouw behandelen, zoals uurwerken en (krijgs-)machines. 
Die technische projecten zijn onder andere: de Hodometer, de Schroef van Archimedes en het aquaduct.
Op 10 plaatsen verwijst Vitruvius naar begeleidende tekeningen, die helaas de traditie niet hebben overleefd. Dit is zonder meer een verlies: niet alleen voor ons die dankzij de voortgang in de archeologie wat meer begrijpen van het specifieke idioom van de tekst, maar vooral voor de kopiisten van de vroege Middeleeuwen die het Latijn niet meer als moedertaal hadden en vaak maar moesten gissen naar de betekenis en vooral de juiste spelling.
Misschien wel het beroemdst zijn Vitruvius' drie basisprincipes voor goede architectuur: "firmitas" (stevigheid), "utilitas" (gebruiksvriendelijkheid) en "venustas" (schoonheid). Hij legt in zijn ontwerpen veel nadruk op de vuistregels waarop deze gebaseerd zijn, maar geeft ook aan dat een architect zich niet strikt aan deze regels hoeft te houden, al was het maar omdat de grondsoort en de beschikbare bouwmaterialen ter plaatse altijd konden verschillen.
Ondanks het feit dat Vitruvius, als oudgediende in het leger, een Romeinse genieofficier was - en dus een man van de praktijk - vallen vooral zijn Hellenistische bronnen op wanneer hij zijn corpus een meer theoretische onderbouwing wil geven. Een noodzaak die hij zelf verklaart vanuit het ontbreken van adequate Latijnse geschriften in zijn eigen tijd. Vandaar ook dat hij meermaals een poging doet om voor een Grieks begrip een Latijns neologisme in te voeren, zoals 'commensus' voor het Griekse 'symmetria'.
Een groot voordeel was dat Vitruvius leefde in een tijd waarin bepaalde zaken nog bestonden die nu verdwenen zijn. Daarbij sluit aan dat hij, vooral in de inleidingen, zijn louter bouwkundige richtlijnen bewust afwisselt met filosofische kanttekeningen en cultuurhistorische overwegingen. Wellicht was dit ingegeven door de wens om tegenover keizer Augustus de bouw- of ingenieurskunst vanuit het loutere handwerk te verheffen tot een heuse wetenschap. (Een houding die wij ook aantreffen bij de Florentijnse bouwmeester uit de renaissance Leone Battista Alberti, die "De architectura" duidelijk als model nam voor zijn eigen verhandeling over de bouwkunst.) Het boek is daardoor goed te volgen. Aanwijzingen leren dat hij een lange tijd heeft gedaan over het verzamelen van gegevens en het maken van aantekeningen voor zijn boeken.
Verhoudingen.
Vooral de oorsprong van de stijlorden en de betekenis van het ornament nemen in het werk een vooraanstaande plaats in. De belangrijkste basisprincipes zijn "ordinatio" (afgeleide rangschikking) dat zorg draagt voor "symmetria" (de juiste onderlinge maatafstemming). Met behulp van "dispositio" (het tekenen op schaal) van deze ordening en van symmetrie ontstaat er een "eurytmia" (harmonische maatverhouding). Door bovendien "distributio" (het gebruik van de juiste materialen) in acht te nemen, doet de bouwmeester recht aan het principe van "decor" (een gepast voorkomen).
Zelf spreekt de auteur in zijn voorwoord over het “lichaam van de architectuur”; een perfect lichaam, om precies te zijn. Voor Vitruvius was het menselijke lichaam in dit opzicht het perfecte voorbeeld van een proportioneel geheel. Reeds bij Griekse beeldhouwers werd daartoe een canon gebruikt van zogenaamd ideale verhoudingen van de verschillende lichaamsdelen tot elkaar: de (incorrecte) Vitruviusman van Leonardo da Vinci weerspiegelt dit oeroude gebruik, dat al bij de Egyptische beeldhouwkunst werd toegepast. Een van zijn belangrijkste stellingen is dat de lengte, de breedte, de hoogte en de diepte van een gebouw de menselijke maat (de verhoudingen van het menselijk lichaam) dienen te weerspiegelen.
Verder beschreef Vitruvius drie zuilenorden (Ionisch, Dorisch en Korinthisch), waarbij de onderste diameter van de zuil als rekenfactor of 'modulus' diende voor het berekenen van de overige maten. Op zijn beurt kon de modulus weer een naar verhouding afgeleid deel van de totale breedte van de plattegrond zijn. Vitruvius zelf schreef de afmetingen voor van de Curia, de vergaderzaal voor de Romeinse senatoren op het Forum Romanum in Rome.
Functionalisme.
Ook het functionalisme is volgens de aanhangers ervan een bedenksel van Vitruvius. Het functionalisme houdt in dat bij een ontwerp of het gebruik van iets wordt uitgegaan van de functie die het voorwerp heeft. De schoonheid van een gebouw is zo, volgens Vitruvius, terug te vinden in de mate van functionaliteit ("utilitas") van het gebouw. Maar Vitruvius laat zich niet zo gemakkelijk in een hokje duwen. Hij verbindt de utilitas (wij zouden zeggen 'gebruiksvriendelijkheid’) niet alleen aan de "firmitas" (of 'degelijkheid') , maar ook aan de "venustas" ('schoonheid'). Deze triade was volgens Vitruvius alleen mogelijk als alle onderdelen van een gebouw de juiste 'passende' maat hadden in verhouding tot het geheel en tot de overige maten: het gebonden systeem van de 'eurythmia'.
De ligging van huis en straat werd volgens Vitrivius bepaald door de elementen. Een huis mocht niet in de baan van de zon liggen, want dan zou het al in de ochtend te warm worden. En de straat mocht geen ruim baan geven aan de wind, want dan zouden de mensen ziek worden.
Vertalingen.
Eigentijdse vertalingen van "De Architectura" zijn er van de classicus Ton Peters, "Handboek bouwkunde", Amsterdam 2004 en van de Maastrichtse architect J.A.H. Miälaret, " 'Vitruvius' Tien Boeken over de bouwkunst", Maastricht 1914.
Zie verder ook: 
Nachleben.
In de 1ste eeuw wordt Vitruvius door Plinius de Oudere gebruikt als bron. In de 3e eeuw schreef Marcus Cetius Faventinus een uittreksel van "De architectura" met enkele aanpassingen, getiteld "Artis architectonicae privatis usibus adbreviatus liber", waar, zoals de titel al zegt, alle informatie over publieke gebouwen is weggelaten. In de 4e eeuw verwerkte Palladius Rutilius Taurus Aemilianus de aanwijzingen van Vitruvius voor hereboerderijen in zijn verhandeling over de landbouw, getiteld "Opus agriculturae". Getuige de vele handschriften was Vitruvius ook tijdens de Middeleeuwen bekend, al valt er enkel indirect bewijs aan te voeren voor de stelling dat zijn ontwerpmethode voor het afleiden van bouwmaten een meer dan opvallende gelijkenis vertoont met modellenboeken van Duitse ingenieurs uit de tijd van de Late Gotiek (Surdèl 1998).
De eerste geïllustreerde Latijnse editie werd gepubliceerd door Fra Giocondo in 1511. De eerste vertaling (in het Italiaans) was van de hand van Cesare Cesariano in 1521.
Er zijn talloze vertalingen gemaakt van "De Architectura" en dit in verschillende talen. Deze vertalingen leidden op hun beurt ook vaak tot eigen interpretaties.
Zo verschijnt in 1549 een Duitse verhandeling met als titel "Vitruvius Teutsch". Daarin wordt de Vitruviaanse interpretatie van zuilschachten, ontstaan als geleidelijk geabstraheerde menselijke figuren, verder ontwikkeld als een mengeling in nieuwe richtingen van planten, ornamenten en lichaamselementen (mens en dier).
De invloed van Vitruvius is op theoretische architectuurbeschouwingen altijd veel groter geweest dan op de feitelijke bouwpraktijk. Na de Italiaanse renaissance waarin Vitruvius werd beschouwd als een (deels te verbeteren maar nooit te betwijfelen) autoriteit, sloeg de situatie in Frankrijk van de 17de eeuw geheel om. Onder andere Claude Perrault en de Philibert de l’Orme waren hierachter de drijvende (lees: puristische) krachten. Naarmate er meer bekend werd over de Klassieke Oudheid werd Vitruvius bijna verguisd omdat hij gebouwen die hij nooit had gezien verkeerd beschreef en daarbij gebouwen uit zijn eigen tijd ook nog eens had genegeerd. Vooral vanaf het maniërisme en de Barok was zijn ster tanende.
Herontdekking.
Men stelt weleens dat de renaissance begon in 1416 toen de Italiaanse humanist Poggio Bracciolini een manuscript van Vitruvius aantrof in het Zwitserse klooster van Sankt Gallen. Het is echter zeer de vraag of de als ijdel bekendstaande Poggio dit wel als een herontdekking mocht rondbazuinen, want van de bijna 80 Middeleeuwse handschriften van "De architectura" dateren de meeste uit het Italië van de 14e en 15e eeuw. Bovendien bevindt zich in de Bodleian Library in Oxford een Vitruviushandschrift met annotaties van Francesco Petrarca, die een eeuw voor Poggio leefde.
In de renaissance werd Vitruvius vereerd als een unieke bron van overlevering. Zijn technisch taalgebruik, met een sterke Griekse inslag werd echter als verwarrend ervaren, waardoor er veel ondermaatse kopieën ontstonden die met name geen recht deden aan het Griekse aandeel van Vitruvius' beschouwingen, zoals bij Alberti en Filarete. Zowel de traktaten van Alberti, Antonio Filarete, Francesco di Giorgio, Sebastiano Serlio, Andrea Palladio, Giacomo Vignola en Vincenzo Scamozzi werden geïnspireerd door dan wel gemodelleerd naar de principes van Vitruvius.
In 1542 werd een Vitruviaanse Academie opgericht in Rome.

</doc>
<doc id="36952" url="https://nl.wikipedia.org/wiki?curid=36952" title="Kwartair">
Kwartair

Het geologisch tijdperk Kwartair (in België: Quartair) is in de geologische tijdschaal de jongste periode en in de stratigrafische kolom het bovenste systeem. Het Kwartair beslaat de tijdspanne van 2,58 miljoen jaar (Ma) geleden tot heden en is de jongste, bovenste of laatste onderverdeling van de eratheem Cenozoïcum. Het volgt op het Neogeen en is onderverdeeld in twee series: het Pleistoceen en het Holoceen.
Het Kwartair werd in 1760 als de 'Vierde onderverdeling' geïntroduceerd door de geoloog Giovanni Arduino. De term Kwartair ("Quaternaire") werd voor het eerst in 1829 gebruikt door Jules Desnoyers en in 1833 gedefinieerd als "La période dont les terrains sont caractérisés par les espèces animales et végétales semblables aux êtres actuellement vivants dans les mêmes lieux". ("De periode waarvan de afzettingen gekenmerkt worden door dier- en plantensoorten die lijken op de tegenwoordig in vergelijkbare omgeving levende soorten").
Gedurende het Kwartair is er sprake van een groot aantal ijstijden of glacialen, koude periodes waarin met name op het noordelijk halfrond vaak grote landijskappen ontstonden. De glacialen werden afgewisseld met interglacialen (relatief warme perioden tussen twee ijstijden) waarin het landijs zich weer terugtrok. Deze cyclische klimaatsveranderingen werden veroorzaakt door de Milanković-cycli. Het Holoceen, dat alleen de laatste 11 700 jaar beslaat, vormt in feite het laatste en nog niet beëindigde interglaciaal waarin de Aarde zich nu bevindt. De ontwikkeling van opbouw en afbraak van ijskappen heeft zich niet of althans in veel mindere mate voorgedaan op Antarctica waarvan de ijskap sinds het Oligoceen met korte onderbrekingen vrijwel permanent aanwezig was. Tijdens het Kwartair was deze ijskap met zekerheid gedurende de laatste acht glaciaal/interglaciaal-cycli permanent aanwezig. Met dertien cycli waarvan dat kan worden aangetoond wordt rekening gehouden (dat is tot en met M.I.S. 26). Van de Groenlandse ijskap is bekend dat deze in ieder geval tijdens het vorige interglaciaal, het Eemien (dat enkele graden warmer was dan onze tijd), aanwezig is geweest.
Het Kwartair kenmerkt zich verder door het uitsterven van vele plant- en diersoorten, door versnelde evolutie van bepaalde groepen zoogdieren en door grote migratiebewegingen van vele organismen, alle als gevolg van de grote klimaatwisselingen. Het Kwartair was ook de periode waarin de moderne mens verscheen, evolueerde en zich over de Aarde verspreidde.
Stratigrafie.
Door de aard van het Kwartair (snelle opeenvolging van veel verschillend-soortige veranderingen) is dit systeem veel fijner onder te verdelen dan de oudere systemen. In tegenstelling tot veel oudere eenheden kent het Kwartair ook sub-series, super-etages en sub-etages. Het is in de Kwartaire geologie gebruikelijk om in chronostratigrafische en niet in geochronologische terminologie over de stratigrafische indeling te spreken.
De termen glaciaal en interglaciaal hebben een status als etage. In de praktijk wordt echter zelden over 'etages' gesproken maar wel over 'glacialen' en 'interglacialen'. Hierbij worden beide laatste termen dus chronostratigrafisch gebruikt.
Status van het Kwartair.
De status van het Kwartair als stratigrafische eenheid is lange tijd aan veel controverses onderhevig geweest. Veel verwarring ontstond door publicatie van een nieuwe geologische tijdschaal in 2004. Dit werd door velen als de officiële indeling gezien terwijl het in feite slechts een voorstel was. In 2009 is aan deze toestand een eind gekomen door een formele herdefinitie die was voorgesteld door de "International Commission on Stratigraphy (ICS)". Het voorstel werd bekrachtigd door de "International Union of Geological Sciences (IUGS)" waarmee de status officieel werd vastgelegd. Tegelijkertijd met de herdefinitie van het Kwartair werd het Pleistoceen geherdefinieerd. Dit had tot gevolg dat het Gelasien van het Plioceen verhuisde naar het Vroeg Pleistoceen. Het GSSP van het Gelasien werd daarmee tevens het GSSP van het Kwartair. Het GSSP in Vrica (Italië), dat voor deze herdefinities het GSSP van het Pleistoceen vormde, blijft het GSSP van het Calabrien.
Basis van het Kwartair.
De basis van het Kwartair is gedefinieerd in het GSSP van het Gelasien in een ontsloten sectie op de helling van de Monte San Nicola (Sicilië). Dit GSSP definieert dus de basis van zowel het Kwartair, als het Pleistoceen, het Vroeg Pleistoceen en het Gelasien.
De gouden spijker ligt aan de basis van een zandige kleilaag die volgt op sapropeel 'MPRS 250', op 62 meter in de Monte San Nicola sectie. Sapropeel MPRS 250 komt overeen met precessiecyclus 250, waarvan een ouderdom van 2.588 bekend is. Deze cyclus correspondeert met M.I.S. 103. M.I.S 103 is ongeveer 60 ka ouder dan de opvallende afkoeling van M.I.S. 100. Aan deze laatste etage worden veelal belangrijke en grootschalige gebeurtenissen toegekend zoals bijvoorbeeld het begin van de löss sedimentatie in China. In het Noordzeebekken, waar M.I.S. 100 de eerste koude fase in het Pretiglien omvat, sterven in deze etage zeer veel mariene mollusken uit.
Een heel belangrijk gegeven is verder dat in het GSSP de Gauss/Matuyamagrens ongeveer 1 meter onder de gouden spijker is aangetroffen. Dit komt ongeveer overeen met een verschil van twintigduizend jaar.

</doc>
<doc id="36953" url="https://nl.wikipedia.org/wiki?curid=36953" title="Iberisch schiereiland">
Iberisch schiereiland



</doc>
<doc id="36954" url="https://nl.wikipedia.org/wiki?curid=36954" title="Pyreneeën">
Pyreneeën

De Pyreneeën (Frans: "Pyrénées", Spaans: "Pirineos", Catalaans: "Pirineus", Baskisch: "Pirinioak") zijn een gebergte in Zuidwest-Europa en vormen sinds 1659 de natuurlijke grens van Spanje en Frankrijk. Het gebergte strekt zich uit over ongeveer 430 kilometer, van het westen naar het oosten, van de Golf van Biskaje naar de Middellandse Zee.
Het gebergte is ontstaan door de botsing van het Iberisch Schiereiland met het Europese continent, gedurende de Alpiene orogenese, vanaf circa 50 miljoen jaar geleden tot heden. Er zijn 129 pieken met een hoogte van 3000 meter of meer. De hoogste berg in de keten is de Aneto (3404 meter), gelegen in het uiterste noordoosten van het Spaanse Aragón.
De Pyreneeën bestrijken in totaal zes Franse departementen en vier Spaanse regio's; het dwergstaatje Andorra ligt volledig in het gebergte. Er zijn aan Franse en Spaanse kant diverse natuurreservaten.
Geografie.
De Pyreneeën strekken zich over een afstand van meer dan 450 kilometer uit van de Golf van Biskaje in het westen tot de Cap de Creus aan de Middellandse Zee. De bergketen, met toppen van meer dan 3000 meter, vormt een natuurlijke barrière die het Iberisch schiereiland afsluit van de rest van Europa. De Pyreneeën vormen voor pelgrims de traditionele toegangspoort tot het Spaanse gedeelte van de pelgrimsroute naar Santiago de Compostella.
De hoofdkam van de bergketen vormt grotendeels ook de staatsgrens tussen Frankrijk en Spanje, terwijl de binnenstaat Andorra tussen deze beide staten ligt. De Pyreneeën en zijn uitlopers zijn breder aan de zuidelijke zijde van de hoofdkam. Zo komt het dat ongeveer twee derde van het oppervlak van de bergketen op Spaanse grondgebied ligt en ongeveer één derde op Frans grondgebied.
Geologie.
De Pyreneeën hebben karakteristieke geologische kenmerken. De Pyreneeën zijn asymmetrisch, zowel in de noord-zuid- als in de oost-westrichting. De hellingen zijn veel steiler aan de Franse kant dan aan de Spaanse kant. Ook loopt de hoogte van de bergen geleidelijk op van de Atlantische Oceaan naar de Middellandse Zee.
Hoewel de Pyreneeën ontstaan zijn tijdens het Tertiair, tegelijk met de grote plooiing van de Alpen en de Himalaya, verschilt de structuur van de Pyreneeën toch in belangrijke mate van de Alpen. In de laatste is er voornamelijk sprake van grote overschuivingen, terwijl het in de Pyreneeën meer gaat om klassieke plooiingen.
Fysisch geografische onderverdeling.
Fysiogeografisch kunnen de Pyreneeën onderverdeeld worden in drie secties:
In de Westelijke Pyreneeën stijgt de hoogte gradueel van het westen naar het oosten. De grens tussen de Centrale en Oostelijke Pyreneeën wordt soms ook in de buurt van het Val d'Aran gelegd, waardoor het massief rond de Pica d'Estats tot de Oostelijke in plaats van de Centrale Pyreneeën hoort. De Oostelijke Pyreneeën blijven relatief hoog tot aan het massief van de Pic del Gegant (2881 m). Ten oosten hiervan daalt de gemiddelde hoogte plots naar 1131 meter bij de Coll de Malrems. Het lagere, oostelijkste deel van de Pyreneeën bestaat voornamelijk uit het Alberamassief.
Hoogste bergen.
De drie hoogste bergen van de Pyreneeën zijn de Pico d'Aneto (3404 m), de Pico Posets (3375 m) en de Monte Perdido (3355 m). De Pique Longue van de Vignemale vormt het hoogste punt van de hoofdkam van de Pyreneeën en de hoogste berg die (deels) op Frans grondgebied ligt.
Hoofdkam en hydrografie.
De hoofdkam van de Pyreneeën loopt van de "Cap de Creu" in het oosten tot de "Cap Higuer" (noordelijke einde van de berg Jaizkibel). In een andere definitie, waarbij de hoofdkam ten noorden van het stroomgebied van de Bidasoa loopt, eindigt de hoofdkam via de Larrun en de Xoldokogaina op het strand van Hendaye.
Het massief wordt gedraineerd door rivieren, waarvan aan de noordzijde de Garonne en Adour de belangrijkste zijn. Andere zijn de Nive en Nivelle in het westen en de Têt in het oosten. Van deze opgenoemde rivieren stroomt enkel de Têt naar de Middellandse Zee. Aan de zuidelijke zijde behoren zo goed als alle rivieren tot het stroomgebied van de Ebro met zijrivieren als de Segre, Cinca, Aragon, Arga en Gállego. In het oosten is er nog een deel dat via de Ter rechtstreeks (niet via de Ebro) afstroomt naar de Middellandse Zee. Afhankelijk van de definitie ligt het stroomgebied van de Bidasoa, in het uiterste westen van de Pyreneeën, ten noorden of ten zuiden van de hoofdkam van de Pyreneeën.
Europese waterscheiding.
Het deel van de hoofdkam tussen Basaburua (tussen Arkiskil en de "Puerto de Velata") en de Puig de la Grava valt samen met de waterscheiding tussen de Atlantische Oceaan en de Middellandse Zee. Ten oosten van de Puig de la Grava wateren beide zijden van de Pyreneeën af naar de Middellandse Zee.
Staatsgrens.
De staatsgrens tussen Spanje en Frankrijk loopt grotendeels maar niet geheel samen met de hoofdkam van de bergketen. Zo vormt de rivier de Bidasoa in het uiterste westen de grens tussen beide landen, terwijl de hoofdkam ten noorden of ten zuiden van deze rivier ligt (afhankelijk van de definitie). Ook rond Urdazubi, bij de Alto de Urquiaga en Puerto de Ibañeta ligt de staatsgrens ten noorden van de hoofdkam. Iets oostelijker, bij het woud van Irati is het omgekeerd en ligt de staatsgrens ten zuiden van de hoofdkam. Hier behoren delen van de Franse gemeentes Lecumberry, Mendive en Larrau tot het Ebrobekken.
Andorra ligt grotendeels aan de Spaanse zijde van de Pyreneeën.
Het Val d'Aran ligt aan de noordzijde van de Pyreneeën, maar behoort desondanks tot Spanje. Bij de Col de Puymorens en Coll de la Perxa ligt de staatsgrens dan weer ten zuiden van de hoofdkam. Franse gemeentes als Latour-de-Carol, Enveitg, Ur en Bourg-Madame liggen in het stroomgebied van de Carol (een zijrivier van de Segre – Ebrobekken).
Provincies en departementen.
De Spaanse Pyreneeën zijn deel van de volgende Spaanse provincies, van oost naar west: Girona, Barcelona, Lleida (allen in Catalonië), Huesca (in Aragon), Navarra (in Navarra) en Gipuzkoa (in Baskenland).
De Franse Pyreneeën zijn deel van de volgende departementen, van oost naar west: Pyrénées-Orientales (Noord-Catalonië en Fenolheda), Aude, Ariège, Haute-Garonne, Hautes-Pyrénées en Pyrénées-Atlantiques (met oude plannen tot splitsing van dit laatste in departementen Béarn en Baskenland). Het Franse Nationaal Park Pyreneeën ligt in de departementen Hautes-Pyrénées en Pyrénées-Atlantiques.
Andorra is een dwergstaat en kent enkel parochies als administratieve onderverdeling.
Verkeer en vervoer.
De Pyreneeën vormen een grote barrière voor verkeer van noord naar zuid. Er zijn relatief weinig lage passen die de hoofdkam van de Pyreneeën oversteken. De belangrijkste passen zijn de volgende:
Daarnaast zijn er nog enkele tunnelverbindingen die een belangrijke rol spelen in het verkeer van noord naar zuid. Dit zijn de tunnel van Bielsa en de tunnel van Viella. De eerste ligt in het midden van de Centrale Pyreneeën en vormt een belangrijke verbinding tussen Spanje en Toulouse. De tweede is opmerkelijk laag aangelegd (1400 m) onder 2290 meter hoge "Port de Viella".
In het uiterste westen van de Pyreneeën omzeilen grote verkeersaders als de AP-8 en de internationale spoorweg Bordeaux-Madrid de bergen via een laag zadel (100 m) ten oosten van San Sebastian, maar meer naar het zuidwesten moeten deze nog wel over het Cantabrische gebergte met passen van minimaal 600 meter (bijv. de AP-1 ten noorden van Gasteiz).
De Port d'Envalira, tussen Frankrijk en Andorra, vormt met 2408 meter een van de hoogste passen van de Pyreneeën. Het is de hoogste pas die ook in de winter toegankelijk blijft.
Geschiedenis.
Ancien régime.
De koninkrijken Aragon en Navarra hadden hun zwaartepunt ten zuiden van de Pyreneeën, maar hadden historisch ook grondgebied ten noorden van de Pyreneeën. Voor Navarra ging het om het gebied Neder-Navarra voor een korte periode in de zestiende eeuw. Voor Aragon gaat het om Roussillon en het noordelijke deel van Cerdanya, voor een langere periode tot 1659. Vandaag zijn Aragon en Navarra beiden een regio van Spanje en loopt de Spaanse noordgrens ongeveer gelijk met de hoofdkam van de Pyreneeën.
In 1659 werd met het Verdrag van de Pyreneeën, dat afgesloten werd op een eiland in de nieuwe grensrivier Bidasoa, een reeks Spaans-Franse conflicten beëindigd. Een van de gevolgen was een nieuwe grens tussen beide koninkrijken, waarbij Spanje afstand deed van Neder-Navarra, Roussillon en het noordelijke deel van Cerdanya. Sindsdien loopt de staatsgrens ruwweg gelijk met hoofdkam van de Pyreneeën met belangrijke uitzonderingen.
Tweede Wereldoorlog.
Tijdens de Tweede Wereldoorlog staken ruim 39.000 vluchtelingen en militairen de bergen over om naar Spanje te gaan. De meesten werden door de Guardia Civil opgepakt en als ongewenste vreemdelingen naar een gevangenis gebracht, meestal in Lérida of Port. Velen kwamen daarna in Kamp Miranda terecht, inclusief ongeveer 350 Nederlandse Engelandvaarders. Zodra een uitreisvisum door het gezantschap was geregeld, konden ze verder reizen maar dit kon maanden duren. Veel Fransen staken de bergen over om zich bij de Vrije Franse Strijdkrachten van Charles de Gaulle in Noord-Afrika te voegen.
Sinds 1994 wordt jaarlijks vanuit Saint-Girons een tocht georganiseerd langs "Le Chemin de la Liberté" om deze vluchtelingen en hun veertigtal gidsen te herdenken. Daarbij gaan de deelnemers tot een hoogte van 2838 meter (Massif Mont Valier), maar de vluchtelingen moesten vaak een hogere route nemen, door de sneeuw, om niet gearresteerd te worden. Engelandvaarder Rudy Zeeman stak in 1944 over. Na de oorlog emigreerde hij naar Tasmanië, maar in 1994 kwam hij zijn tocht herdenken en ontmoette hij zijn gids opnieuw.
Natuurreservaten.
In de Pyreneeën bevinden zich drie nationale parken:
Daarnaast zijn er verschillende regionale parken en natuurreservaten. De grootste zijn:
Sport.
Zowel aan de Franse als aan de Spaanse kant wordt veel aan wintersport gedaan. Ook worden in de bergen veel hoogtetrainingen gedaan. In de maand juli komt de Tour de France door de bergen en in augustus de Ronde van Spanje.

</doc>
<doc id="36955" url="https://nl.wikipedia.org/wiki?curid=36955" title="Galicisch">
Galicisch

Het Galicisch (Galicisch en Portugees: "galego") is een taal die wordt gesproken in de Spaanse autonome gemeenschap Galicië, gelegen in het meest noordwestelijke deel van Spanje, ten noorden van Portugal.
Taalkunde.
In de regio Galicië spreekt ongeveer 70% van de bevolking Galicisch. Bovendien wordt het "Galego" ook nog gesproken in een klein deel van Castilië en León, en in sommige delen van Zuid-Amerika (bijvoorbeeld in Buenos Aires in Argentinië).
In totaal spreken ongeveer 3 miljoen mensen Galicisch. De Spaanse staat erkent Galicisch als een van de vier officiële talen (samen met Castiliaans, Catalaans en Baskisch).
Geschiedenis.
Tijdens de Romeinse overheersing werden Portugal en Galicië verenigd in de provincie Gallaecia. Dit leidde tevens tot een linguïstische eenheid van het Galicisch-Portugees. Deze eenheid duurde voort tot in de 14e eeuw, waarin Portugal een zelfstandig koninkrijk werd en zich afscheidde van Galicië. De oudste literaire geschriften in het Galicisch zijn de "Cantigas de Santa María" van Alfonso X en de Galicisch-Portugese liedboeken.
Na de dood van Franco ontstond een democratische Spaanse staat van autonome gemeenschappen. Zo ontstond ook het statuut van autonomie van Galicië, "el Estatuto de Autonomia de Galicia" (6 april 1981). Dit versterkte de positie van het Galicisch als officiële taal en leidde tot een voorstel tot de wet van linguïstische normalisatie ("Lei de Normalización Lingüística") in juni 1983.
Na Franco kreeg het Galicisch nieuwe kansen. In de afgelopen decennia was er veel discussie tussen aanhangers van het "Reintegracionismo" en de groep "Autonomistas". De eerste groep pleit voor een re-integratie met het Portugees, terwijl de laatste groep het Galicisch als een aparte taal ziet.
Taal of dialect.
In publicaties over het Galicisch zal de discussie of het Galicisch een aparte taal of toch een Portugees dialect is een grote rol spelen. Op basis van louter taalkundige informatie valt niet te zeggen of eender welke taalvorm nu de titel taal of dialect verdient. De classificatie als taal hangt vooral af van conventie.
Feit is dat het Galicisch sterke overeenkomsten vertoont met het Portugees, in het bijzonder met de Noord-Portugese dialecten. Verschillen met het Portugees laten zich vaak verklaren door de invloed van het Castiliaans, de dominante Spaanse taal.
Verschillen met het Portugees.
Het schriftbeeld van het Galicisch verschilt zeer duidelijk van het Portugees, doordat de Galicische spelling is gebaseerd op de Spaanse. Een woord als "muller" (vrouw) oogt anders dan het Portugese "mulher", maar wordt op dezelfde wijze uitgesproken. Er bestaat een alternatieve spelling voor het Galicisch die meer aansluiting zoekt bij de Portugese, en die wordt gepropageerd door de aanhangers van het "reintegracionismo".
Er zijn opvallende verschillen in de uitspraak. De uitspraak van het Galicisch sluit vooral aan op die van de Noord-Portugese dialecten.
Uiteraard zijn er verschillen in de woordenschat. Het Galicisch is sterker door het Castiliaans beïnvloed en zal vaak een Castiliaans woord gebruiken voor zaken waar in het Portugees eigen woorden voor bestaan. Toch komt de Galicische woordenschat, zeker als het gaat om dagelijkse, "normale" woorden, sterker met de Portugese dan met de Spaanse overeen.
Tekstvoorbeeld.
Het Onzevader. Beide spelwijzen zijn weergegeven, en de Castiliaanse en Portugese versie van het gebed zijn ter vergelijking bijgevoegd.
Merk op dat er tussen de eerste en tweede versie in het Galicisch soms meer verschillen dan spellingverschillen alleen staan. Ook over de precieze vaststelling van wat "standaard" is bestaat verschil van inzicht.
Literatuur.
Galicië is net als de Provence en Sicilië, een belangrijke bakermat van middeleeuwse lyriek. De liederen werden door de troubadours verspreid over het gehele Iberische schiereiland en het Galego vormde samen met het Occitaans de taal van deze zangers. Vanaf 1200 tot 1350 kent deze lyrische vorm een grote bloei, met als belangrijke vertegenwoordigers "Martín Codax", "Alfonso Eanes de Cotón", "Bernal de Bonaval" en anderen.
De "Cantigas de Amigo" vormen een aparte groep, gekenmerkt door hun vrouwelijke karakter. Het zijn meest klaagliederen die gaan over verloren liefde en een band met de natuur.
Na 1400 vervangt het Castiliaans het Galego als belangrijkste taal in de Spaanse lyriek. Galicië verliest aan onafhankelijkheid en dankzij de invloed van het Castiliaans als officiële taal verwijdert het Galicisch zich ook steeds meer van het Portugees. De periode vanaf 1450 tot aan de 19e eeuw wordt in Galicië zelf aangeduid met "Séculos Escuros", de donkere eeuwen.
In de 17e eeuw vindt even een opleving plaats met als belangrijkste vertegenwoordigers "Diego Cernadas y Castro" en "María Francisca de Isla y Losada".
Vanaf het begin van de 19e eeuw brengt de romantiek een vernieuwde interesse voor het Galicisch voort. Rondom 1840 ontstond het "Provincialismo Gallego", gesteund door de Universiteit van Santiago de Compostela, als voorloper van het "galleguismo" en het Galicisch nationalisme, het "nacionalismo gallego". De schrijver "Antolín Faraldo" (1823-1853) was een van de grondleggers van deze beweging.
Deze hergeboorte van het Galego ("Rexurdimento") begint met de "Juegos Florales", die in A Coruña in 1861 plaatsvinden. De belangrijkste schrijvers zijn Rosalía de Castro, Eduardo Pondal y Abente, "Alberto García Ferreiro", en "Manuel Curros Enríquez" (1851-1908). Deze laatste was de eerste schrijver in de moderne Galicische literatuur met een sociaal engagement.
De eerste roman die gedrukt werd was 1880, "Maxina ou a filla espúrea", van "Marcial Valladares Núñez".
Vertegenwoordigers van de moderne lyriek zijn onder meer "A. Noriega Varela", en "R. Caballas Enríquez".
"Manuel Antonio Pérez Sanchez" was een avant-gardistische dichter die meewerkte aan het manifest "Mais Alá" (1922). Andere belangrijke schrijvers uit de 20e eeuw zijn "L. Amado Carballo, Fermín Bouza Brey, Álvaro Conqueiro, José Diaz Castro" en "Celso Emilio Ferreiro", een van de eerste dichters van het Galicisch in de 20e eeuw.
Vanaf 1927 is er sprake van een nieuwe fase, en wel die van de persoonlijke lyriek. Onder leiding van "Fermín Bouza Brey". (1901 – 1973) ontstaat een beweging die zich baseert in de middeleeuwse troubadours, en die het "Neotrobadorismo" genoemd wordt,
In 1931 ontstaat de Tweede Spaanse Republiek. Er wordt een nationalistische partij opgericht, de "Partido Galleguista", die strijdt voor zelfbestuur van Galicië. De strijd om meer onafhankelijkheid wordt echter in de kiem gesmoord door de Spaanse Burgeroorlog en het daaropvolgende regime van Franco.
Tot de belangrijkste schrijvers van de moderne literatuur behoren:
Theater.
Manuel Lourenzo
Poëzie.
Pura Vazquez, Manuel María (Fernández Teixeiro), Xosé María Álvarez Cácamo, Arcadio López-Casanova, Miguel Anxo Fernán-Vello, Claudio Rodríguez Fer, Xavier Baixeras.
Proza.
Xosé Luís Méndez Ferrin, Alfredo Conde, Manuel Rivas, Xavier Neira Vilas, Suso de Toro, Victor F. Freixanes, Anxo A. Rei Ballesteros, Carlos Casares, Xesús Rábade, Xavier Alcalá, Xosé Carlos Caneiro.

</doc>
<doc id="36956" url="https://nl.wikipedia.org/wiki?curid=36956" title="Nationaal park Doñana">
Nationaal park Doñana

Nationaal park Doñana (Spaans: "Parque Nacional de Doñana", ook wel "Coto de Doñana") is een nationaal park gelegen aan de Atlantische Oceaan, aan de monding van de Guadalquivir in de Spaanse regio Andalusië. Het is het belangrijkste drasland van Spanje en een van de grootste van Europa.
Het jachtgebied van vrouwe Anna.
"Coto" betekent afgebakend jachtterrein. Het gebied was in het verleden het eigendom van de hertogen van Medina Sidonia. Het jagen in dit gebied was alleen aan hen voorbehouden. Men denkt dat de naam Doñana afkomstig is van "Doña Ana". Doña Ana de Mendoza y Silva was de vrouw van de zevende hertog van Medina Sidonia, Don Alonso Pérez de Guzmá(n). Ook tegenwoordig nog heet de streek waar het nationale park in ligt 'Coto Doñana': het jachtgebied van vrouwe Anna.
Een bijzonder gebied.
Het gebied ligt in twee provincies, Huelva en Sevilla, en vormt een soort natuurlijke barrière tussen deze provincies. Er lopen namelijk geen wegen door de Doñana. Menselijke bebouwing en bewoning is op enkele uitzonderingen na niet toegestaan. De enkele mensen die in het natuurgebied wonen, leven er op natuurlijke wijze, zonder moderne voorzieningen zoals elektriciteit. De oppervlakte van Doñana bedraagt 50.720 hectare. Het gebied wordt gevoed door de rivieren Cano de Guadiamar (een zijtak van de Guadalquivir) en de Arroyo de la Rocina.
Het gebied is belangrijk vanwege de vele trekvogels die er een rustplaats vinden op hun tocht van zuid naar noord. De moerassen in de rivierdelta zijn voor deze vogels ideaal.
De meest voorkomende diersoorten zijn:
Droogtecrisis 2023.
In mei 2023 haalde park en directe omgeving het Europese nieuws. Nadat het maandenlang niet geregend had, terwijl voor dat voorjaar recordhoge temperaturen waren gemeten, was het gebied kurkdroog. De regenval in het gebied nam al jaren af, waardoor de grondwaterstand al steeds lager was geworden. Maar er is nog een andere oorzaak van deze lage stand: veel grondwater wordt opgepompt ten behoeve van (il)legale aardbeienkwekerijen. Daarbij worden uitgestrekte velden vol plastic "kassen" illegaal uitgebreid, grondwaterpompen illegaal geslagen. Spanje is goed voor de kweek van bijna een derde van alle in de EU gekweekte aardbeien (waarvan 97% in dit gebied). De EU maakt zich zorgen over de Doñana en over deze illegale praktijken. Het Europese Hof van Justitie veroordeelde Spanje al voor nalatigheid bij het voorkomen van illegale waterwinning. Mocht Andalusië overgaan tot legalisering hiervan dan volgen mogelijk Europese boetes.
Milieuramp.
Aan de bovenstroom van de Guadiamar bij Aznalcóllar ligt het mijnbouwbedrijf Boliden, dat mijnstoffen wint en chemisch zuivert. In april 1998 brak een reservoirdijk door, waardoor 5 miljoen m3 zwaar giftige metalen de Guadalquivir instroomden. Naar schatting 80 miljoen dollar aan oogst werd vernietigd, en 5300 hectare landbouwgrond is voor tientallen jaren onbruikbaar. De natuurramp in Doñana bleef beperkt, omdat het gif door de rivier langs het park naar zee werd afgevoerd. Het Zweedse mijnbouwbedrijf weigert tot op heden elke vergoeding voor de geleden schade.
Bedevaart.
Jaarlijks vindt er door La Doñana een bedevaart ter ere van de maagd van El Rocío plaats, met als bestemming het plaatsje El Rocío (gemeente Almonte), waar de stoet op 2e Pinksterdag 's ochtends aankomt om het beeld van de Maagd te begroeten. De bedevaart start in Sanlúcar de Barrameda, waar de Guadalquivir wordt overgestoken, om vervolgens het park in te trekken. De tocht met klassieke huifkarren en een kleurrijk uitgedost gezelschap duurt drie dagen, met elke avond een feestelijk samenzijn.
Voetafdrukken van Neanderthalers.
Op het strand van Matalascañas werden in juni 2020 door biologen voetafdrukken van neanderthalers gevonden.
Een groep paleontologen onder leiding van Eduardo Mayoral van de Universiteit van Huelva onderzocht de site en vond ten minste 87 voetafdrukken van neanderthalers. Het gaat om 36 individuen waaronder 11 kinderen.
De vondsten werden beschreven in "Scientific Reports" (maart 2021). De voetafdrukken zijn van ca. 106.000 jaar geleden, het Laat Pleistoceen. Het gaat om de oudste neanderthalervoetsporen in Europa en misschien van de wereld.

</doc>
<doc id="36957" url="https://nl.wikipedia.org/wiki?curid=36957" title="Breuk (geologie)">
Breuk (geologie)

Een breuk is in de geologie een aanduiding voor een discontinue zone in gesteente waarlangs verzet heeft plaatsgevonden. Dit verzet vindt plaats door middel van brosse deformatie. Breuken komen vaak in sets voor, die allemaal dezelfde oriëntatie hebben. In de structurele geologie worden oriëntaties en bewegingsrichtingen van en langs breukvlakken bepaald om iets te kunnen zeggen over de spanning die de breuken veroorzaakte. Als sprake is van ductiele deformatie wordt meestal niet meer over een breuk gesproken maar over een schuifzone.
Wiskundige benadering.
Een breuk is in drie dimensies een vlak, dit wordt wel het breukvlak genoemd. Breuken dagzomen als lijnen, die wiskundig gezien de snijlijn zijn van het breukvlak met het Aardoppervlak. Zoals bij alle vlakken wordt de oriëntatie van een breuk gegeven door een strekking en een helling.
Soorten breuken.
Men onderscheidt drie soorten breuken (zie figuur rechts):
Daarnaast kunnen drie soorten beweging langs een ontwikkelende breuk plaatsvinden:
Meestal is in de natuur sprake van een combinatie van twee of drie van deze bewegingen. Een breuk waarbij de twee zijden alleen uit elkaar bewegen noemt men een diaklaas of joint.
Tektoniek op Aarde.
De aardkorst bestaat uit tektonische platen die ten opzichte van elkaar bewegen. Al het land op Aarde rust op grote platen of schollen van de aardkorst die altijd in beweging zijn (zie Platentektoniek). Sommige platen bewegen naar elkaar toe, terwijl anderen van elkaar af drijven. De gebieden waar de platen tegen elkaar liggen worden ook wel breuklijnen genoemd. Het zijn ook juist deze breuklijnen waarlangs veel aardbevingen plaatsvinden.

</doc>
<doc id="36958" url="https://nl.wikipedia.org/wiki?curid=36958" title="Conglomeraat (geologie)">
Conglomeraat (geologie)

Conglomeraat is een sedimentair gesteente bestaand uit grind (groter dan 64 mm) in een fijnere matrix.
Een conglomeraat is een continentaal gesteente, gewoonlijk afgezet als afbraakproduct van gebergten. Het is afgezet in een rivieromgeving met een steile gradiënt of als fanglomeraat waarbij het gesteente direct wordt afgezet, zonder transport.
Een conglomeraat verschilt van een breccie doordat laatstgenoemde uit hoekige clasten bestaat en een conglomeraat uit afgeronde. Het verschil is gradueel. Een diamict verschilt van een conglomeraat doordat de eerstgenoemde slechter gesorteerd is.
Een metaconglomeraat is gemaakt van dezelfde componenten als een conglomeraat, maar heeft één of meer verschillende typen metamorfose ondergaan.

</doc>
<doc id="36960" url="https://nl.wikipedia.org/wiki?curid=36960" title="Schalie (gesteente)">
Schalie (gesteente)

Schalie is een sedimentair gesteente dat bestaat uit geharde, geconsolideerde klei. In tegenstelling tot kleisteen heeft schalie een duidelijke splijting. Schalie wordt vaak verward met leisteen, maar in tegenstelling tot leisteen bestaat schalie grotendeels uit kleimineralen.
Kenmerken.
Schalie wordt gevormd op het moment dat klei gecompacteerd wordt en onder invloed van druk overgaat van een ongeconsolideerd materiaal in een consistent gesteente. Door de structuur van de kleimineralen ontstaat een "platig" karakter. Leisteen heeft vergelijkbare eigenschappen, met name de duidelijke splijting. In leisteen wordt de splijting echter veroorzaakt door een foliatie van mica's, het is geen sedimentair maar een metamorf gesteente.
Schalie bevat vaak veel fossielen. Schalie komt in Nederland aan het oppervlak voor in Twente en op sommige plekken in Zuid-Limburg. In België is het een vrij algemeen voorkomend gesteente en komt het onder andere in de Ardennen voor. 
Industriële toepassing.
Schalie is een materiaal dat aardgas kan opslaan en daarmee in aanmerking komt voor winning van dit gas (schaliegas). Lagen schalie in de aardkorst worden benaderd door horizontaal boren. Echter om voldoende gas vrij te kunnen maken voor een rendabele winning, moet de techniek van "fracking" toegepast worden. Hierbij worden scheurtjes van enkele millimeters groot geforceerd zodat het gas uit het gesteente kan ontsnappen.
Ook wordt schalie in plaatvorm wel op kleine schaal gebruikt voor dakbedekking.

</doc>
<doc id="36961" url="https://nl.wikipedia.org/wiki?curid=36961" title="Spanjaarden">
Spanjaarden

Spanjaarden zijn inwoners van Spanje of mensen van Spaanse origine. Dit zijn meer dan 135 miljoen mensen, vooral in Spanje (40 miljoen) en in Zuid-Amerika. Ook in de rest van Europa woont een grote Spaanse gemeenschap.
Etniciteiten en talen.
De Spanjaarden bestaan uit verschillende regionaal etnische groepen. De ene groep voelt zich meer Spanjaard dan de andere. De Castilianen identificeren zich het meest met de Spaanse identiteit. Andere regionale groepen zijn bijvoorbeeld de Catalanen, de Basken, Galiciërs, de Asturianen en de Andalusiërs.
Tevens worden er hierdoor vele talen en dialecten gesproken door deze verschillende etnische groepen. Vaak kan dit een dialect zijn van het Spaans (Castiliaans) of het Catalaans, maar ook andere talen, zoals het Galicisch, Asturisch of het Baskisch, wat geen enkele verwantschap vertoont met andere talen.
Geschiedenis.
De Spanjaarden bestaan uit verschillende etnische groepen die in verschillende fases naar het Iberisch Schiereiland getrokken zijn, het tegenwoordige Spanje en Portugal. Hiertoe behoren de Iberiërs, de Basken en verschillende Keltische, Fenicische en Griekse kolonisten. Later volgden Romeinen, Germaanse stammen en de Moren.
Gedurende bijna 800 jaar heersten de Moren over het grootse gedeelte van het Iberisch Schiereiland. De Arabieren en Berbers vestigden zich over verschillende gebieden. Tijdens de Inquisitie werden moslims en joden verdreven. Sommige behielden hun geloof in het geheim, andere bekeerden zich tot het christendom. Ook werden er kinderen onder de 7 jaar afgenomen van de moslims en tot christenen gedoopt. Tot de 16de eeuw, waarna ze verdreven werden, was er ook een aanzienlijk percentage Sefardische Joden onder de bevolking.
Tijdens de Tachtigjarige Oorlog werden de manschappen die vochten namens de koning van Spanje ook Spanjaarden genoemd. Dit wil niet per definitie zeggen, dat die manschappen de Spaanse nationaliteit hadden. Soms waren de manschappen van katholieke origine die voor hun koning vochten, maar ook beroepshuurlingen, vaak van Duitse of Zwitserse origine, die vochten voor de meestbiedende. Dit leidde soms tot vreemde situaties: bij het Beleg van 's-Hertogenbosch waren er soldaten die eerst voor Frederik Hendrik vochten, om vervolgens ingehuurd te worden door de stad 's-Hertogenbosch om "tegen" Frederik Hendrik te vechten.
Beroemde Spanjaarden.
Een aantal internationaal bekende Spanjaarden: 

</doc>
<doc id="36964" url="https://nl.wikipedia.org/wiki?curid=36964" title="Philip Kotler">
Philip Kotler

Philip Kotler (Chicago, 27 mei 1931) is een Amerikaans professor in Internationale Marketing. Hij doceert Internationale marketing aan de J.L Kellogg Graduate School of Management aan de Northwestern University in Evanston/Chicago, Illinois.
In 1953 behaalde hij een Masters of Arts in economie aan de Universiteit van Chicago en promoveerde hij in 1956, eveneens in economie, aan Massachusetts Institute of Technology (MIT).
Kotler heeft verscheidene succesvolle lesboeken en meer dan 100 wetenschappelijke artikelen geschreven over marketing en marketingstrategie. Ook in Nederland gebruiken veel marketingopleidingen zijn boeken. Hij is de enige die drie maal de Alpha Kappa Psi award heeft gewonnen. Ook won hij een prijs voor het beste artikel van het jaar in de Journal of Marketing. In 1985 won hij twee belangrijke prijzen in één jaar, te weten de Distinguished Marketing Educator of the Year award, van de American Marketing Association, en de Philip Kotler Award for Excellence in Health Care Marketing.
Zijn invloed dankt Kotler zowel aan zijn lesboeken, die generaties marketingmanagers hebben gebruikt, maar ook door zijn bijdrage aan de wetenschap. Zo introduceerde hij in 1973 het begrip 'atmosfeer' in de winkelomgeving, om daarmee het belang van omgevingsfactoren te benadrukken.
Kotler's bijdrage aan de marketingwetenschap is echter niet geheel onomstreden. In 2002 stelde Byron Sharp op de academische marketing emaillijst ELMAR de vraag of Kotler ooit een op empirie gebaseerde ontdekking had gedaan. Kotler zelf antwoordde (vrij vertaald) "[...] Het leeuwendeel van mijn empirisch werk heb ik in consultingopdrachten gedaan waar ik marketingonderzoek zo opzette dat ze antwoord gaven op de vraag wat de beste strategische zet voor de betreffende organisatie zou zijn. Door mijn opleiding als econoom bestond mijn vroege werk uit het bouwen van modellen hoe marketing werkt. Later werkte ik aan het ontwerpen van nieuwe concepten voor marketingtheorie en -praktijk, waaronder concepten als demarketing, sociale marketing, megamarketing, synchromarketing, locatiemarketing, persoonsmarketing, etc. Ik herinner me een opmerking van mijn mentor Paul Samuelson die zei 'Het is al moeilijk genoeg om theorie te ontwikkelen, laat staan om de tijd te nemen haar te bewijzen. Dat werk kan door anderen gedaan worden.'".
Kotler doet veel voor bedrijven, journalisten en studenten op het gebied van marketing.
Nederlandse hoogleraren marketing kozen zijn boek, 'Marketing Management' als het meest invloedrijke marketingboek ooit. Op 3 september 2007 verleende Nyenrode Business Universiteit een eredoctoraat aan Philip Kotler.

</doc>
<doc id="36965" url="https://nl.wikipedia.org/wiki?curid=36965" title="Iberische schiereiland">
Iberische schiereiland



</doc>
<doc id="36968" url="https://nl.wikipedia.org/wiki?curid=36968" title="Kotler">
Kotler



</doc>
<doc id="36969" url="https://nl.wikipedia.org/wiki?curid=36969" title="Prinses Juliana">
Prinses Juliana



</doc>
<doc id="36970" url="https://nl.wikipedia.org/wiki?curid=36970" title="Juliana (voornaam)">
Juliana (voornaam)

Juliana is een vrouwelijke voornaam. Het is de vrouwelijke vorm van Julianus. De naam is afgeleid van de Gens Julia, een Romeins "nomen gentile", min of meer een familienaam.
De betekenis is niet zeker, de naam wordt wel in verband gebracht met het Griekse "ioulos", wat zoveel betekent als "de eerste wollige baardharen" oftewel "de jeugdige". De naam kan ook zijn afgeleid van "Jovilius", "aan Jupiter gewijd".
Trivia.
Juliana van Stolberg (geboren 15 februari 1506) werd vernoemd naar de heilige Juliana van Nicomedië wier naamdag op 16 februari werd gevierd.

</doc>
<doc id="36974" url="https://nl.wikipedia.org/wiki?curid=36974" title="Ketoembar">
Ketoembar



</doc>
<doc id="36976" url="https://nl.wikipedia.org/wiki?curid=36976" title="Tschigoringambiet">
Tschigoringambiet

Er bestaan verschillende soorten Tschigoringambieten.
Koningsgambiet.
Opening.
In de opening van een schaakpartij is het Tschigoringambiet een gambiet dat is geanalyseerd door Michail Tsjigorin, en het is ingedeeld bij de open spelen. Het is een variant van het Falkbeergambiet in de schaakopening Koningsgambiet. De beginzetten van dit gambiet zijn: 1.e4 e5 2.f4 d5 3.Pf3. en de eco-code is C 31.
Middengambiet.
Opening.
In het Middengambiet heeft Michail Tsjigorin ook een variant geanalyseerd, te weten het Tschigoringambiet. Het is ingedeeld bij de open spelen. Nu zijn de openingszetten: 1.e4 e5 2.d4 ed 3.c3 dc 4.Lc4. De bijbehorende eco-code is C 21.
Damegambiet.
Opening.
Het Tschigoringambiet wordt ook ingedeeld in de gesloten spelen. Daar begint het met de zetten 1.d4 d5 2.c4 Pc6 3.Pc3 dc 4.d5 Pa5. De eco-code is D 07.

</doc>
<doc id="36978" url="https://nl.wikipedia.org/wiki?curid=36978" title="Puntkomma">
Puntkomma

Een puntkomma of een kommapunt is een leesteken dat bestaat uit een punt en een komma onder elkaar. Omdat de puntkomma midden in een zin wordt geschreven, komt er nooit een hoofdletter achter, tenzij er een eigennaam op het leesteken volgt. Volgens schrijfadviseur Jan Renkema is de puntkomma het lastigste leesteken, omdat het onderscheid met de komma enerzijds en de punt anderzijds heel klein is, terwijl bovendien verwarring met de dubbele punt mogelijk is.
De informatie aan weerszijden wordt door het gebruik van de puntkomma sterk met elkaar verbonden, veel sterker dan wanneer er een punt gebruikt zou zijn. Bij gebruik van een komma is het verband tussen de twee zinsdelen nog sterker. Als er in een zin twee keer de combinatie onderwerp/vervoegd werkwoord/lijdend voorwerp voorkomt en deze twee zinsdelen duidelijk in elkaars verlengde liggen of zonder elkaar weinigzeggend zijn dan kan, om de leesbaarheid te vergroten, een puntkomma gebruikt worden. Dit is slechts een richtlijn en helpt zowel om een verschil tussen de twee delen aan te geven als om de delen bij elkaar te betrekken.
Het door sommigen ervaren nadeel van veelvuldig gebruik van de puntkomma is dat een tekst erg drammerig over zou kunnen komen; een voordeel is dat door gematigd gebruik ervan een tekst wat meer gaat leven en eventuele kilheid zou verliezen.
De puntkomma wordt ook gebruikt in opsommingen, waarbij de leden bestaan uit meer dan een paar woorden of zelf komma's bevatten. Bijvoorbeeld: 
Bij volledige zinnen eindigen deze op een punt. Opsommingen waarbij de leden bestaan uit enkele woorden krijgen geen puntkomma.
"Hierbij konden we ervoor kiezen: "
De puntkomma heeft ASCII-teken 59, of 0x003B.
Programmeertalen.
In veel computertalen wordt de puntkomma (;) gebruikt om het einde van een statement aan te geven (C, Java, PHP, Actionscript) of om twee statements van elkaar te scheiden (Algol, Pascal). In veel assembleertalen scheidt de puntkomma de instructie van het commentaar.
Emoticons.
De puntkomma heeft veel populariteit gewonnen dankzij het gebruik van emoticons (smileys).
Hierbij wordt de puntkomma in combinatie met een ) vaak gebruikt om een knipogende smiley aan te geven.

</doc>
<doc id="36981" url="https://nl.wikipedia.org/wiki?curid=36981" title="Junkers Ju-87">
Junkers Ju-87



</doc>
<doc id="36983" url="https://nl.wikipedia.org/wiki?curid=36983" title="Commissie-Blok">
Commissie-Blok



</doc>
<doc id="36984" url="https://nl.wikipedia.org/wiki?curid=36984" title="Tijdelijke Commissie Onderzoek Integratiebeleid">
Tijdelijke Commissie Onderzoek Integratiebeleid

De Tijdelijke Commissie Onderzoek Integratiebeleid (ook wel "Commissie-Blok") deed in opdracht van de Tweede Kamer, op initiatief van de SP, onderzoek naar het Nederlandse integratiebeleid van de afgelopen dertig jaar. Op 19 januari 2004 publiceerde de commissie haar resultaten.
Voortijdig rumoer.
De commissie kwam voor de publicatie al verscheidene keren in het nieuws. Onder meer bij het vertrek van SP'er Ali Lazrak, en toen VVD-politici en CDA'er Maxime Verhagen verklaarden de integratie als een mislukking te zien.
Resultaten.
In totaal zijn er 89 gesprekken gevoerd met betrokkenen. Op 19 januari 2004 publiceerde de commissie haar resultaten in het 2500 pagina's tellende rapport 'Bruggen Bouwen'.
De commissie concludeerde dat de integratie deels tot geheel een succes was, maar dat het overheidsbeleid hier niet aan heeft bijgedragen. De regering zou adviezen die zij zelf aan had gevraagd negeren en achter de feiten aan lopen. Men heeft lange tijd de noodzaak tot inburgering en het leren van de Nederlandse taal ontkend.
De commissie bepleitte een doortastender en beter gecoördineerd integratiebeleid waarbij de vrijblijvendheid verdwijnt.
Er werden weinig concrete adviezen gegeven. Het belangrijkste was een spreidingsbeleid op scholen om zogenaamde "zwarte scholen" te voorkomen. Ook zouden randgemeenten en regio's van grote steden meer allochtonen van deze steden over moeten nemen om de spreiding te bevorderen.
Reacties.
Verschillende Tweede Kamerfracties (CDA, VVD, LPF en in mindere mate de PvdA) waren teleurgesteld in het onderzoek. De historische schets en analyses konden nog wel op waardering rekenen, maar de aanbevelingen en conclusies werden 'ronduit slap' genoemd. Ayaan Hirsi Ali (VVD) meende dat in de conclusie, dat de integratie geslaagd is, de realiteitszin ontbreekt en dat de commissie geen concrete oplossingen bood.
D66 kon zich deels wel vinden in het rapport, maar miste ook de concrete voorstellen. Intiatiefnemer Jan Marijnissen (SP) was blij dat de commissie zich uitsprak voor spreiding en tegen vrijblijvendheid. Volgens SGP'er Bas van der Vlies bood het rapport weinig nieuws en gaf het te weinig aandacht aan religieuze aspecten. GroenLinks gaf aan in grote lijnen de conclusies te onderschrijven.

</doc>
<doc id="36986" url="https://nl.wikipedia.org/wiki?curid=36986" title="Integratie">
Integratie



</doc>
<doc id="36987" url="https://nl.wikipedia.org/wiki?curid=36987" title="Integratiebeleid">
Integratiebeleid



</doc>
<doc id="36989" url="https://nl.wikipedia.org/wiki?curid=36989" title="1300">
1300

Het jaar 1300 is het 100e jaar in de 13e eeuw volgens de christelijke jaartelling.

</doc>
<doc id="36990" url="https://nl.wikipedia.org/wiki?curid=36990" title="Waarheidstabel">
Waarheidstabel

Een waarheidstabel of waarheidstafel is een wiskundige tabel die in het begin van de 20e eeuw werd ontwikkeld door Emil Leon Post. De tabel wordt in de logica, en dan met name in de propositielogica, gebruikt om te beslissen of een logische uitdrukking al dan niet waar is en of een argument al dan niet valide is. Waarheidstabellen kunnen worden gebruikt om de waarheidwaarden weer te geven van logische operatoren (zoals "en", "of", "niet" en "als...dan") bij alle combinaties van waarden.
In waarheidstabellen kan men de waarheid of onwaarheid van een propositie op verschillende manieren aanduiden. Een manier is om simpelweg "waar" of "onwaar" te schrijven maar men gebruikt meestal een T voor "true" (Engels voor waar) en F voor "false" (onwaar). Ook gebruikt men 1 voor waar en 0 voor onwaar.
Een nadeel van waarheidstabellen is dat bij samengestelde proposities met veel variabelen de tabel al vrij snel erg groot wordt. De grootte van de tabel groeit exponentieel met het aantal variabelen: zo heeft een tabel met 8 variabelen formula_1 rijen. Een alternatief voor de waarheidstabel is het Karnaugh-diagram. Een andere manier om een stelling te onderzoeken is met behulp van een semantisch tableau.
Logische conjunctie.
Hieronder staat als voorbeeld de waarheidstabel van een logische conjunctie, een logische operator die dan en slechts dan waar is als beide operanden waar zijn. In het simpelste geval zijn er twee ingangen en dan heeft de waarheidstabel 22=4 regels:
Zevensegmentendisplay.
Een ingewikkelder voorbeeld is de waarheidstabel van een chip die een zevensegmentendisplay kan aansturen. Er zijn vier ingangen en de waarheidstabel heeft dus 24=16 regels, waarvan er tien nodig zijn.

</doc>
<doc id="36993" url="https://nl.wikipedia.org/wiki?curid=36993" title="Kaap de Goede Hoop">
Kaap de Goede Hoop

Kaap de Goede Hoop (Afrikaans: "Kaap die Goeie Hoop", Engels: "Cape of Good Hope") is gelegen in Zuid-Afrika, nabij Kaapstad. Deze kaap bevindt zich op het zuidelijke punt van het Kaapse Schiereiland.
Ontdekking en herontdekking.
Herodotus meldt dat de oude Egyptenaren al omstreeks 600 v.Chr. rond "Lybië" (de toenmalige aanduiding voor Afrika) zouden zijn gevaren, met hulp van de beroemde Fenicische zeevaarders. Ze zouden het continent met de klok mee hebben gerond, beginnend vanuit de Rode Zee en terugkerend langs de Zuilen van Hercules. Dit relaas – waarvan hij aangaf het zelf niet te geloven – wordt door de meeste historici voor niet onmogelijk gehouden. De Feniciër Hanno zou in de andere richting om Afrika zijn gevaren.
De eerste Europeaan die de zuidpunt van Afrika rondde, was de Portugees Bartolomeu Dias in 1488. In die tijd waren diverse Portugese expedities uitgezonden om de westkust van Afrika steeds verder naar het zuiden te verkennen. Dias had op een van deze expedities dan uiteindelijk de zuidelijkste kust van Afrika bereikt. Hij ontdekte de kaap na geteisterd te zijn door zware stormen en noemde hem "Cabo das Tormentas" (Stormkaap). Waarschijnlijk was het koning Johan II van Portugal die de naam veranderde in "Cabo da Boa Esperança" (Kaap van de Goede Hoop), omdat deze ontdekking de zeeroute naar Indië dichterbij bracht.
Atlantische en Indische Oceaan.
Kaap de Goede Hoop wordt traditioneel gezien als markering voor de overgang tussen de Atlantische Oceaan en de Indische Oceaan, omdat schepen hier van een overwegend zuidelijke koers overgingen op een meer oostelijke richting. De Internationale Hydrografische Organisatie trekt de grens echter vanaf Kaap Agulhas – het zuidelijkste punt van Afrika – naar het zuiden. Die kaap ligt ongeveer 200 km oostelijker. Het stromingspatroon van het zeewater geeft aan dat de watermassa's van beide oceanen maar beperkt mengen en dat de scheiding tussen het Atlantische en het Indische water heen en weer schuift tussen beide kapen.
VOC.
Op 6 april 1652 vestigde Jan van Riebeeck hier een verversingspost voor de Nederlandse Vereenigde Oostindische Compagnie. Vanuit deze post ontwikkelde zich in de daaropvolgende jaren een permanente kolonie, onder meer door het toekennen van land aan zogenaamde vrijburgers, die zich in het gebied wilden vestigen. In de eerste anderhalve eeuw daaropvolgend werd het gebied bijna uitsluitend bevolkt door kolonisten van Nederlandse, Franse en Duitse afkomst. Na de Grensoorlog met de Xhosa in 1795 namen de Britten het gebied in bezit nadat zij de Slag om Muizenberg wonnen.

</doc>
<doc id="36994" url="https://nl.wikipedia.org/wiki?curid=36994" title="F.B. Hotz">
F.B. Hotz

Frits Bernard Hotz, publicerend als F.B. Hotz (Leiden, 1 februari 1922 – aldaar, 5 december 2000), was een Nederlandse jazztrombonist en schrijver, voornamelijk van verhalen.
Leven en werk.
Frits Bernard Hotz werd op 1 februari 1922 aan de Rijnsburgerweg te Leiden geboren als tweede kind van de handelsreiziger Jaap Hotz en de onderwijzeres Anna Hotz-Hoek. Hij werd vernoemd naar grootvader Fritz Hoek aan moederskant en Bernard Hotz aan vaderskant. Het oudste kind, dochter Atie, werd in 1918 geboren, gedurende de vijf jaar, tot 1921, dat de ouders in Nederlands-Indië verbleven. In Leiden woonden ze op de bovenverdieping van het herenhuis van de grootouders Hotz. Zodra hij kon kruipen, zat Hotz al graag voor het raam naar het verkeer op de weg te kijken, waar de stoomtram naar Haarlem langsliep, auto's en karren met paarden, in de zomer fietsers die het strand van Katwijk bezochten. Al jong vatte Hotz een liefde op voor Amerikaanse automerken. Met zijn zus Atie ontstond een levenslange hechte band. Ze bedachten hele scenario's als ze samen speelden, hij met zijn auto's en zij met haar poppen. Van zijn vader nam Hotz een levenslange voorliefde over voor de vrolijke Amerikaanse dansmuziek uit de jaren twintig: het orkest van Paul Whiteman, Isham Jones en van George Gershwin. Op 22 juni 1926 trad de ook in Nederland zeer populaire Whiteman op in het nabijgelegen Kurhaus te Scheveningen, een gebeurtenis die Hotz in enkele publicaties uit 1986 reconstrueerde. Destijds ging dit optreden aan hem voorbij, maar een andere gebeurtenis uit 1926 merkte hij wel op: de grote klap die hij op 9 september 1926 hoorde, bleek de treinontsporing te zijn nabij treinhalte De Vink, tussen Leiden en Voorschoten, die aan drie mensen het leven kostte: de machinist en het acteursechtpaar David en Greta Lobo. Dit ongeluk vormt de basis voor Hotz' novelle "De voetnoot" uit 1989, maar al vanaf zijn achttiende verzamelde Hotz alle informatie erover.
Het levensmotto van vader Hotz bestond uit '[hard] werken en niet zeuren', maar moeder vond cultuur belangrijk, vooral lezen. Zij las de kinderen verantwoorde kinderboeken voor, zoals de sprookjes van de gebroeders Grimm en de kinderbijbel. Frits speelde verder met meccano en bouwplaten. De zomers brachten ze door aan het strand van Katwijk aan Zee.
Vanaf voorjaar 1926 bezocht Hotz de bewaarschool, de Gevers-Deutz-school in de Deutzstraat te Oegstgeest, waar Atie eerder ook op had gezeten. Op deze school werden moderne lesmethoden gecombineerd met strenge, negentiende eeuwse opvoedkundige opvattingen. Datzelfde jaar trouwde zijn tante Bep met scheikundestudent Herman Kunst, die van grote invloed op de literaire ontwikkeling van Hotz zou worden. In 1927 verschenen er voor het eerst sprekende films. Hotz was echter te klein om naar "The Jazz Singer" te mogen, waarin een held van zijn vader speelde, Al Jolson.
Vanaf september 1928 doorliep Hotz de lagere school, de openbare Terweeschool te Oegstgeest, waar ook zijn zus op zat. Hand-in-hand liepen de kinderen elke dag het kwartier naar de school. Hij was een middelmatige leerling die uit verlegenheid weinig vriendjes maakte en bij sport niet mee wist te komen. Vaak bleef hij verkouden en ziekelijk thuis. Destijds werd gedacht dat het knippen van de amandelen soelaas bood. Deze ingreep in 1929 veranderde de toestand niet. In dezelfde maand als de beurskrach van 1929 vloog de eerste zeppelin boven Nederland, waarvan Hotz een tekening maakte, gebaseerd op een foto uit de krant. Hijskranen en stoomlocomotieven maakte hij van meccano, maar niet volgens het voorbeeldboekje, omdat dat er niet realistisch genoeg uitzag. Uit autocatalogussen knipte hij de mooiste modellen, waarbij het merk Chrysler zijn voorkeur bleef houden. Hij hield een plakboek bij, waarin de auto's op jaar van ontwerp werden ingeplakt.
In 1931 begonnen de crisisjaren in Nederland voelbaar te worden. Vader kreeg salarisvermindering. Moeder An was zo bang voor de opkomst van Hitler dat ze haar man begon te ergeren. In 1932 was het inkomen niet meer voldoende om rond te komen en ze probeerden een kamer te verhuren. Ook het huwelijk van de ouders verslechterde. Vader hield er vriendinnen op na en was niet graag bij zijn gezin, dat voor hem een soort gevangenis was. Om het huwelijk te redden besloten ze naar een huis in de Dolfijnstraat te Haarlem-Noord te verhuizen, dichter bij de firma waar hij werkte. De situatie verbeterde niet en Hotz vond de nieuwe omgeving, het huis en de school vreselijk en verlangde naar huis. 'Zo begon Frits,' aldus biograaf Truijens, 'voor het eerst nostalgisch terug te verlangen naar vroeger, naar de tijd dat alles nog goed was.' Dat moeder in intellectueel opzicht superieur aan vader was, noemde Hotz later 'een ideale voedingsbodem voor een echtscheiding' en in een ander interview zei hij: 'Dat slechte huwelijk, die scheiding, dat is zeker de drijfveer gewest voor mijn latere schrijverschap.' In maart 1933 verliet vader het gezin, waarna moeder zo snel mogelijk met de kinderen terug verhuisde naar de oude omgeving, waar genoeg leeg stond. Ze huurde een huis aan de Duivenvoordestraat 14 te Oegstgeest, vlakbij de Terweeschool. Het had een voor- en achtertuin, twee verdiepingen en keek uit op het voetbalveld van de favoriete club van Hotz. Enkele interrupties daargelaten zou hij er zijn hele leven blijven wonen en zijn zuster Atie tot haar overlijden in 2008. Omdat er weinig andere kinderen woonden, waren Hotz en zijn zus op elkaar aangewezen.
In de zomer en herfst van 1933 moest Hotz lang thuisblijven, omdat hij de bof had. Moeder las hem uren voor, waarbij "Peerke en zijn kameraden" van W.G. van de Hulst grote indruk op Hotz maakte. Hij kreeg weinig bezoek en miste van zijn vader misschien meer diens auto's en elpees dan de persoon zelf. In het begin van 1934 leidde een oogontsteking tot permanente gezichtsschade; vanaf zijn elfde had hij weinig meer aan zijn linkeroog.
Hotz volgde de ambachtsschool en daarna enige tijd een middelbare opleiding werktuigbouwkunde aan de Rotterdamse Academie van Beeldende Kunsten en Technische Wetenschappen, maar daar lag zijn belangstelling niet. Daarom stapte hij in 1942 over op de kunstafdeling van dezelfde academie. Ook nam hij trombonelessen, omdat hij jazzmusicus wilde worden. Hij bewonderde vooral de muziek van Paul Whiteman en Bix Beiderbecke. Deze voorkeur voor 'blanke Amerikaanse jazz' van de jaren twintig is hij altijd blijven koesteren. Vlak na de Tweede Wereldoorlog kreeg hij tuberculose, waardoor hij enkele jaren het bed moest houden en langdurig verbleef in een sanatorium in Frederiksberg nabij Kopenhagen.
Van 1949 tot eind jaren zestig speelde hij in diverse jazzbands, waaronder de "Dixieland Pipers", de "Hotel Savoy Society Syncopaters" en "The New Orleans Seven". Daarnaast was hij jazzrecensent voor het tijdschrift "Rhythme". In muziekkringen gold Frits Hotz als een van de beste jazztrombonisten van Nederland, die een 'fluwelen toon' aan zijn instrument kon ontlokken. In de loop van de jaren zestig kon Hotz, wiens longen door de tbc altijd zwak waren gebleven, niet meer met kracht trombone spelen, zodat hij stopte als musicus. Hij was ook zeer bijziend en werd aan het eind van zijn leven vrijwel blind. Van 1961 tot 1979 was hij bibliotheekmedewerker bij de Nederlandse Blindenbibliotheek in Den Haag.
Hotz wilde als jongen al schrijver worden en schreef vanaf de jaren vijftig verhalen. Hij stuurde die pas in 1974 naar een uitgeverij, De Arbeiderspers. De verantwoordelijke uitgever Theo Sontrop wilde ze zonder aarzeling publiceren en nog datzelfde jaar debuteerde hij in het literaire tijdschrift Maatstaf met het verhaal "De tramrace". Zijn debuutbundel "Dood weermiddel" werd enthousiast ontvangen en ook voor de bundels die volgden bleef de waardering zeer groot. Alleen zijn enige roman "De vertekening" had minder succes, mogelijk doordat zijn kracht vooral lag in het korte verhaal. In 1998 werd hem de P.C. Hooft-prijs toegekend voor zijn totale oeuvre. Op zijn verzoek werd die hem, anders dan gebruikelijk, zonder verdere feestelijkheden uitgereikt op een kleine bijeenkomst bij hem thuis.
Het oeuvre bestaat voornamelijk uit verhalen, deels geïnspireerd door de romans van J. van Oudshoorn. Zij zijn in een zeer sobere, maar precieze stijl geschreven. De sfeer van de verhalen is bepaald niet opgewekt, maar wel rijk aan ironische observaties. Vaak zijn ze gesitueerd in een vroegere periode van de twintigste eeuw. Ze worden bevolkt door mannen wie het in hun leven heeft tegengezeten en die staan in een moeizame verhouding tot doorgaans dominante vrouwen. In veel verhalen zijn autobiografische elementen verwerkt. Volgens Maarten 't Hart, die met hem bevriend was, zou bij een bepaalde rangschikking van die verhalen een soort levensroman van Hotz kunnen worden samengesteld. Opvallend zijn de liefde en de detaillering waarmee voorwerpen, met name fortificaties en historische transportmiddelen als de stoomtram en de zeppelin, worden beschreven.
Enkele van zijn verhalen werden nog tijdens zijn leven vertaald in het Frans. Na zijn dood verscheen ook een bloemlezing in het Duits.
Thematiek.
De jaren twintig.
De jaren twintig vormen in het oeuvre een periode van geluk, zorgeloosheid en geborgenheid, die gestalte kreeg in de schoonheid van de vervoermiddelen, gebouwen en de vrolijke muziek uit het decennium. In een interview heeft Hotz als verklaring ervoor geopperd dat de jaren twintig in zijn verbeeldingswereld deze rol spelen vanwege een combinatie van drie factoren. In de eerste plaats vond hij in 1926 en 1927 veel dingen werkelijk verbazingwekkend mooi. In de tweede plaats betreft het een afgesloten periode van zorgeloosheid: zijn ouders waren nog bij elkaar en zijn vader had nog geen last van humeurigheid en er was nog welstand die door de economische malaise van de jaren dertig zou worden aangetast. Ten derde was hij nog te jong om nostalgisch te kunnen terugkijken 'en niet omzien is de eerste voorwaarde voor voldoening.'
Om de jaren twintig in zijn literaire werk te beschrijven, documenteerde Hotz zich met romans van anderen, met name die van de Amerikaanse schrijver F. Scott Fitzgerald, foto's en reclamemateriaal. Dit materiaal bevestigde voor hem dat veel uit dat decennium echt mooi was: de mode voor vrouwen, de brede en solide meubels en de auto's met name die van Chrysler.
In het werk van Hotz zijn vrouwen, aldus biograaf Aleid Truijens, altijd 'lichtzinniger en vrijpostiger in seksuele aangelegenheden dan mannen.'
Persoonlijk.
F.B. Hotz woonde lange tijd aan de Rijnsburgerweg in Leiden en vanaf zijn elfde jaar in Oegstgeest. Hij trouwde in 1956 met Greetje Rietbroek, die hij altijd Barbara noemde. Vanaf 1959 woonde het echtpaar aan de Mallemolen in Den Haag. In 1961 werd hun zoon geboren. Het huwelijk werd in 1964 ontbonden. Hij keerde toen terug naar hetzelfde huis in Oegstgeest, waar hij als kind had gewoond. Tot aan zijn dood woonde hij daar op kamers bij zijn oudere zuster Atie.
Hotz' ex-vrouw hertrouwde met zijn beste vriend, de trompettist Serein Pfeiffer (eerder getrouwd met de schrijfster Helga Ruebsamen). Haar tweede huwelijk hield niet lang stand en in 1970 stak zij Pfeiffer dood in een vlaag van waanzin. Zij werd veroordeeld tot drie jaar gevangenisstraf. Voor Hotz was het feit dat de moeder van zijn kind een moord had gepleegd (op zijn boezemvriend nog wel) zo traumatisch, dat de rest van zijn leven erdoor werd bepaald. Zijn biografe Aleid Truijens noemt dit Hotz' "oerverhaal". Hierdoor en door zijn toenemende blindheid en andere gezondheidsproblemen, ontwikkelde hij zich steeds meer tot een teruggetrokken man, die weinig buiten kwam.
Wel had hij de laatste jaren een vriendin, die in 1999 stierf. Daarna ging het met hemzelf ook snel bergafwaarts. Frits Bernhard Hotz overleed in december 2000 op 78-jarige leeftijd in het Diaconessenhuis te Leiden.
Vernoemingen.
In Oegstgeest is in de wijk Haaswijk een buurtparkje naar hem vernoemd, het F.B. Hotzpark.

</doc>
<doc id="36995" url="https://nl.wikipedia.org/wiki?curid=36995" title="Kolossale inktvis">
Kolossale inktvis

De kolossale inktvis ("Mesonychoteuthis hamiltoni") is de grootste bekende inktvissoort. De soort werd ontdekt in 1925, toen er twee tentakels in de maag van een potvis werden gevonden.
Anatomie en gedrag.
Er wordt geschat dat de kolossale inktvis een totale lengte kan bereiken van 12 tot 14 meter (dat is inclusief de vangtentakels), wat hem tot de grootste ongewervelde diersoort zou maken. Deze schattingen zijn gebaseerd op onvolgroeide exemplaren en vergelijkingen met andere inktvissoorten.
In 2003 vingen vissers in de Rosszee bij Antarctica een compleet exemplaar. Het werd voor onderzoek overgebracht naar de "University of Technology" in Auckland (Nieuw-Zeeland). Het onvolgroeide dier had een mantellengte van 2,5 meter, wat groter is dan de maximale lengte van een volwassen reuzeninktvis (2,25 m). De tentakels van de kolossale inktvis zijn echter beduidend korter. Wel is het dier breder en gespierder, wat erop zou kunnen duiden dat het een jager is. Gedragsobservatie is echter de betrouwbaarste manier om dit vast te stellen en dat is tot op heden nog niet gelukt. Een ander opvallend kenmerk is dat de kolossale inktvis op zijn tentakels naast zuignappen ook nog haken heeft, waarmee hij vermoedelijk voorkomt dat zijn prooien hem ontglippen.
In 2007 werd door vissers die in de Rosszee op ijskabeljauwen visten de grootste kolossale inktvis tot dan toe gevangen. Het dier was 10 meter lang en het gewicht ervan werd op 450 kg geschat. De inktvis werd voor onderzoek overgebracht naar Te Papa Tongarewa, het nationale museum van Nieuw-Zeeland, waar het exacte gewicht 495 kg bleek te zijn. De lengte van het dier was groter dan deskundigen hadden verwacht. Op grond daarvan vermoedde een van hen dat het een vrouwelijk dier betrof, aangezien bij de meeste inktvissoorten mannetjes kleiner zijn dan vrouwtjes en hij het onwaarschijnlijk vond dat een vrouwtje nóg groter zou zijn.
De inktvis kan waarschijnlijk op relatief weinig voedsel overleven. Hij zou 300 tot 600 keer minder energie verbruiken dan andere dieren van zijn formaat. Voorts zou hij eerder dieren vangen die toevallig passeren dan dat hij actief jaagt. Zijn grote ogen zouden hem vooral helpen om vijanden te zien.
Natuurlijke vijanden.
Mogelijke natuurlijke vijanden van de kolossale inktvis zijn de potvis en haaien van de familie "Somniosidae" (sluimer- of ijshaaien). Van potvissen is bekend dat ze duiken tot dieptes van 2000 meter om op reuzeninktvissen te jagen. In januari 2004 publiceerden Franse marien biologen de resultaten van een onderzoek aan 36 dode sluimerhaaien (die zij aanduidden als "Somniosus" cf. "microcephalus", wat betekent "onbekende sluimerhaai, lijkt op de Groenlandse haai"). Daarbij troffen zij in de magen van de haaien resten aan van grote inktvissen, waaronder delen van ten minste 49 kolossale inktvissen. Onbekend is of de sluimerhaaien actief op de kolossale inktvis jagen of het dier als aas eten.

</doc>
<doc id="36997" url="https://nl.wikipedia.org/wiki?curid=36997" title="Kolassale inktvis">
Kolassale inktvis



</doc>
<doc id="36998" url="https://nl.wikipedia.org/wiki?curid=36998" title="325">
325

Het jaar 325 is het 25e jaar in de 4e eeuw volgens de christelijke jaartelling.

</doc>
<doc id="36999" url="https://nl.wikipedia.org/wiki?curid=36999" title="Slag om Engeland">
Slag om Engeland

De Slag om Engeland (Engels: "Battle of Britain") was een luchtoorlog tijdens de Tweede Wereldoorlog tussen de Duitse Luftwaffe en de Britse Royal Air Force (RAF). De slag begon op 10 juli 1940 en verliep in vijf fasen tot hij eindigde op 31 oktober 1940. Het was de eerste luchtoorlog in de geschiedenis en vond plaats in een tijdsgewricht waarin de luchtvaart zich razendsnel ontwikkelde.
De inzet van de strijd was de instructie van Hitler tot het verkrijgen van luchtheerschappij door de Luftwaffe, om een amfibische invasie van Engeland via het Kanaal mogelijk te maken. De RAF haalde echter op overtuigende wijze een streep door die Duitse ambitie. Vanwege het daaruit voortvloeiende grote strategische belang voor de Tweede Wereldoorlog, geldt de Slag om Engeland als klinkende overwinning van de Britten, die daarmee uiteindelijk niet alleen zichzelf, maar ook de hele Westerse beschaving hebben gered. De omstandigheid dat de luchtslag geheel werd uitgevochten door het relatief kleine aantal militairen van de Royal Air Force, ontlokte aan Churchill in diens legendarische rede voor het Lagerhuis op 20 augustus 1940 de gevleugelde woorden:
Never in the field of human conflict was so much owed by so many to so few
Voorgeschiedenis.
De eerste vlucht van de gebroeders Wright was in 1903 en duurde twaalf seconden. Tien jaar later waren er toestellen die een uur konden vliegen met snelheden van ca. 150 km/h. Weer tien jaar later konden ze honderden kilometers afleggen met een snelheid van 300 km/h en een lading van 1.000 kilo bommen. De ontwikkelingen gingen zo snel dat een op de tekentafel up-to-date vliegtuig bij aflevering van het eerste geproduceerde exemplaar al technisch verouderd was. In de Eerste Wereldoorlog werden nog alleen dubbeldekker-jagers gebruikt, maar sindsdien waren er twee- en driemotorige bommenwerpers gekomen en geheel metalen, aerodynamische - en dus veel snellere - eendekkers als jachtvliegtuigen. De Luftwaffe was de modernste en veruit grootste luchtmacht ter wereld, waar de Engelsen snel een tegenwicht voor moesten ontwikkelen. De slag om Engeland had daardoor ook sterk het karakter van een technologie-oorlog.
Situatie in het Verenigd Koninkrijk.
De bommenwerper was als nieuw wapen door de Duitsers met succes toegepast in de Spaanse Burgeroorlog; door de Japanners in China en door de Italianen in Abessinië. Voor Engeland, dat als eiland altijd voor zijn veiligheid had gezorgd met een indrukwekkende oorlogsvloot, bracht dit een fundamentele verandering teweeg. De overheersende gedachte was dat er geen afweermiddel bestond dat doeltreffend een bommenwerper tegen kon houden: “The bomber will always get through” (de bommenwerper komt overal doorheen). Dit denkbeeld was sterk gepropageerd door Stanley Baldwin, die tussen de beide wereldoorlogen een dominante rol speelde in de Engelse - sterk pacifistisch getinte - politiek en die van juni 1935 tot mei 1937 voor de derde keer minister-president was. Er was daarom besloten een vloot zware strategische bommenwerpers te bouwen, die als afschrikmiddel moest dienen (zoals later in de Koude Oorlog de kernwapens). Wie Engeland bombardeerde, moest rekenen op vergeldingsbombardementen.
Deze doctrine was bepaald niet onomstreden en kantelde toen in 1936 Hugh Dowding de leiding had gekregen over de Britse luchtverdediging. Hij had daarmee een unieke positie: het commando over de jachtvliegtuigen van de RAF: Fighter Command; over de luchtafweer: Anti-Aircraft Command; over de ballonversperringen: Balloon Command en over de waarnemingsdienst: het Observer Corps. Dowding achtte het idee van strategische bombardementen waarbij burgerbevolking wordt gedood, hoogst verwerpelijk en vond een medestander in Neville Chamberlain, die in 1937 Baldwin opvolgde als minister-president. Dowding wilde dat de prioriteiten voor de herbewapening van de luchtmacht zouden worden verlegd naar jachtvliegtuigen.
Hierbij was een belangrijke rol weggelegd voor Thomas Inskip, die 'Minister van coördinatie van defensie' was geworden. Dat was gebeurd onder druk van Churchill, die als enige al jaren luidkeels waarschuwde voor de Duitse herbewapening. Inskip was advocaat en had de benoeming te danken aan zijn totaal ontbrekende kennis van defensiezaken. Baldwin had de ministerspost namelijk met tegenzin in het leven geroepen en ervoor gezorgd dat deze niet naar Churchill zelf zou gaan en op deze manier ook zo onbelangrijk mogelijk zou blijven. Inskip ontpopte zich echter als een behendig politicus en sloot zich aan bij de wens van Dowding met als politiek argument dat jagers aanzienlijk goedkoper waren dan bommenwerpers, waarmee goedkeuring kwam voor de aanbesteding van toestellen volgens de specificatie F.7/30 van Dowding. Daaruit kwamen uiteindelijk twee voortreffelijke gevechtsvliegtuigen voort: de "Hawker Hurricane" en de "Supermarine Spitfire". Beide toestellen werden voorzien van de nieuwste vliegtuigmotor: de "Rolls-Royce Merlin" en ze waren bewapend met hetgeen volgens de berekeningen van Ralph Sorley nodig was om een bommenwerper effectief neer te kunnen halen: acht stuks (vier in elke vleugel) 7,7 mm Browning-machinegeweren met een vuursnelheid van 1000 schoten per minuut. 
 
Dowdings grootste verdienste was echter gelegen in de realisering van het later naar hem genoemde verdedigingssysteem. Toen wetenschappers onder leiding van Robert Watson-Watt hem in 1935, op welk moment hij nog hoofd was van de sectie onderzoek en ontwikkeling van de luchtmacht, benaderden met de vinding dat vliegtuigen door middel van radiogolven zouden kunnen worden uitgepeild, was hij - na een geslaagde eerste proef - graag bereid om aan de ontwikkeling daarvan geld te besteden. Hij werd uiteindelijk de bouwer van een zeer geavanceerd systeem van early warning met radartorens, fijn vertakte communicatielijnen en operations rooms (controlekamers) waar de informatie, na eerst te zijn geëvalueerd in een filter room, werd gevisualiseerd op een enorme landkaart op een tafel terwijl de status van de eigen eskaders met verschillend gekleurde lampjes op een van de muren werd weergegeven. Hijzelf had de landelijke centrale in Bentley Priori en elk van de vijf groepen van "Fighter Command" had er een voor de aansturing van de eigen eskaders via de sectorstations.
Ook de benoeming van Lord Beaverbrook tot minister van Vliegtuigproductie was van grote invloed. Hij had de taak om zo vlug en zo veel mogelijk vliegtuigen te produceren. Dankzij hem had de RAF na de Slag om Engeland meer vliegtuigen dan ervoor. Hij slaagde erin tijdens die periode ongeveer 500 Hurricanes en Spitfires te laten bouwen. "Fighter Command" had daardoor nooit een tekort aan vliegtuigen, alleen aan ervaren piloten.
Dankzij de vooruitziende blik van Ernest Hives, die general manager was van Rolls Royce, liep de productie van de "Merlin"-motoren, die voor de beide Britse jagers de krachtbron vormden, zelfs voor op die van de vliegtuigen.
Situatie in Duitsland.
Hitler was er nooit op uit geweest oorlog met Groot-Brittannië te hebben. Hij had bewondering voor haar enorme wereldrijk en hij ging ervan uit dat de Britten wel vrede zouden sluiten als Frankrijk verslagen was. Frankrijk viel na bijna zes weken strijd op 22 juni 1940, na de Slag om Frankrijk. Na een maand te hebben gewacht dreigde Hitler op 19 juli met een aanval op het Verenigd Koninkrijk indien het niet onmiddellijk de wapens neerlegde. In de zojuist aangetreden regering, die geleid werd door Churchill was de pacifist Lord Halifax minister van Buitenlandse Zaken. Die was geneigd vrede te sluiten, maar moest onder druk van Churchill en het parlement Hitlers voorstel tot wapenstilstand afwijzen.
Hitler zag zich toen genoodzaakt zijn dreigementen kracht bij te zetten. Op 21 juli viel de beslissing om het Verenigd Koninkrijk binnen te vallen: "Operatie Seelöwe". In zijn Weisung (instructie) 16 schreef Hitler: “Ik zal altijd winnen.” 
Omdat Engeland, ondanks haar hopeloze militaire positie, geen tekenen toont dat het een compromis wil sluiten, heb ik besloten om een landing in Engeland voor te bereiden en, zo nodig, uit te voeren.
Mussolini's schoonzoon, Graaf Ciano, die in Italië de post van minister van Buitenlandse zaken bekleedde, schreef in zijn dagboek: 
Hitler is de gokker die zijn grote slag heeft geslagen en van de tafel zou willen opstaan om niets meer te riskeren.
De Duitse legerleiding dacht dezelfde tactiek toe te passen als bij de oversteek van de Maas, maar de verhouding van de in te zetten middelen tot de grootte van de opgave was heel anders. Generaal Alfred Jodl zei het zo: 
in vorm gelijk aan het oversteken van een rivier over een breed front.
Om de Britse vloot op afstand te houden tijdens de oversteek van het Kanaal zouden de duikbommenwerpers, de beruchte Stuka's worden ingezet, maar die waren niet opgewassen tegen de Britse jagers, zodat eerst luchtoverwicht vereist was. Hitlers opdracht aan de Luftwaffe luidde daarom, de RAF te vernietigen en daarbij zelf nog sterk genoeg te blijven om daarna "Seelöwe" uit te voeren.
Erich Raeder, Duits groot-admiraal en bevelhebber van de vloot, geloofde niet in een invasie. Hij had respect voor de Royal Navy, die op dat moment veruit de grootste oorlogsvloot van Europa vormde. Duitsland beschikte ook niet over landingsvaartuigen voor het overzetten van materieel en manschappen. Er werden wel voorbereidingen getroffen zoals het verzamelen van grote aantallen binnenschepen en kustvaarders in de zeehavens, maar Raeder zelf nam het niet serieus. De Kriegsmarine stelde een plan voor om vlak bij Dover een bruggenhoofd te slaan. De route zou met zeemijnen en onderzeeboten worden beschermd. Er zouden dan tien dagen nodig zijn om de eerste aanvalsmacht aan land te zetten. Dit wekte woede op bij de Wehrmacht. Die wilde over een breed front landen en daarbij 260.000 man, 30.000 voertuigen en 60.000 paarden overbrengen en beschouwde de middelen die de Kriegsmarine ter beschikking stelde als volstrekt onvoldoende.
De Luftwaffe stond er dan ook alleen voor, maar Hermann Göring die het bevel daarover voerde, beloofde Hitler dat hij RAF "Fighter Command" binnen een paar weken zou uitschakelen. Daarin vergiste hij zich danig. Hij had ook beter moeten weten want hij was er door de felle tegenstand van de RAF immers al niet in geslaagd om de evacuatie van ca. 330.000 man Britse en Franse troepen bij Duinkerke te voorkomen (Slag om Duinkerke). Bovendien waren bij de inval in Polen in 1939; bij de Slag om Den Haag in mei 1940 en de luchtgevechten boven Frankrijk daarna, al heel veel vliegtuigen en piloten van zijn Luftwaffe verloren gegaan. Anders dan de Britten, waren de Duitsers nog niet overgeschakeld op een oorlogseconomie en produceerden ze veel minder vliegtuigen dan ze verloren. Göring was er bovendien aan gewend geraakt dat hij vijandelijke vliegtuigen in grote aantallen op de grond kon vernietigen. Zowel de Polen als de Fransen (en later: de Russen) hadden de onverstandige gewoonte om hun toestellen in slagorde op te stellen langs de startbanen. Vanuit de lucht was het dan 'prijsschieten' voor de Luftwaffe. De Britten hadden echter hun toestellen op veel verschillende vliegvelden staan en juist kriskras en wijd uiteen waardoor ze veel minder kwetsbaar waren.
Om de RAF te vernietigen werden er aan de Franse kust 2.600 vliegtuigen verzameld: Luftflotte 2 onder Albert Kesselring en Luftflotte 3 onder Hugo Sperrle, in totaal ca. 1.200 bommenwerpers en een duizendtal jagers. Er werden ook aanvallen op havens en schepen gepland om de toevoerlijnen af te snijden van de Britse eilanden, die sterk afhankelijk waren van handel en voedselimport over zee.
De bedoeling van Göring was, met grote aantallen bommenwerpers de Britten tot overgave te dwingen. Hulp van land- en zeestrijdkrachten zou hierbij dan niet eens meer nodig zijn.
De beschikbare bommenwerpers waren:
De beschikbare jagers waren:
De Slag.
De Slag om Engeland begon op 10 juli 1940 en verliep - geheel tegengesteld aan de stereotypen voor de respectieve naties - aan Engelse zijde heel planmatig en welhaast perfect georganiseerd maar juist met veel improvisatie aan de Duitse kant. Er zijn vijf fasen te onderscheiden.
Deel 1: beginfase: Slag om het Kanaal, 10 juli - 12 augustus 1940.
De slag om het Kanaal (Duits: Kanalkampf) bestond voornamelijk uit aanvallen van Duitse "Stuka" duikbommenwerpers op konvooien in het Kanaal. Deze gevechten waren voor de Duitse luchtmacht een goede manier om de sterkte van de RAF te testen en om de eigen piloten de nodige gevechtservaring op te laten doen. Deze missies verliepen steeds in het voordeel van de Duitsers, omdat die hun doelen konden uitkiezen en de "Stuka's" veelal hun werk konden doen voordat de Britse jagers ter plaatse konden zijn. Alle konvooien in het Kanaal permanent begeleiden was voor de RAF onmogelijk en uiteindelijk werden de konvooien, die door de Duitsers letterlijk werden gedecimeerd, dan ook afgelast.
Deel 2: Operatie "Adelaar", 13 augustus - 18 augustus 1940.
Op 13 augustus 1940 startte "Operatie Adelaar" (Duits: "Adlerangriff; Adlertag"), die de op dat moment grootste luchtaanval ooit zou worden. Duitse bommenwerpers maakten 485 vluchten en de jagers 1.000, bij aanvallen op de havensteden Plymouth en Southampton en op vliegvelden in Hampshire en Kent. De Luftwaffe verloor daarbij 45 vliegtuigen, de RAF 13.
Op 15 augustus volgde een aanval op de vliegvelden met een luchtvloot van 520 bommenwerpers en 1.266 jagers. Daarbij deed Göring een door hem lang voorbereide, vermeende meesterzet. Omdat het zuiden van Engeland in volle hevigheid werd bestookt - de Duitsers maakten die dag het recordaantal van 2.000 vluchten - nam Göring aan dat de Engelsen alle jagers die zij nog hadden, wel naar het zuiden zouden hebben gedirigeerd. Hij viel daarom vanuit Noorwegen en Denemarken met "Luftflotte" 5, die onder bevel stond van Hans-Jürgen Stumpff, met 115 bommenwerpers het noordoosten van Engeland aan. Dat kon vanwege de grote vliegafstand niet anders dan met Bf 110-jachtbommenwerpers als beschermers waarvan er 35 meevlogen. Die waren echter geen partij voor de Engelse jagers en de gok dat er geen Britse jagers meer in het noorden zouden zijn, liep voor de Duitsers heel slecht af. Van de aanvallers werden door Groep 13, onder bevel van Richard Saul, zonder ook maar een enkel verlies aan diens zijde, 23 toestellen met meer dan 100 bemanningsleden erin boven zee neergeschoten. "Luftflotte" 5 heeft daarna nooit meer iets van belang aan de slag om Engeland bijgedragen.
Uiteindelijk was de hele operatie "Adelaar" een mislukking voor Göring. De gevechten van een week kostten hem bijna 300 vliegtuigen tegen 200 in de hele voorafgaande maand. Een dergelijke uitputtingsslag was voor hem niet vol te houden. De instructie van Hitler luidde immers dat de Luftwaffe niet alleen de luchtheerschappij moest veroveren - waarvoor "Fighter Command" zou moeten worden uitgeschakeld - maar zelf ook nog sterk genoeg moest blijven om daarna de invasie door operatie "Seelöwe" mogelijk te maken. De enige manier om de Britse vloot daarbij op afstand te houden was immers vanuit de lucht. Göring had dus iets om over na te denken.
Deel 3: Bombardementen van de vliegvelden, 24 augustus - 6 september 1940.
Vanaf 19 augustus was er zulk slecht weer geweest dat er niet gevlogen kon worden. Op zaterdag 24 augustus scheen de zon echter weer en werd er dus weer gevochten. Die nacht gebeurde er echter iets waardoor het karakter van de gehele strijd een nieuwe wending nam. Nacht na nacht werden er bombardementen uitgevoerd op het estuarium van de Thames, maar Hitler had zijn luchtmacht uitdrukkelijk verboden om Londen te bombarderen. Hij wilde de weg vrijhouden voor de Britten om tot beëindiging van de vijandelijkheden te geraken zonder het gezichtsverlies dat een gebombardeerd Londen voor ze zou veroorzaken. De havengebieden die het voortdurend moesten ontgelden lagen echter vlak bij het Londense East End en in de nacht van 24 op 25 augustus ging het mis: ca. 100 bommenwerpers wierpen explosieven en brandbommen op de stad zelf, waarschijnlijk door een navigatiefout bij slecht zicht.
Churchill maakte zich over deze gebeurtenis zo kwaad dat hij - tegen alle dringende adviezen van zijn militaire adviseurs in - nog de volgende nacht 81 Wellington- en Hampden-bommenwerpers naar Berlijn stuurde. De actie leidde tot niets omdat de bommen grotendeels in de velden buiten de stad vielen, maar Göring was woest: hij had publiekelijk gegarandeerd dat er nooit een vijandige bom op Duitse bodem zou vallen. Hitler wilde de ban op het bombarderen van Londen echter niet meteen opheffen en zo bleef de strijd doorgaan op de wijze waarop die er vanaf "Adlertag" al was geweest: nachtbombardementen ten oosten van Londen en van de vroege morgen tot de late avond aanvallen op de vliegvelden.
Kesselring had voorheen tal van vliegvelden gebombardeerd die hetzij niet in actief gebruik, hetzij niet van "Fighter Command" waren, maar inmiddels bleek hij een beter inzicht te hebben gekregen. Essentiële vliegvelden als de sectorstations Manston, Kenley en Biggin Hill kregen het zwaar te verduren en hoewel de strijd in de lucht voor "Fighter Command" nog steeds een voordelige ratio opleverde werd de toestand steeds nijpender. Een simpele oplossing zou zijn geweest om de jagers naar vliegvelden boven de Thames te verhuizen, waar ze buiten bereik van de Bf 109's zouden zijn, maar Dowding was niet bereid om 'in eigen land' ook maar een millimeter terrein op te geven.
Churchill liet inmiddels iedere nacht bommenwerpers naar Berlijn vliegen en hoewel er nog steeds niets van belang werd geraakt (de navigatie van "Bomber Command" schoot indertijd schromelijk te kort), verloor Hitler zijn zelfbeheersing. In een schreeuwende, door de radio uitgezonden rede in het Berlijnse Sportpalast kondigde hij op 4 september aan dat hij Londen van de aardbodem zou doen verdwijnen.
Deel 4: Slag om Londen, 7 september - 30 september 1940.
Op donderdag 5 september gaf Göring aan Kesselring opdracht om een grootscheepse aanval op Londen uit te voeren. Dat Londen het doel werd, was een groot geluk bij een ongeluk. De aanvallen op de vliegvelden begonnen namelijk een tol te eisen die "Fighter Command" niet lang meer had kunnen opbrengen.
Het bombarderen van Londen bracht voor de Duitsers echter een probleem mee. Bommenwerpers moesten onderweg worden beschermd door jagers. Dat kon echter alleen effectief met de Messerschmitt Bf 109 gebeuren en een zwakte van dat toestel was het beperkte vliegbereik van ongeveer 800 km. Vanuit Calais lag Londen op de grens van de actieradius, zodat de jagers de bommenwerpers alleen dekking konden geven tot ze boven Londen waren. Zodra de jagers rechtsomkeert moesten maken waren de bommenwerpers dus geheel onbeschermd totdat ze op hun terugvlucht weer gezelschap konden krijgen van een nieuwe groep Duitse jagers vanuit Frankrijk. Boven Londen waren de bommenwerpers dus uiterst kwetsbaar. De Duitse piloten spraken daarom van “Die große Angstkurve über London” (de grote angstbocht boven Londen).
Gedurende enkele dagen gebeurde er echter vrijwel niets en zo kreeg "Fighter Command" de broodnodige adempauze die haar toeliet de vliegvelden weer volledig operationeel te maken en de piloten op krachten te laten komen. Die waren in de dagen van verbeten strijd soms zo uitgeput geraakt dat ze, na de zoveelste missie van zo'n dag, op weg naar de thuisbasis in de cockpit in slaap waren gevallen.
Op 7 september 1940 vond de grote aanval plaats. Meer dan 1000 vliegtuigen werden daarvoor ingezet en Göring was met zijn privétrein en volle entourage, in een nieuw wit uniform gestoken en met zijn unieke gouden baton van Rijksmaarschalk naar de Franse kust gereisd om vanaf de rotsen van Calais het spektakel gade te slaan. Hij werd door Kesselring en Loerzer ontvangen met de pracht en praal van een staatsbezoek. Aan de grote schare fotografen en verslaggevers verklaarde Göring dat hij persoonlijk het commando zou voeren, wat ook loze ijdelheid was omdat alles kennelijk al tot in detail was voorbereid. Om zes minuten voor vier verschenen er bij de radarstations in Engeland 'blips' op de schermen en na een paar minuten waren die ermee bezaaid. Op Bentley Priory werd Dowding uit zijn werkkamer geroepen en toen hij de Control Room bereikte, stond de landkaart al vol blokjes die vijandelijke formaties en hun vermoedelijke grootte aanduidden. Die zaterdagmiddag zagen de Engelsen plots een enorme horde vliegtuigen aankomen. De Duitse formatie was 30 kilometer breed en 60 kilometer lang. Het waren 372 bommenwerpers, geëscorteerd door 642 jachtvliegtuigen.
Voor de verdedigers was het op dat moment nog een verrassing dat de enorme colonne - niemand had nog ooit zoveel vliegtuigen tegelijk in de lucht gezien - zich niet, zoals verwacht en gevreesd, bij de Britse kust opsplitste en vliegvelden aanviel, maar in zijn geheel rechtstreeks op Londen afkoerste. De reactie van "Fighter command" kwam daardoor later en minder precies dan Park zou hebben gewild. De jagerpiloten deden hun werk goed, maar de aanval was op zodanige schaal dat de Duitsers hun doel bereikten; grote delen van het havengebied stonden in brand en die nacht kwamen de bommenwerpers terug om te zorgen dat alles bleef branden. De Luftwaffe verloor bij de aanval 14 bommenwerpers en 16 jagers; 7 jachtbommenwerpers en 4 verkenners; 41 toestellen in totaal. Alle bemanningsleden (naast de 41 piloten nog zeventig man) kwamen om of werden krijgsgevangen gemaakt. "Fighter Command" verloor 23 jagers en zes piloten.
"Battle of Britain day".
In de ochtend van zondag 15 september lanceerde de Luftwaffe weer een grootscheepse aanval op Londen en vanwege de toen uitgevochten slag is die dag de geschiedenis ingegaan als "Battle of Britain day". Aan Duitse zijde bestond de beschikbare luchtvloot in totaal uit 500 bommenwerpers; 120 jachtbommenwerpers (Messcherschmitt Bf 110) en ruim 500 jagers (Messcherschmitt Bf 109). "Fighter Command" beschikte voor de verdediging over 630 jagers (voor ca. 1/3 "Spitfires" en 2/3 "Hurricanes") in de relevante Groepen: 10 (zuidwest en Wales); 11 (zuidoost en Groot-Londen) en 12 (Midlands en East Anglia), onder bevel van respectievelijk Quintin Brand; Keith Park en Trafford Leigh-Mallory. Daarnaast was er nog een strategische reserve van 172 jagers in Groep 13 (Noord Engeland en Schotland) onder Richard Saul. De 1120 Duitse vliegtuigen, waarvan 500 jagers, stonden dus tegenover 630 Britse jagers. Essentieel hierbij was dat de Duitsers een faliekant onjuist beeld hadden van de wederzijdse sterkte. Met name Göring was in de eigen Duitse propaganda gaan geloven en meende in september 1940 dat hijzelf veel meer vliegtuigen over had dan er daadwerkelijk operationeel waren en dat "Fighter Command" nog hooguit vijftig jagers telde. Ook hadden de Duitsers geen idee van de doeltreffendheid van de Britse "Chain Home"-radarinstallaties en het "Dowdingsysteem", waarvan ze deel uitmaakten.
Effectief werd slag geleverd door de commandant van de elfde Groep: de Nieuw-Zeelander Keith Park, met als diens Duitse tegenstrever Albert Kesselring. Tegen half elf arriveerde in Parks ondergrondse commandocentrum (operations room) in Uxbridge na korte vooraankondiging Winston Churchill, die daar al vaker was geweest omdat het op de route lag tussen diens buitenverblijf Chequers, waar hij feitelijk woonde, en Londen. Op een grote tafel en door verlichte symbolen aan de wand werd een duidelijk overzicht weergegeven van de situatie van zowel de eigen vliegtuigen als die van de Duitsers. Blijkens de informatie van de radarposten kwamen meer dan 200 Duitse vliegtuigen op Londen af. 
Om 11:03 uur stegen de eerste Spitfire-eskaders op: het 72e en het 92e (beide van Tangmere). Twee minuten later ook de Hurricanes van de eskaders 253 (Manston) en 501 (Middle Wallop). Kort daarna vertrokken de eskaders 41 en 603 (beide: Hornchurch), evenals het Poolse eskader 303 (Northolt).
Park realiseerde zich dat de Duitsers om ca. 12.00 uur boven Londen zouden aankomen. Hij waarschuwde daarom Groep 12, die op Duxford een 'Big Wing' van vijf eskaders had: het 242e Canadese (Hurricanes); 302e Poolse (Hurricanes); het 19e Britse (Hurricanes); het eveneens Britse 611e (Spitfires) en het 310e Tsjechische (Hurricanes). Bij eerdere gelegenheden kon de 'wing', die geleid werd door de Britse 'ace' Douglas Bader, niet effectief optreden omdat het erg lang duurde voordat de circa vijftig jagers waren opgestegen en er een formatie was gevormd. Kesselring liet namelijk als regel de Duitse formaties eerst gezamenlijk tot aan de Engelse kust vliegen. Daar splitsten ze zich dan in groepen die elk een verschillend doel aanvielen. Zo was er maar heel weinig tijd om die - dan pas te raden - doelen zelf te bereiken om ze te beschermen. De 'Big Wing' was daardoor steevast te laat. Nu was het echter op voorhand zo goed als zeker dat Londen het enige aanvalsdoel zou zijn en was er dus voldoende tijd omdat de Duitsers, terwijl die zich formeerden boven Amiens, al door de radar werden waargenomen. Parks Spitfires zouden het 'scherm' van hoog boven de formatie van bommenwerpers vliegende Duitse jagers onderweg moeten 'afpellen' zodat de lager vliegende bommenwerpers door de Hurricanes konden worden aangevallen. Tegen de tijd dat de bommenwerpers Londen bereikten, zouden ze erg kwetsbaar zijn en als alles goed ging zouden ze dan naast eskaders van groep 11, ook nog eens de Big Wing van Groep 12 tegenover zich vinden.
De Duitse formatie bestond uit 120-150 vliegtuigen. De radar kon niet 'zien' of het jagers of bommenwerpers waren. Dat was wel erg van belang want Kesselring stuurde regelmatig een groep van alleen jagers om de RAF-jagers omhoog te lokken, wat Park zoveel mogelijk probeerde te voorkomen. De Duitse jagers konden op zich geen kwaad en gevechten daarmee zouden hem alleen maar toestellen en piloten kunnen kosten. Het ging hem louter om de bommenwerpers. Park schatte in dat het deze keer wel degelijk jagers én bommenwerpers zouden zijn en dat bleek te kloppen. Zijn plan werkte voortreffelijk: het 'scherm' van Bf 109's werd op verschillende plaatsen met Spitfires doorbroken en de Hurricanes konden daardoor de bommenwerpers aanvallen. Dat gebeurde altijd frontaal om de formatie uiteen te jagen waarna de individuele bommenwerpers veel gemakkelijker neer te schieten waren.
De Duitsers moesten gedurende hun hele vlucht over Kent dus vechten tegen wat zij dachten dat 'de laatste 50 Engelse jagers' waren, maar die waren ze inmiddels tot hun verbazing al vier of vijf keer tegengekomen. Toen ze eindelijk boven Londen kwamen, werden ze daar opgewacht door de 'Big Wing'. Het psychologische, afschrikwekkende effect daarvan was veel groter dan het militaire. De Duitse piloten maakten rechtsomkeert en wierpen hun bommen willekeurig af. Niettemin was het voor de Engelsen geen 'klinkende overwinning': de aanvallers hadden maar zes bommenwerpers en twaalf Bf 109's verloren. "Fighter Command" verloor dertien jagers. Park was dus bepaald niet tevreden. Dat gold echter ook voor Göring, die op zijn beurt ook een veel beter resultaat had verwacht. Hij liet Kesselring daarom onmiddellijk een tweede aanval uitvoeren.
Om 13.45 uur werd door de radar een nieuwe formatie boven Frankrijk opgepikt. Om een beter inzicht in de aantallen en samenstelling te krijgen, liet Park een gereedstaande Spitfire als verkenner opstijgen. De Duitsers kwamen nu met in totaal 475 toestellen, waarvan 115 bommenwerpers, in drie parallelle kolommen. Dat was maar de helft van het aantal dat het weekeinde ervoor tegen Londen was ingezet, maar toen waren er twee keer zoveel jagers als bommenwerpers geweest en nu was de verhouding ruim drie op een. Park dirigeerde zijn eskaders Spitfires en Hurricanes weer met precisie naar de juiste hoogten en plaatsen. Omdat hij er zeker van was dat dit de maximale inspanning was aan Duitse zijde, riep hij een extra eskader op van Groep 10 en opnieuw de Big Wing van Groep 12.
Omdat duidelijk was dat Londen weer het doel zou zijn, viel hij de formatie niet onmiddellijk vanaf de kust aan, maar pas boven noord Kent en Londen zelf, als de piloten van de bommenwerpers zenuwachtig zouden zijn en in de Bf 109's de rode lampjes zouden gaan branden die aangaven dat er nog maar juist voldoende brandstof over was voor de terugvlucht over het Kanaal. Ook verzekerde hij daarmee dat in beginsel alle gevechten boven land zouden plaatsvinden om zo een minimum aan eigen piloten te verliezen en een maximum van de tegenstander uit te schakelen. Op het moment dat zijn voorste eskaders aanvielen, stuurde hij zijn reserve (602 en de Polen van 303) de lucht in om boven de sectorstations Northolt en Biggin Hill te patrouilleren.
Churchill keek naar Park, die, de handen op de rug gevouwen, achter zijn duty controller Air Commodore Willoughby de Broke stond. Alle lichtjes op de muur met de eskader-nummers gloeiden rood voor 'in gevecht' en Churchill wist door zijn vorige bezoeken enigszins hoe alles werkte. De status van de toestellen van de groepen 10 en 12 waren in de controlroom van Uxbridge niet te zien. Park maakte op hem een ongewoon gespannen indruk. 'Welke reserves zijn er nog?' vroeg Churchill. Park draaide zich om en antwoordde: 'geen enkele'. Park zei later tegen Churchill dat die daarop zwaarmoedig had gekeken. Churchill antwoordde dat dit heel goed zou kunnen omdat hij zich had gerealiseerd wat er gebeurd zou zijn als de Britse jagers zouden worden aangevallen op het moment dat ze aan de grond zouden staan om bijgetankt te worden en dat de hele oorlog dan in één middag verloren kon zijn.
Park had altijd zo vroeg mogelijk aangevallen om de bommenwerpers neer te halen voordat die hun lading konden afwerpen boven Londen. Dat zat er deze keer dus niet in want hij wilde Kesselring een klap uitdelen die hij niet meer zou vergeten. Dat moest dus op het kritische punt, boven Londen gebeuren en daarvoor had hij ook de Big Wing weer nodig. Inmiddels hadden zich tussen Gravesend en de oostelijke buitenwijken van Londen negentien eskaders, 185 jagers, op de drie kolommen gestort. Park wilde de formaties uiteenjagen voordat ze hun bommen lieten vallen en de individuele toestellen dan neerschieten. De RAF-jagers kwamen in hoofdzaak uit het noordwesten en de rechter van de drie kolommen Duitse toestellen kreeg daardoor de zwaarste klappen. De Bf 109's waren nu verspreid en zes eskaders Hurricanes gingen voluit voor de bommenwerpers. De middelste kolom die nog redelijk formatie had weten te behouden, werd aangevallen door vier eskaders die Park tot nu toe wat had achtergehouden omdat de piloten weinig gevechtservaring hadden en nog de (achterhaalde) officiële RAF-tactiek van het vliegen in v-vorm ("vics") toepasten. De in formatie vliegende kolom was echter precies datgene waarvoor ze waren getraind en de aanval verliep daardoor goed. De linker kolom was nog het meest intact en de Bf 109's daarvan waren iets afgedaald om de bommenwerpers beter te beschermen. Ze kregen het echter aan de stok met eskader 252 en de - zeer fanatieke - Polen van eskader 303. Eskader 73 kon toen een frontale aanval inzetten op de bommenwerpers.
Intussen waren de 49 piloten van de Big Wing, hoewel om 14.05 uur opgeroepen, nog aan het klimmen. Tegen 15.00 uur verschenen ze tussen Maidstone en Kenley op 4900 m hoogte. Zij werden daar van bovenaf aangevallen door Duitse jagers onder leiding van de ace Adolf Galland. Hij en zijn wingman kregen beiden een Hurricane te pakken en twee anderen raakten ieder een Spitfire waarvan er een neerstortte. Maar toen de bommenwerpers Londen naderden bleek alles inmiddels potdicht te zitten met zware bewolking en daarom maakten ze rechtsomkeert. De Britten interpreteerden dit als een victorie en joegen ze achterna.
De aanvankelijke claims van de RAF-piloten waren veel te hoog (ruim tweehonderd), wat een natuurlijk verschijnsel is omdat meerdere jagers op hetzelfde vijandelijke toestel schieten en dat dus allemaal claimen. Dowding was daarom heel streng: hij kende pas een succes toe als er een wrak was gevonden (zijn strategie van 'boven land' vechten maakte dat ook mogelijk). Uiteindelijk verloren - nadat er correct was geteld - de Duitsers 56 toestellen en de Britten 28. Een verhouding van exact 2:1 dus. Daarmee was Park echter niet tevreden; naar zijn mening waren er nog veel te veel bommen op Londen terechtgekomen. Churchill, die alles had gadegeslagen vanaf het balkon, was niettemin zeer onder de indruk van de wijze waarop Park had gehandeld. Hij vertrok om op Chequers zijn gebruikelijke middagslaapje te doen, maar was zo aangedaan dat hij pas uren later dan gebruikelijk, weer wakker werd.
Hitler had het moment waarop uiterlijk zou worden beslist over operatie "Seelöwe" voortdurend moeten verschuiven en nu was het te laat: de Noordzee zou te ruig zijn om de - op zich toch al weinig realistische - oversteek met rijnaken uit te voeren. Op 17 september pikte de Britse afluisterdienst een radiobericht op dat op Bletchley Park werd gedecodeerd. In juli was er al een bericht opgevangen waarmee aan een specifieke officier in Holland opdracht was gegeven om op vliegvelden het nodige te organiseren om snel inladen van manschappen en materieel mogelijk te maken. De strekking daarvan was duidelijk: in geval van een invasie van Engeland zouden de transportvliegtuigen zeer efficiënt moeten worden ingezet. Het nu afgeluisterde bericht informeerde deze officier dat de door hem geplaatste inrichtingen dienden te worden ontmanteld en dat hij zich vervolgens op zijn hoofdkwartier moest melden voor plaatsing elders. De Slag om Engeland was voorbij.
Deel 5: eindfase, 1 oktober - 31 oktober 1940.
Er werden door de Duitsers nog acties op kleinere schaal uitgevoerd, die echter geen wezenlijke invloed meer hadden. In plaats daarvan werd Londen maandenlang 's nachts gebombardeerd: de beruchte 'Blitz'. Die kon de spirit van de Britten echter niet breken en had daardoor geen strategisch effect.
Nabeschouwing.
De technologie.
De Britse en Duitse jachtvliegtuigen waren verregaand aan elkaar gewaagd. De motoren ervan gebruikten compressoren om een optimale cilindervulling te krijgen. De Daimler-Benz-motor had daarnaast al benzine-injectie en was in zoverre geavanceerder dan de Rolls Royce "Merlin" die nog een carburateur had, hetgeen aanvankelijk problemen veroorzaakte.
De "Messerschmitt Bf 109" en de "Spitfire" konden beide op grote hoogte vliegen en bereikten dezelfde snelheden. De "Hurricane" had een geringere vlieghoogte en was een fractie minder snel. Beide Britse toestellen hadden echter een krappere draaicirkel dan de Bf 109, wat een groot voordeel inhield. Een jachtvliegtuig beweegt zich te snel om het van opzij te raken; de aanvaller moet dus met de aangevallene in lijn vliegen en wel achter hem. Om in die positie te komen moest er niet alleen voldoende snelheid kunnen worden gemaakt maar ook scherp worden gedraaid. Wie het krapste kan draaien komt dan als eerste achter de ander.
Een fout van de Duitsers was dat ze de Hurricanes, die 2/3 van de Britse jagervloot uitmaakten, onderschatten. De Hurricane had - net als de ouderwetse dubbeldekkers - een romp die bestond uit houten spanten, bespannen met stof (Irish linen), maar was voorzien van een stalen buizenframe. Het toestel was daardoor toch zeer robuust; draaide nog krapper dan een Spitfire en kon dus een Messerschmitt uitmanoeuvreren en zo een luchtgevecht (Engels: dogfight; Duits: Kurvenkampf) winnen. Een favoriete tactiek van de piloten van zowel de RAF als de Luftwaffe was bij deze gevechten hun toestellen zo te manoeuvreren, dat ze bij het uitvoeren van hun aanval de zon in de rug hadden en de tegenstander konden verrassen doordat die hen door het tegenlicht niet of te laat zou zien naderen.
De Bf 109 was wel iets beter bewapend want die had twee machinegeweren en twee kanonnen. De beide Britse toestellen hadden acht machinegeweren, maar die verschoten dus gering kaliber: geweerkogels, waarvan - ook al was het brandmunitie - letterlijk een kogelregen nodig was om een toestel neer te halen terwijl enkele goed gemikte kanonskogels daarvoor volstonden. De Spitfire kreeg daarom in een nieuwe versie vier in plaats van acht machinegeweren en twee door de Britten aangepaste Hispano-Suiza 20 mm snelvuurkanonnen. Voor alle kanonnen gold echter wel dat de hoeveelheid beschikbare munitie maar voor enkele seconden snelvuur volstond.
Een belangrijk voordeel voor de Britten bestond erin dat ze over een nieuw wapen beschikten: radar. Daardoor wisten ze tijdig dat er een luchtaanval kwam en in welke omvang. Dankzij het Dowdingsysteem werd er optimaal gebruikgemaakt van die informatie, zodat de jagers al tevoren naar een strategisch geschikte plaats en hoogte konden worden gedirigeerd. De Duitsers beschikten ook over radar en zelfs van een betere kwaliteit, maar alleen voor maritiem gebruik: het Freyasysteem. De Kriegsmarine had daarvan het belang onderkend maar de Luftwaffe niet. Wetenschappers kunnen namelijk wel nieuwe technieken bedenken, maar een vast probleem is dat militairen daar dan niet altijd tijdig de waarde en mogelijkheden van inzien. Zo hadden de Duitsers op hun beurt wél hoogfrequente bundels van radiogolven ("Knickebein" en het "X-Gerät") om hun bommenwerpers 's nachts naar de juiste plaatsen te dirigeren, maar meende Bomber Command dat met klassieke navigatie op de sterren voldoende nauwkeurig kon worden gebombardeerd. Pas toen bleek dat de Britten soms niet eens de beoogde stad raakten, ging men overstag en werd er (pas vanaf 1942) genavigeerd met een eigen elektronisch systeem: "Gee". Het grote voordeel voor Watson-Watt en diens team was dat aan hen nu juist - al ruim vóór de oorlog - de vraag was voorgelegd of er als nieuw wapen wellicht een 'dodelijke straal' was te bedenken om de bommenwerpers (die volgens de gangbare theorie immers 'overal door kwamen') aan te vallen. Het antwoord daarop luidde negatief, maar toen hij in plaats daarvan met het idee (afkomstig van Arnold ('Skip') Wilkins) kwam om met radiogolven de positie van vliegtuigen te bepalen werd dat door de luchtmacht, in de persoon van Dowding, met beide handen aangegrepen.
Er is ook wel als voordeel aangevoerd dat de Britse luchtmacht de beschikking zou hebben gehad over Duitse codeberichten die met de Enigma versleuteld waren. Dit lijkt echter in de Battle of Britain nog niet het geval te zijn geweest en in ieder geval niet van wezenlijk belang: in 1940 duurde het namelijk nog zo'n 48 uur voordat een bericht 'gekraakt' was - en dus veel te lang om een luchtaanval voor te zijn.
De piloten.
Historicus Bungay legt uit dat en waarom er maar enkele piloten zijn die het niveau van 'hunter-killer' bereiken en daardoor 'aces' worden. Een vergelijking van de aantallen individuele overwinningen van de aces over en weer in de Slag om Engeland toont aan Duitse zijde belangrijk hogere scores dan aan de Britse kant. Auteur en gepensioneerd wingcommander RAF Chris Goss geeft in de inleiding van diens boek over de Duitse aces een tabel weer van de top 20. De hoogste scores zijn van: Werner Mölders (54); Adolf Galland (49) en Helmut Wick (44). Aan de zijde van de RAF was Josef František (Tsjechisch lid van het Poolse eskader 303) met 17 bevestigde victories de topscoorder, gevolgd door Ginger Lacey, Eric Lock (beide 16) en Bob Doe (15).
De reden dat de Duitse aces drie maal zoveel toestellen wisten neer te schieten, is niet gelegen in superieure kwaliteiten maar is het effect van een cultuurverschil. De Nazi's hanteerden een helden-ethos en verheerlijkten hun primadonna's, die hoge onderscheidingen kregen en door de propagandamachine van Joseph Goebbels, net als de succesvolle generaals van de Wehrmacht, voortdurend in de kranten werden geroemd zodat ze grote faam genoten. Deze piloten waren louter op eigen roem uit en vlogen allemaal met een tweede jager die geen andere taak had dan hen te beschermen, zodat zij zich helemaal op de prooi konden richten. De Britten waren van nature al wars van persoonsverheerlijking en de RAF werkte, veel meer dan de Luftwaffe, in groepsverband en daardoor uiteindelijk ook militair effectiever.
Daarnaast was er voor wat betreft de verliezen aan piloten een groot verschil door de geografie: de Britten speelden als het ware een thuiswedstrijd. Vliegers die een noodlanding of parachutesprong moesten maken, konden veelal daags erna weer aan de strijd deelnemen. De bemanningen van neergeschoten Duitse toestellen werden, als ze het al overleefden, krijgsgevangen gemaakt en waren dus voor de rest van de oorlog uitgeschakeld. Dowding buitte dit voordeel maximaal uit door de Duitse formaties zoveel mogelijk boven land aan te vallen.
Strategische consequenties.
In Duitsland werd het afgelasten van de invasie van Engeland afgedaan als iets van weinig belang. Londen onderging weliswaar nog tot mei 1941 iedere nacht vreselijke bombardementen in de "Blitz" maar dat had geen enkel strategisch effect. De aandacht van Hitler en Göring verplaatste zich in feite ook al meteen naar de geplande invasie van de Sovjet-Unie. De Duitsers achtten de Britten, ook al waren ze niet overwonnen, niet meer in staat hen veel schade toe te brengen.
Zolang die er alleen voor stonden, was dat ook zo, daarom was alle hoop op Amerika gevestigd, maar dat was politiek erg isolationistisch: Amerika's deelname aan de Eerste Wereldoorlog was tegenover de bevolking gemotiveerd met het motto dat die oorlog het einde van alle oorlogen zou betekenen (the war to end all wars). Dat stond nog vers in het geheugen en nu vochten 'die verdraaide Europeanen' alweer. In feite heeft Duitsland er uiteindelijk zelf voor gezorgd dat de Britten twee machtige bondgenoten kregen: de Russen door het aanvallen van de Sovjet-Unie op 22 juni 1941 en de Amerikanen door de oorlogsverklaring van Hitler aan Amerika, vier dagen na de Japanse aanval op Pearl Harbor op 7 december 1941.
De uitkomst van de Slag om Engeland bracht met zich mee dat het Verenigd Koninkrijk van essentieel belang bleef voor de verdere oorlog. Als Engeland geen stand zou hebben gehouden, was alles anders verlopen. Zonder Engeland als 'springplank' zou Amerika geen enkel middel hebben gehad om Duitsland aan te vallen en het zou dan zelfs nog maar de vraag zijn geweest of de Amerikanen aan de Europese oorlog zouden hebben deelgenomen. In ieder geval zou de geallieerde landing in Normandië in 1944 onmogelijk zijn geweest.
De afloop voor Dowding en Park.
Dowding en Park hebben, mede door politieke machinaties van Leigh Mallory, die - op zich niet onbegrijpelijk - zeer gefrustreerd was doordat zijn sector vrijwel niets te doen kreeg in de strijd, bepaald niet onmiddellijk de eer gekregen die hun toekwam. Dowding werd op 24 november 1940 vervangen door Sholto Douglas, die Park onmiddellijk verving door Leigh-Mallory. Park, die aanvankelijk in een trainingscommando was geplaatst, ging in 1941 als commandant naar Malta waar hij opnieuw tegenover Kesselring kwam te staan (en hem ook daar versloeg).
In november 1942 volgde Leigh-Mallory Sholto Douglas op, waarmee hij dus de voormalige functie van Dowding had bereikt. In 1945 zou hij het opperbevel krijgen van de RAF in Zuid-Oost-Azië, maar op weg daarheen verongelukte het vliegtuig dat hem vervoerde in de Alpen.
Park was in juni 1944 opperbevelhebber RAF Middle East Command geworden en in 1945 kreeg hij de post die Leigh-Mallory niet meer kon bekleden door diens overlijden: opperbevel Air Command South East Asia. Na de oorlog heeft Lord Arthur Tedder, de toen fungerende Marshal of the Royal Air Force, Park geëerd met de woorden “If ever any one man won the Battle of Britain, he did” (als er één man is, die de Slag om Engeland heeft gewonnen, is hij het). Dowding werd geridderd en kreeg na zijn dood in 1970 een standbeeld.
Een belangrijke overeenkomst tussen beide mannen was dat ze zich erg bekommerden om het welzijn van hun ondergeschikten. Dowding had daar in de Eerste Wereldoorlog zelfs een knak in zijn carrière voor over gehad. Waar tal van hoge officieren zich als managers gedroegen, kwalificeerden zij nu juist als leiders.

</doc>
<doc id="37000" url="https://nl.wikipedia.org/wiki?curid=37000" title="Sp.a">
Sp.a



</doc>
<doc id="37001" url="https://nl.wikipedia.org/wiki?curid=37001" title="Apocriefe geschriften">
Apocriefe geschriften



</doc>
<doc id="37003" url="https://nl.wikipedia.org/wiki?curid=37003" title="Laodicea (Syrië)">
Laodicea (Syrië)



</doc>
<doc id="37004" url="https://nl.wikipedia.org/wiki?curid=37004" title="Variabele">
Variabele

In de wiskunde is een variabele een symbool dat een willekeurig wiskundig object representeert, bijvoorbeeld een getal, een verzameling of een functie. Een variabele wordt meestal voorgesteld door een letter, maar soms door meer dan één letter uit het alfabet en ook letters uit andere alfabetten worden gebruikt.
Reële variabele.
In de definitie van de functie formula_1, met formula_2, is formula_3 de onafhankelijke variabele die de reële getallen doorloopt. Definieert men formula_4 niet als formula_5, maar als formula_6 voor een zeker getal formula_7, dan is het getal formula_7 geen variabele, maar een constante. Weliswaar kan voor formula_7 elke waarde gekozen worden, maar eens gekozen is de waarde van formula_7 voor deze functie formula_11 onveranderlijk.
Booleaanse variabele.
Een booleaanse variabele is een variabele die enkel de waarden 0 en 1 kan aannemen.
Meting.
Men spreekt ook buiten een wiskundige context over variabelen. In het bijzonder bij onderzoek waarin aan verschillende objecten dezelfde grootheden, een of meer attributen of kenmerken, wordt gemeten of waargenomen, wordt over verschillende soorten variabelen gesproken. Afhankelijk van de rol die zij spelen in het onderzoek maakt men onderscheid tussen de volgende typen variabelen:
Gebonden variabele.
Een gebonden variabele is een variabele voor intern gebruik binnen onder meer een sommatieteken, een vermenigvuldigingsteken met een pi, en een logische uitdrukking met een logische kwantor. De overige variabelen worden vrije variabelen genoemd.

</doc>
<doc id="37005" url="https://nl.wikipedia.org/wiki?curid=37005" title="Montserrat (eiland)">
Montserrat (eiland)

Montserrat is een eiland in de Caribische Zee, ten zuidwesten van Antigua en ten noordwesten van Guadeloupe. Het maakt deel uit van de Bovenwindse Eilanden van de Kleine Antillen en valt als overzees gebiedsdeel onder de soevereiniteit van het Verenigd Koninkrijk.
Het eiland is in 1493 ontdekt door Christoffel Columbus, en werd door hem genoemd naar het klooster van Montserrat bij Barcelona. In 1632 werd het door Engelsen en Ieren bevolkt. Van 1871 tot 1956 behoorde het tot de Federatie van Benedenwindse Eilanden. In 1958 werd het lid van de West-Indische Federatie. Nadat de federatie in 1962 uiteen viel, besloten de eilandbewoners een Britse kroonkolonie te blijven.
Door een uitbarsting van de vulkaan Soufrière, die op 18 juli 1995 begon, is een groot deel van het eiland verwoest en is meer dan twee derde van de bevolking gevlucht. De vulkaanuitbarstingen bleven aanhouden. In 1997 moest de hoofdstad Plymouth worden opgegeven, en werd een tijdelijke regeringszetel gevestigd in Brades in het noordwesten. Grote delen van het eiland zijn nu onbewoonbaar. Deze liggen in de "exclusion zone" waar toegang toe verboden is.
De verdediging van het eiland is de verantwoordelijkheid van het Verenigd Koninkrijk.
Montserrat is een van de vier gebieden ter wereld die de feestdag St. Patrick's Day als nationale feestdag viert. De andere gebieden zijn Ierland, Noord-Ierland en de Canadese provincie Newfoundland en Labrador. Deze feestdag valt op 17 maart.
Geschiedenis.
Het eiland was oorspronkelijk bewoond door de Cariben die het "Alliouagana", het land van het prikkende struikgewas noemden, hetgeen vermoedelijk een referentie was naar Aloë vera. In 1493 werd het eiland ontdekt door Christoffel Columbus, en werd door hem genoemd naar het klooster van Montserrat op de gelijknamige berg bij Barcelona.
In 1632 werd Montserrat gekoloniseerd door Engelsen en Ieren uit Saint Kitts. Een groot deel van de Ieren waren contractarbeiders. Het aantal Ieren nam toe door de vervolging van de Ierse katholieken. In 1644 werd het eiland veroverd door Frankrijk. Montserrat werd heroverd, maar wijzigde verschillende malen van eigenaar tussen Frankrijk en het Verenigd Koninkrijk. In 1651 werd het een plantagekolonie op basis van slavernij, en produceerde voornamelijk suikerriet. In 1678 was het eiland bewoond door 1.900 Ieren die de helft van de bevolking uitmaakten. Gedurende de 17e eeuw vertrok van de inheemse bevolking van het eiland.
In 1768 organiseerde de slaaf Cudjoe een slavenopstand die op St. Patrick's Day had moeten plaatsvinden. Het plan werd ontdekt, en Cudjoe werd onthoofd. Het dorp Cudjoe Head werd later gesticht rond de plek waar zijn hoofd was tentoongesteld. Tijdens het St. Patrick's Day festival wordt de opstand ook herdacht. In 1783 werd Montserrat aan het Verenigd Koninkrijk toegekend.
In 1834 werd de slavernij op Montserrat afgeschaft. De suikerindustrie werd verlaten, en er werd voornamelijk op kleinere schaal limoen en katoen verbouwd. Van 1871 tot 1956 behoorde het tot de Federatie van Benedenwindse Eilanden. In 1952 waren de eerste verkiezingen met algemeen kiesrecht. In 1958 werd het lid van de West-Indische Federatie. Nadat de federatie in 1962 uiteen viel, besloten de eilandbewoners een Britse kroonkolonie te blijven.
In de jaren 1960 begon het toerisme in Montserrat. Het eiland wilde zijn karakter behouden, en massatoerisme werd vermeden. De nadruk lag op residentieel toerisme door luxe villawijken te bouwen waar rijkere Amerikanen en Europeanen konden verblijven. In 1979 bouwde George Martin, de producer van The Beatles, een opnamestudio in Olveston. In 1987 kwam onafhankelijkheid op de politieke agenda.
In 1989 werd Montserrat getroffen door orkaan Hugo, en werden 20% van de huizen volledig verwoest en de meeste beschadigd. Meer dan 2.500 inwoners waren dakloos en er braken ziektes uit. Binnen vijf jaar slaagde Montserrat er in het eiland weer op te bouwen. Het inwonersaantal steeg tot boven de 10.000.
Op 18 juli 1995 barstte de Soufrière-vulkaan uit, na eeuwen te hebben geslapen. Er vielen geen doden, maar een gedeelte van het eiland werd op 3 april 1996 geëvacueerd. In juni 1997 vond een tweede grote uitbarsting plaats waarbij de hoofdstad Plymouth werd vernietigd en 17 doden vielen. Ongeveer twee derde van het eiland met uitzondering van het noorden is verboden toegang.
Het inwonersaantal van Montserrat daalde van 11.500 naar 5.000. De meeste inwoners zijn vertrokken naar het Verenigd Koninkrijk, Antigua en naburige eilanden. De overheid verhuisde naar Brades. In 2005 opende John A. Osborne Airport als nieuw vliegveld. In 2009 werden reguliere vluchten hersteld, en vaart er een reguliere veerboot van Little Bay naar Antigua.
Geografie.
Het hoogste punt is de vulkaan Soufrière in het vulkanische complex van "Soufrière Hills". Voor de uitbarsting van 1995 was Chances Peak de hoogste berg met 915 meter. Soufrière is niet stabiel, en de schatting van de hoogte varieert van 1.084 tot 1.089 meter. Het eiland is geheel ontstaan door vulkanisme. Montserrat bevat zeven actieve vulkanen.
Vulkanisme.
De vulkaan Soufrière bevindt zich op het zuidelijke gedeelte van het eiland. Dit gedeelte is tevens het vruchtbaarst en heuvelachtigst. Na de gevaarlijke uitbarstingen van de Soufrière na 1995 is dit zuidelijke gedeelte onbewoonbaar en de toegang verboden verklaard. Een klein gedeelte aan de westkust is alleen overdag bewoonbaar. De rest van het eiland (het noorden) is wel vrij toegankelijk. Dit gedeelte beslaat ongeveer één derde van het gehele eiland.
Nadat de Soufrière in 1995 actief begon te worden werd een instituut opgericht dat de vulkaan in de gaten zal houden: de Montserrat Volcano Observatory (MVO). Op de site van dat instituut kunnen inwoners van Montserrat bijhouden hoe het staat met de veiligheid met betrekking tot de vulkaan.
Daarnaast is ook het directe watergebied rond de zuidkust van Montserrat als gevaarlijk aangegeven, vanwege mogelijke onderzeese lavastromen.
Biodiversiteit, flora en fauna.
De uitbarsting van de vulkaan van Montserrat was een bedreiging voor de endemische fauna en flora van Montserrat.
Soorten als de Montserrattroepiaal en anolissen zagen hun habitat kleiner worden.
Naast de endemische soorten van Montserrat komen planten als de "Heliconia caribaea" en "Philodendron giganteum" ook op de andere bergachtige antillen voor.
Klimaat.
Montserrat kent een tropisch klimaat, met temperaturen tussen 23 en 30 °C, zonder uitgesproken regenperioden of droge perioden.
Politiek.
Montserrat is een Brits overzees gebied (voorheen kroonkolonie) en is daarmee semi-onafhankelijk. Het was een van de grotere overzeese gebieden, en daarmee heeft Montserrat in tegenstelling tot gebieden als Sint-Helena en de Pitcairneilanden wel een eigen grote raad en politieke partijen.
Minister-president van Montserrat sinds 2014 is Donaldson Romeo, de gouverneur-generaal sinds 2015 is Elizabeth Carriere.
Montserrat telt drie partijen (2014):
Het juridische systeem op Montserrat is gebaseerd op de Engelse common law. De rechtbank (de Eastern Caribbean Supreme Court) bevindt zich in Saint Lucia.
Bestuurlijke indeling.
Montserrat is verdeeld in drie "parishes": Saint Anthony, Saint Georges, en Saint Peter. Alleen Saint Peter is bewoond.
Economie.
Het BNP wordt door de volgende sectoren ingenomen:
Montserrat heeft tevens een eigen bank: Bank of Montserrat. De bank is gevestigd in Brades, net zoals de enige andere bank die gevestigd is op Montserrat: Royal Bank of Canada. De munteenheid is de Oost-Caribische dollar.
Transport.
Op het eiland zelf zijn er verharde wegen voor auto's.
In 2007 werd begonnen met de aanleg van een nieuwe veerboothaven in Little Bay. In 2009 werd de veerdienst naar Antigua hersteld, en in 2013 werd de nieuwe veerbootterminal geopend.
De luchthaven W. H. Bramble Airport, die zorgde dat de mensen het eiland op en af konden, werd in 1995 verwoest door de uitbarsting van de Soufrière. In de plaats daarvan zette de regering van Montserrat een veerpontdienst in naar Antigua. Voor noodgevallen bestond er een helikopterdienst. De veerdienst werd opgeheven na de opening in 2005 van het nieuwe vliegveld, John A. Osborne Airport, nabij het dorpje Gerald's Park.
Voetbal.
Montserrat is zelfstandig lid van de voetbalorganisaties FIFA en CONCACAF, en neemt met een eigen nationaal team aan landenwedstrijden deel.
In 2002 had Montserrat het laagst geklasseerde nationale team ter wereld (203e plaats). Op 30 juni 2002, de dag van de wereldfinale in Japan, speelde het nationale team van Montserrat in het Changlimithan Stadion in Thimphu tegen het nationale team van Bhutan (202e plaats), en verloor met 4 - 0 (zie: "The Other Final").
Trivia.
Montserrat heeft zijn eigen domeinnaam extensie, namelijk '.ms'. Deze wordt gebruikt door o.m. MicroSoft. 

</doc>
<doc id="37006" url="https://nl.wikipedia.org/wiki?curid=37006" title="Synoniem (taalkunde)">
Synoniem (taalkunde)

Een synoniem of evenwoord van een bepaald woord in een taal is een ander woord in dezelfde taal met min of meer dezelfde betekenis. Dit verschijnsel wordt synonymie genoemd.
Voorbeelden van (gedeeltelijke) synoniemen in het Nederlands zijn:
Het doel van een thesaurus is het beschikbaar stellen van een lijst met gelijkaardige of verwante woorden. Vaak, maar niet altijd, zijn dit synoniemen.
Herkomst en 'betekenisscheiding'.
Oorspronkelijk heeft elk woord zijn eigen specifieke betekenis. Synoniemen ontstaan dan ook in eerste instantie volledig los van elkaar. Ze kunnen vervolgens in het algemene taalgebruik in vergelijkbare contexten voorkomen, en zodoende uitwisselbaar worden. In de evolutie van het taalgebruik kunnen vervolgens beide synoniemen ongeveer even gangbaar blijven, of het ene synoniem kan het tegen het andere afleggen. Dit laatste komt het vaakst voor aangezien volledige synoniemen in een taal strikt genomen overbodig zijn.
Synoniemen komen vaak voort uit contact tussen en het mengen van volksgroepen of talen (via leenwoorden). Oudere leenwoorden worden in de regel door nieuwe verdrongen. Zo worden in het Nederlands leenwoorden uit de oude lingua franca, het Frans, tegenwoordig bij voorkeur vervangen door leenwoorden uit de nieuwe lingua franca, het Engels. Evenzo heeft het Engels sinds de 11e eeuw veel woorden aan het Frans ontleend, oorspronkelijk als synoniemen van reeds bestaande woorden - bijvoorbeeld "veal" en "mutton" voor "kalf" en "schaap" naast de oorspronkelijke Engelse woorden "calf" en "sheep" - waarna de woorden in het Engels een iets andere betekenis hebben gekregen.
Gebruik.
Synonieme woorden, zinnen en uitdrukkingen zijn niet zonder meer uitwisselbaar in dezelfde context. Hoewel ze dus min of meer dezelfde denotatie hebben, kunnen de connotaties onderling sterk verschillen. Bovendien is het gebruik van een bepaald woord vaak aan een bepaalde schrijfstijl gebonden. Doorgaans domineert een van de synoniemen in het idioom van een taal of een regio binnen een taalgebied. In de loop der tijden kunnen zich hierin echter verschuivingen voordoen, en hierdoor ontstaat een verschil in beleving. Wie bijvoorbeeld zegt dat hij "een stortbad heeft genomen" in plaats van dat hij "een douche heeft genomen", kan voor pretentieus worden versleten.
Afhankelijk van het taalgevoel en de ontwikkeling ervaren mensen bepaalde synoniemen dus al dan niet als geheel identiek qua betekenis. Bepaalde lexicografen zijn om deze reden van mening dat geen enkel synoniem exact dezelfde betekenis heeft als een ander woord (bekeken in de context van sociale lagen en hun taalgebruik), omdat etymologie, orthografie, fonetiek, ambiguïteiten, connotatie enzovoort ze uniek maken. Maar omwille van praktische doeleinden gaan veel mensen ze toch door elkaar gebruiken.
De oorspronkelijke reden voor het verschil in betekenis raakt na lange tijd vaak vergeten. Zo gaan volkeren zich vaak geheel identificeren en benoemen met de namen die historisch aan eerder levende volken werden gegeven, ook al is er slechts geringe of twijfelachtige verwantschap aantoonbaar.
Synoniemen zijn ook een bron voor eufemismen.

</doc>
<doc id="37008" url="https://nl.wikipedia.org/wiki?curid=37008" title="Dritte Reich">
Dritte Reich



</doc>
<doc id="37009" url="https://nl.wikipedia.org/wiki?curid=37009" title="J. van Oudshoorn">
J. van Oudshoorn

J. van Oudshoorn, pseudoniem van Jan Koos Feylbrief (Den Haag, 20 december 1876 – aldaar, 31 juli 1951) was een Nederlands literair schrijver.
Leven.
Van Oudshoorn werd geboren te Den Haag als zoon van een ambtenaar aan het Algemeen Rijksarchief. Hij volgde de HBS en studeerde aan de Indische Instelling te Delft. Op 1 oktober 1899 werd hij tweede klerk bij het ministerie van Buitenlandse Zaken, en in februari 1905 werd hij benoemd tot tweede kanselier van de ambassade te Berlijn, waar hij in 1911 directeur-kanselier werd. Hij trouwde op 16 april 1914 met de Berlijnse mannequin Marie Elise Gertrud Teichner. Het huwelijk bleef kinderloos.
Van Oudshoorn bemoeide zich weinig met het literaire leven van zijn tijd. Hij correspondeerde alleen met P.C. Boutens, Lodewijk van Deyssel en Frans Coenen, die bij verschillende uitgevers een lans voor Van Oudshoorns proza brak. Zijn enige contact met cultuur was de Berlijnse sociëteit "Nederland en Oranje", die hij elke donderdagavond bezocht. Hij las weinig, maar zat 's avonds te schrijven aan een zich gestadig uitbreidend oeuvre van romans en novellen, die een verre echo lijken van het naturalisme van Marcellus Emants en de Tachtigers, maar waarin ook invloeden van de filosofie van Hegel herkenbaar zijn.
Per 1 januari 1933 werd hem in verband met overheidsbezuinigingen eervol ontslag verleend, waarbij hem tot zijn 65ste wachtgeld werd toegekend. Van Oudshoorn keerde terug naar Den Haag, waar hij tot zijn dood bleef wonen in een bovenwoning aan het Van Imhoffplein, aan welk verblijf een aan de gevel aangebrachte plaquette herinnert. In de Tweede Wereldoorlog verrichtte hij werkzaamheden voor het Departement van Volksvoorlichting en Kunsten. Na de bevrijding werd zijn functioneren tijdens de oorlog onderzocht, maar hem werd geen straf opgelegd.
De romans en verhalen van Van Oudshoorn zijn doortrokken van een pathologische omgevingsangst, soms uitmondend in verdwijning of moord, wat als zelfmoord moet worden geïnterpreteerd, zoals in zijn debuut "Willem Mertens' levensspiegel" (1914) of in het in 1965 postuum verschenen "Bezwaarlijk verblijf". Dezelfde sombere levensvisie ligt aan "Louteringen" (1916) ten grondslag, hoewel minder subjectief dan in het debuut. Seksuele frustraties spreken uit de roman "Tobias en de dood" (1925). Iets luchtiger van toon is "Achter groene horren" (1943), dat als satire op het ambtenarenbestaan moet worden begrepen.
Uitgever Geert van Oorschot heeft Van Oudshoorns werk aan de vergetelheid ontrukt door de uitgave van zijn belangrijkste romans in één boek onder de verzameltitel "Doolhof der zinnen" (1950), ingeleid door Victor van Vriesland en met een flaptekst door F. Bordewijk. Daarvoor ontving Van Oudshoorn de Jacobson-prijs, groot 300 gulden. Later verschenen de romans ook apart in de Literaire Reeks De Witte Olifant van Van Oorschot.
In 1950 werd Van Oudshoorn ernstig ziek. Wellicht om die reden vierde men zijn 75ste verjaardag een jaar te vroeg. Een half jaar later overleed hij op 74-jarige leeftijd in Den Haag. Op de dag waarop hij 75 zou zijn geworden, werd op zijn graf een grafsteen onthuld. Van Oudshoorns echtgenote overleed in 1960, waarna de literaire nalatenschap op straat kwam te staan. Twee omwonenden wisten de boeken en papieren het lot van de vuilnisbelt te besparen, waarna de nalatenschap terechtkwam bij de letterkundige W.A.M. de Moor. Deze verzorgde enkele uitgaven, onder meer van de nagelaten novelle "Bezwaarlijk verblijf", en publiceerde in 1982 een tweedelige biografie.

</doc>
<doc id="37010" url="https://nl.wikipedia.org/wiki?curid=37010" title="Open Content">
Open Content



</doc>
<doc id="37014" url="https://nl.wikipedia.org/wiki?curid=37014" title="Milan Vukcevich">
Milan Vukcevich

Milan Radoje Vuksevich (Servisch: Милан Радоје Вукчевић, "Milan Radoje Vukčević") (Belgrado, 11 maart 1937 - Shaker Heights, 10 mei 2003) was een Servisch-Amerikaanse schaker en FIDE meester die ook voor het voormalige Joegoslavië is uitgekomen.
In 1960 speelde hij mee met de Schaakolympiade. In de jaren zestig emigreerde hij naar de USA. Hij nam deel aan de strijd om het kampioenschap en werd derde. Vuksevich was een theoreticus, hij verdiepte zich liever in het probleemschaak dan in het bordschaak of correspondentieschaak.

</doc>
<doc id="37015" url="https://nl.wikipedia.org/wiki?curid=37015" title="Jacobson-prijs">
Jacobson-prijs

De Jacobson-prijs is een vijfjaarlijkse Nederlandse literaire prijs die in 1925 door het Tollensfonds is ingesteld ter nagedachtenis aan Jos. Jacobson, die aan dit fonds een legaat had geschonken bedoeld voor een letterkundige prijs. De prijs wordt toegekend aan oudere letterkundigen.

</doc>
<doc id="37016" url="https://nl.wikipedia.org/wiki?curid=37016" title="Bix Beiderbecke">
Bix Beiderbecke

Leon ("Bix") Beiderbecke (Davenport, 10 maart 1903 – New York, 6 augustus 1931) was een Amerikaanse jazzcomponist, -pianist en -kornettist. Samen met Louis Armstrong was hij een van de meest toonaangevende jazzsolisten van de jaren twintig.
Beiderbecke werd geboren in Davenport (Iowa) in een muzikaal middenklassengezin. Als tiener was hij vaak op de oevers van de Mississippi te vinden, waar hij luisterde naar de bands die op de rivierschepen speelden die uit het zuiden kwamen. Beiderbecke leerde zichzelf kornet spelen, waarbij hij de ventielen op zijn eigen -moeilijkere- manier gebruikte. Hierdoor kon hij later moeilijke passages spelen met eenvoudige vingerzettingen.
Na een weinig succesvolle periode op de high school, stuurden zijn ouders hem in 1921 naar een militaire academie. In de weekenden kon hij deze school verlaten en dan bezocht hij de jazzclubs op Chicago's South Side, waar veel jazzmusici uit New Orleans speelden. Beiderbecke verliet na anderhalf jaar deze school en kreeg in 1923 zijn eerste baan als jazzmuzikant bij een club in Ohio met zijn band "The Wolverines". In 1924 maakten zij hun eerste plaatopname. In 1925 verlieten verschillende bandleden, waaronder Bix, de Wolverines. Beiderbecke kwam terecht bij de band van Frankie Trumbauer in Saint Louis. Met Trumbauer kwam Bix daarna terecht bij het toen fameuze orkest van Jean Goldkette. Toen Goldkette in 1927 zijn topmusici niet langer kon betalen, stapte Bix met enkele anderen, onder wie Frank Trumbauer over naar het Paul Whiteman Orchestra, indertijd de best betaalde jazzformatie.
Beiderbecke kreeg steeds meer problemen binnen de band door zijn overmatige alcoholgebruik. Hij overleed in 1931 op 28-jarige leeftijd in zijn appartement in Queens. Als officiële doodsoorzaak werd longontsteking en hersenoedeem opgegeven.
Externe links.
Redhotjazzclub:

</doc>
<doc id="37017" url="https://nl.wikipedia.org/wiki?curid=37017" title="Ladakh">
Ladakh

Ladakh (Tibetaans: ལ་དྭགས་/la-dwags/[lad̪ɑks]；devanagari: लद्दाख/[ləd̪.d̪ɑːx]；Perso-Arabisch: لدّاخ) is een dunbevolkte streek in het noorden van India. Tot 2019 was het onderdeel van de deelstaat Jammu en Kasjmir. In dat jaar werd het bestuurlijk samengevoegd met de door India beheerste delen van Baltistan en tot unieterritorium uitgeroepen. Ladakh wordt begrensd door de Zanskar Range en de westelijke Himalaya in het zuiden en het Tibetaans Plateau in het oosten en noorden. Het gebied heeft sterke fysische en culturele overeenkomsten met Tibet en wordt in cultureel en etnisch opzicht vaak tot Tibet gerekend.
De streek Ladakh bestaat uit de bovenloop van het dal van de Indus en de verder naar het noorden gelegen Nubravallei. De Indiase bestuurlijke regio Ladakh omvat ook het gebied rond de plaats Kargil, dat in cultureel opzicht tot Baltistan behoort. Het Indiase gezag wordt daar betwist door Pakistan, dat aanspraak maakt op heel Baltistan. De Volksrepubliek China claimt zelfs het hele gebied. De regio Ladakh bestaat uit de districten Leh en Kargil. Leh, de zomerhoofdstad van Ladakh, telt zo'n 15.000 inwoners. Kargil, de winterhoofdstad, is met 9500 inwoners iets kleiner.
Verkeer, vervoer en toerisme.
Er zijn twee belangrijke landroutes vanuit de rest van India naar Ladakh. De eerste loopt vanuit Srinagar in de Kasjmirvallei over de Zoji La naar Kargil. De andere loopt vanuit Manali in de Kulluvallei over de Baralacha La en Taglang La (5328 m). Leh beschikt ook over een vliegveld dat vanuit Delhi bereikbaar is. Historisch liepen door het gebied twee belangrijke handelsroutes: naar het oosten langs de Indus naar Tibet, en naar het noorden over de Karakorampas naar het Tarimbekken. Beide handelsroutes werden afgesloten na de Chinese invasie van Tibet in 1950 en de Chinees-Indiase Oorlog in 1962. De afsluiting maakte een einde aan eeuwenoude culturele en economische handelsbanden.
Ladakh is een van de meest afgelegen gebieden in India. Dit deel van India werd pas opengesteld voor toerisme in 1974. Ladakh is populair bij rugzaktoeristen en trekkers. Sinds de jaren 1990 is een groeiende stroom Indiase toeristen op gang gekomen.
Bevolking en cultuur.
Ladakhi's zijn een voornamelijk boeddhistisch, West-Tibetaans volk. In Ladakh domineert de Tibetaanse cultuur het leven en de inheemse taal, het Ladakhi, behoort tot de West-Tibetaanse talen. De islam is de belangrijkste minderheidsreligie. Moslims vormen de meerderheid rond Kargil en in de Suruvallei. Naast het Ladakhi wordt in Ladakh ook Purig, Tibetaans en Engels gesproken. Engels wordt gebruikt in het toerisme, de communicatie met de rest van India en als bestuurlijke taal.
De oorspronkelijke bevolking bestond uit Khampanomaden, die met geiten, jaks en schapen rondtrokken. Ook nu nog zijn in de meer afgelegen gebieden van Ladakh nomaden te vinden die seizoensgebonden extensieve veehouderij bedrijven, zoals het hoeden van kuddes jaks gebruikmakend van het lokale ponyras de zaniskari als pakpaard.
Sinds het begin van de Tibetaanse diaspora zijn in de tweede helft van de 20e eeuw veel Tibetaanse ballingen naar Ladakh getrokken, onder meer naar Leh en naar Changtang.
In de documentairefilm met gespeelde scènes "Das Alte Ladakh" (1986) toont regisseur Clemens Kuby interviews en beeldmateriaal van het natuurschoon uit het midden van de jaren tachtig in Ladakh, toen het pas tien jaar ontsloten was voor toerisme.

</doc>
<doc id="37018" url="https://nl.wikipedia.org/wiki?curid=37018" title="Calais">
Calais

Calais (Nederlands, niet meer gebruikelijk: "Kales") is een stad en gemeente in het Franse departement Pas-de-Calais. Met inwoners op is het de grootste stad van het departement.
Calais ligt aan het Nauw van Calais op zichtafstand van de Engelse kust en is daardoor de belangrijkste haven op het vasteland voor passagierstransport met Groot-Brittannië.
Naam.
De naam Calais komt uit het middeleeuws Latijn "Calesium", uit het Latijnse "Caletum", dat op zijn beurt afkomstig zou zijn van de naam van de Keltische stam der Caleti. Hun naam wordt teruggebracht op het Proto-Keltische *"kaletos", uit de PIE stam *"kal-" ("hard").
Geschiedenis.
Calais ontstond in de middeleeuwen als vissersgehucht van Pétresse, later Saint-Pierre. De plaats groeide uit en bleek van strategisch belang. In de jaren 20 van de 13de eeuw werd de stad versterkt.
Calais maakte deel uit van het graafschap Artesië, tot de Engelsen het bij het Beleg van Calais in 1347 veroverden en het een Engelse exclave werd. In 1558 werd Calais heroverd door de Fransen. De stad werd vervolgens veroverd door de Spanjaarden in het Beleg van Calais (1596) vanuit de Spaanse Nederlanden en maakte tijdelijk deel uit van de Nederlanden, maar werd teruggeven aan Frankrijk bij de Vrede van Vervins in 1598.
In 1885 werd de gemeente Saint-Pierre-lès-Calais, die door de industrialisatie groter was geworden dan het historische Calais, bij Calais aangehecht. Tot de 19e eeuw werden er nog Nederfrankische (Nederlandse) dialecten gesproken in Calais.
Vanaf 1879 reed er een paardentram op normaalspoor. Dit tramnet werd geëlektrificeerd en omgespoord naar meterspoor omstreeks 1906. Na de oorlogshandelingen in mei 1940 (beleg van Calais) werd het tramnet niet meer herbouwd.
De stad werd in het begin van de Tweede Wereldoorlog in mei 1940 zwaar gebombardeerd. Omdat de Duitsers op deze plek een invasie verwachtten bouwden ze hier verdedigingswerken.
Vanwege de aanwezigheid van de Kanaaltunnel verblijven er sinds 1999 een groot aantal migranten in en rond Calais, onder andere in een kamp dat The jungle genoemd wordt. Zij willen het Kanaal oversteken en zich in Engeland vestigen. Op 26 oktober 2016 werd het kamp volledig ontruimd door de Franse Mobiele Eenheid. In 2017 waren er echter al weer honderden migranten aanwezig.
Economie.
Een belangrijke activiteit is het verkeer tussen het Europese vasteland en Engeland via de Kanaaltunnel en de Haven van Calais. Ook de visserij is van belang. Grote bedrijven zijn Tioxide, Wärtsilä, Alcatel (zeekabels), Prysmian. Er is een universiteit ("Université du Littoral Côte d'Opale").
In het verleden was de textielindustrie, waaronder de productie van kant van groot belang. De opmars van deze industrie begon in 1816. In 1834 werden de Jacquardmachines geïntroduceerd. In 1950 werd Calais beschouwd als het wereldcentrum van de kantindustrie. Ook zijn er nog vijf grote ondernemingen die kant produceren.
Natuur en landschap.
Calais ligt aan het Nauw van Calais en op een afstand van slechts 30 km van Engeland. De stad ligt in de Vlaamse laagvlakte en de hoogte varieert van 0-18 meter. De stad wordt ontwaterd door sloten die men "watergangs" noemt. Het Canal de Calais verbindt Calais met de Aa en Sint-Omaars. De beekjes "Guînes" en "Hames" monden bij Calais uit in zee en vormden ooit een kleine natuurlijke baai.
Verkeer en vervoer.
In de buurt van Calais, in Coquelles, begint de Kanaaltunnel naar Engeland. De haven van Calais is de belangrijkste Franse haven voor personenvervoer tussen Frankrijk en Engeland, en is de vierde Franse handelshaven.
In Calais liggen de spoorwegstations Calais-Ville, Les Fontinettes en Beau-Marais. In de naburige gemeente Fréthun zorgt het station Calais-Fréthun voor een aansluiting op het net van hogesnelheidstreinen.
Aan de zuidzijde loopt langs Calais de autosnelweg A16 waarop bij de stad de A26 uitkomt. Ten oosten van Calais ligt de A216 die overgaat in de N216 en daarmee samen de verbinding vormt tussen de Haven van Calais en het Franse snelwegnetwerk.
Sport.
In Calais speelt voetbalclub Calais RUFC. De club haalde in 2000 de finale van de Coupe de France.
Calais was drie keer etappeplaats in de wielerkoers Ronde van Frankrijk. In 1994 en 2001 startte er een etappe. In 2022 won de Belg Wout van Aert er een etappe.
Geografie.
De oppervlakte van Calais bedroeg op ; de bevolkingsdichtheid was toen inwoners per km².
De onderstaande kaart toont de ligging van Calais met de belangrijkste infrastructuur en aangrenzende gemeenten.
Demografie.
Onderstaande figuur toont het verloop van het inwoneraantal van Calais vanaf 1962.
Nabijgelegen kernen.
Marck, Coulogne, Fréthun, Coquelles, Blériot-Plage

</doc>
<doc id="37020" url="https://nl.wikipedia.org/wiki?curid=37020" title="Tangens">
Tangens



</doc>
<doc id="37021" url="https://nl.wikipedia.org/wiki?curid=37021" title="Cotangens">
Cotangens



</doc>
<doc id="37022" url="https://nl.wikipedia.org/wiki?curid=37022" title="Szymon Winawer">
Szymon Winawer

Szymon Winawer (Warschau, 6 maart 1838 — aldaar, 29 november 1919) is een Poolse schaker van joodse afkomst. Zijn grote verdienste is het analyseren van de Winawervariant in de schaakopening Frans, die aanvankelijk minder goed bekendstond maar onder invloed van de analyses van Aaron Nimzowitsch veranderde de schaakwereld van mening en werd ze in de 20e eeuw vrij vaak gespeeld.
Winawer heeft vele varianten in de Franse opening bestudeerd, waarvan de naar hem genoemde variant, met ECO-code C15, een belangrijke is: 1.e4 e6 2.d4 d5 3.Pc3 Lb4. Deze wordt ook wel de Nimzowitschvariant genoemd. 

</doc>
<doc id="37023" url="https://nl.wikipedia.org/wiki?curid=37023" title="Slaaphaai">
Slaaphaai



</doc>
<doc id="37024" url="https://nl.wikipedia.org/wiki?curid=37024" title="Schedel">
Schedel

De schedel is een complex geheel van verschillende botstructuren, die samen het deel van het skelet vormen dat vorm geeft aan de kop van een gewerveld dier. De schedel bestaat embryologisch gezien uit vele botten, waarvan de meesten vergroeid zijn tot een deel: het "cranium". De enige botdelen van de schedel die nooit met het cranium vergroeid zijn, zijn de mandibula (onderkaak), de gehoorbeentjes en het gebit. Bij sommige dieren, met name bij reptielen en vogels, zijn er meer botdelen die niet met het cranium vergroeid zijn, zoals de bovenkaak. Alle delen van het skelet buiten de schedel worden samen het postcranium genoemd.
Het cranium is op zijn beurt op basis van de functie te verdelen in het neurocranium dat de hersenen omvat, en het viscerocranium, dat de mond- en keelholte omgeeft.
De schedel heeft vele functies, waaronder de bescherming van de hersenen en het vormgeven van het aangezicht en daarin plaats bieden aan vele zintuigen, de neus en de mond. Bij sommige dieren heeft de schedel bovendien uitsteeksels met speciale functies, zoals hoorns en geweien.
De schedel is op verschillende manieren verbonden met de wervelkolom:
Bij sommige vissen, amfibieën, reptielen en vogels kan de bovenkaak onafhankelijk van schedel bewegen. (kinetische schedel) Slangen kunnen hierdoor prooien doorslikken die groter zijn dan zichzelf.
Bij kraakbeenvissen bestaat de schedel niet uit botweefsel maar uit kraakbeen.
Embryologie.
In tegenstelling tot de meeste beenderen in het lichaam, die ontstaan door het verbenen van kraakbeen (enchondraal of chondraal bot), ontstaan de meeste platte schedelbeenderen, de onderkaak en de sleutelbeenderen door het verbenen van bindweefsel (intramembraneus of desmaal bot).
Gebit.
Behalve bij vogels, die een snavel hebben, hebben de kaak en bovenkaakbeen tanden. Tanden hebben geen rechtstreeks contact met het been van de schedel en kaak, maar hebben wortels in het tandvlees die verbonden zijn met het beenskelet.

</doc>
<doc id="37026" url="https://nl.wikipedia.org/wiki?curid=37026" title="Farmacotherapeutisch Kompas">
Farmacotherapeutisch Kompas

Het Farmacotherapeutisch Kompas (FK) is een actueel bijgehouden naslagwerk voor medische professionals zoals huisartsen en apothekers met alle in Nederland geregistreerde geneesmiddelen dat via internet volledig beschikbaar is. Ook niet geregistreerde geneesmiddelen zoals eigen bereidingen worden indien nodig beoordeeld. Jaarlijkse verzending in boekvorm aan de doelgroep vond tot 2011 plaats; nu niet meer. Sindsdien is het FK alleen nog via internet te vinden. De preparaatteksten zijn als App voor Android en Apple verkrijgbaar.
Naast adviezen over gebruik en dosering zijn van elk geneesmiddel de indicaties, maar ook de contra-indicaties, de mogelijke bijwerkingen en interacties, de eigenschappen van de stof en waarschuwingen voor gebruik (onder andere bij zwangeren, ouderen, kinderen) aangegeven. 
In het FK staat de werking van de geneesmiddelen beschreven in hoofdstukken waarvan de namen grotendeels overeenkomen met orgaansystemen van het menselijk lichaam, de inleidingen. Bijbehorende geneesmiddelen staan, met hun informatie, in de preparaatteksten daaronder. 
Het kompas wordt sinds 1982 uitgegeven. Het doel van het FK is een kompas te verstrekken waarop men kan varen bij beslissingen die moeten leiden tot een gepast gebruik van geneesmiddelen en een farmacotherapie die in medisch opzicht optimaal en vervolgens het meest economisch is. Middelen zonder therapeutische waarde, al zijn deze nog zo goedkoop, dienen niet te worden voorgeschreven. Het duurste middel moet, indien noodzakelijk, kunnen worden toegepast. De beoordeling van de waarde van geneesmiddelen vindt plaats volgens een uniforme, transparante systematiek en zo veel mogelijk op basis van een zorgvuldige wetenschappelijke onderbouwing. De verantwoordelijkheid hiervoor ligt bij Zorginstituut Nederland.
Het Belgisch equivalent van het Farmacotherapeutísch Kompas is het Gecommentarieerd Geneesmiddelen Repertorium van het Belgisch Centrum voor Farmacotherapeutische Informatie.

</doc>
<doc id="37027" url="https://nl.wikipedia.org/wiki?curid=37027" title="Vrucht">
Vrucht

Vrucht kan meerdere betekenissen hebben:
In de biologie:
In het recht:
Overige:

</doc>
<doc id="37029" url="https://nl.wikipedia.org/wiki?curid=37029" title="Alcoholmisbruik">
Alcoholmisbruik

Alcoholmisbruik of ook wel alcoholabusus is het gebruiken van alcohol op een manier die nadelig is voor de drinker. Zulke nadelige gevolgen kunnen bijvoorbeeld zijn:
Een gebeuren waarbij mensen gemeenschappelijk veel of te veel alcohol gebruiken heet een drinkgelag.
Een veel voorkomende motivatie voor alcoholmisbruik naast recreatief drinken voor de verslavende/genotsbrengende effecten van drinken, is 'het weg drinken' van de eigen miserie, bijvoorbeeld bij een persoonlijke crisis.
Men tracht dan "even te vergeten" in wat voor een situatie men zich bevindt, en de 'stress' of miserie/verdriet 'weg te drinken'. 
In de volksmond kan in deze context bijvoorbeeld weleens gezegd worden: 'Als (zijn) geliefde overlijdt, dan kan ik je garanderen dat hij aan de fles gaat..'
Vanaf de 19e eeuw ontstonden er uiteenlopende maatschappelijke initiatieven om drankmisbruik tegen te gaan. Deze initiatieven waren een antwoord op de grote sociale problemen die het gevolg waren van het in die tijd veelvoorkomende alcoholmisbruik. Vanuit de verschillende religieuze groepen (zie bijvoorbeeld katholieke drankbestrijding) maar ook vanuit politieke groeperingen kwamen initiatieven voor de eigen achterban tot stand. Ook tegenwoordig bestaan er nog talrijke organisaties die alcoholisme tegengaan.
Aantonen (langdurig) alcoholmisbruik.
In het klinisch chemisch laboratorium wijst de uitslag van bepaalde onderzoeken op alcoholmisbruik. 

</doc>
<doc id="37030" url="https://nl.wikipedia.org/wiki?curid=37030" title="Strand (kust)">
Strand (kust)

Een strand is een strook land met weinig of geen vegetatie aan het water van een zee, meer, plas of rivier. Een strand loopt af richting het water en gaat over in de bodem ervan. Het strand vanaf de zee tot aan de duinvoet is in Nederland eigendom van het Rijksvastgoedbedrijf (RVB).
Zeestrand.
Veelal bestaat een strand uit zand, soms uit kiezelstenen of schelpen. Sommige stranden bestaan uit vulkanisch zand en zijn zwart van kleur. Een strand is weinig of niet begroeid, hoewel op rustige stranden, zoals op het eiland Schiermonnikoog en bij Nieuwvliet in Zeeuws-Vlaanderen er lokaal wel wat zoutminnende planten groeien, en wat helmgras. Soms worden eventueel aanwezige duinen tot het strand gerekend. Een kuststrook die uit vaster materiaal bestaat, zoals rotsen, of begroeid is, wordt vaak oever genoemd.
Een strand langs een zee of oceaan loopt (deels) onder water als het vloed is. Meestal blijft een groot deel van het strand droog, maar bij uitzonderlijke omstandigheden (springvloed, aanlandige wind) kan het hele strand onderlopen. De bovengrens van het strand (waar de begroeiing begint) geeft dus tevens aan hoe ver het water kan komen.
Op een strand langs een zee of oceaan treft men in het algemeen zeewier, schelpen en kwallen aan. Ook spoelen veel dingen aan, zoals wrakhout, afval, dingen die van schepen afgevallen zijn. Strandjutters zijn op zoek naar waardevolle dingen die op het strand te vinden zijn. In de Middeleeuwen bestond het strandrecht: het recht van de landsheer of de lokale bevolking op alles wat op het strand aanspoelde. Gebruikelijk is in de meeste westerse landen dat wat aanspoelt van de rechthebbende (veelal de eigenaar) blijft.
Recreatie.
Een strand wordt vaak gebruikt als recreatiegebied, met name in de zomer. Men kan dan op het strand zonnebaden, zwemmen in de zee of het meer, zandkastelen bouwen, etc. Zeilwagenrijden en strandvolleybal zijn typische strandsporten. In de herfst gaat men naar het strand om uit te waaien. Er zijn vele badplaatsen.
Kinderen spelen graag op het strand met schepjes en emmertjes, ze graven kanalen, spelen voetbal, of graven elkaar of hun ouders in. De zorgeloosheid op het strand maakt dat ouders er graag met hun kinderen naartoe gaan.
Om ervoor te zorgen dat alle activiteiten op het strand veilig verlopen stellen strandgemeenten vaak vrijwillige reddingsbrigades of betaalde strandwachten om toezicht te houden. Deze hulpverleners houden zich niet uitsluitend bezig met toezicht en EHBO, ze zijn ook altijd aan te spreken voor voorlichting en helpen kinderen die hun ouders kwijt zijn en andersom. Een strand dat voldoet aan bepaalde criteria betreffende het milieu en veiligheid kunnen een Blauwe Vlag hebben.
Omdat er 's zomers vaak verkeersopstoppingen op de routes naar het strand zijn leggen steden als Parijs, Brussel en Amsterdam steeds vaker tijdelijke stadsstranden aan.
Een strand met een azuurblauwe zee, wit zand en palmbomen wordt ook wel een Bountystrand genoemd.
Soms zijn er recreatiewoningen op het strand, bijvoorbeeld op het strand van Hoek van Holland bij de Nieuwe Waterweg (Landal Beach Villa's).
Locatie-aanduiding.
Voor een locatie-aanduiding op een Nederlands strand zijn er de volgende systemen:

</doc>
<doc id="37031" url="https://nl.wikipedia.org/wiki?curid=37031" title="Open-source software">
Open-source software



</doc>
<doc id="37035" url="https://nl.wikipedia.org/wiki?curid=37035" title="Wiskundig spel">
Wiskundig spel



</doc>
<doc id="37036" url="https://nl.wikipedia.org/wiki?curid=37036" title="Torens van Hanoi">
Torens van Hanoi

De Torens van Hanoi is een spel of puzzel met een aantal schijven. Het spel bestaat uit een plankje met daarop drie stokjes. Bij aanvang van het spel is op een van de stokjes een kegelvormige toren geplaatst van schijven met een gat in het midden. De schijven hebben verschillende diameters. Ze zijn zo geplaatst dat er geen grotere schijf op een kleinere schijf ligt.
Het doel van het spel is om de complete toren van schijven te verplaatsen naar een ander stokje, waarbij de volgende regels in acht genomen dienen te worden:
Om praktische redenen heeft de toren meestal ongeveer acht schijven, omdat een spel met dit aantal binnen enkele minuten op te lossen is. Iedere extra schijf verdubbelt de minimale oplostijd.
Analyse.
Het is vrij gemakkelijk aan te tonen dat het probleem oplosbaar is, ongeacht het aantal schijven, en wel in formula_1 zetten voor een toren met formula_2 schijven.
Het probleem is geliefd in programmeercursussen, omdat het zeer elegant op recursieve wijze op te lossen is.
Recursie.
De oplossing is recursief te beschrijven. 
In pseudocode kan het bovenstaande procédé vertaald worden in een recursieve procedure.
 comment verplaats de n schijven van pin P naar pin R, met hulppin Q
 procedure Hanoi(n,P,Q,R)
 begin
 als n &gt; 0 dan
 begin
 als n = 1 dan
 "plaats de schijf van P op R"
 anders
 begin
 Hanoi(n-1,P,R,Q) // toren van n-1 schijven naar hulppin Q
 Hanoi(1,P,Q,R) // laatste schijf van P naar R
 Hanoi(n-1,Q,P,R) // toren van de hulppin Q naar R
 end
 end
 end
Hieraan is ook meteen te zien dat de oplossing voor 1 schijf minimaal 1 zet vergt, en dat een grotere toren kan worden opgelost in tweemaal het aantal zetten voor de toren met 1 schijf minder, plus 1.
Het aantal zetten is steeds één meer dan het dubbele aantal voor de vorige stapel. Voor een toren van formula_2 schijven is het benodigde aantal zetten formula_1
Handmatig oplossen.
Lost men de puzzel met de hand op, dan wordt er gemakkelijk een fout gemaakt, waardoor het oplossen langer duurt. Er is echter een eenvoudige manier om het wel goed te doen.
Methode 1.
Doe om en om de volgende zetten, totdat de oplossing gevonden is:
Oorsprong.
Het spel is uitgevonden door de Franse wiskundige Édouard Lucas in 1883. Er is een legende over een hindoe-tempel in de Indiase stad Benares onder keizer Fo Hi, waarvan de priesters, de brahmanen, zich bezighouden met het verplaatsen van een toren van 64 gouden schijven. De schijven liggen op drie naalden van diamant, een el lang en zo dik als het lichaam van een bij. Volgens de legende komt de wereld tot een einde als het werk af is. Het is niet duidelijk of Lucas deze legende bedacht heeft of er alleen door is geïnspireerd.
Aannemend dat de priesters 1 schijf per seconde zouden verplaatsen, zou het 264 − 1, is ongeveer 1,84×1019 seconden duren de puzzel af te maken. Dit komt overeen met ruwweg 585 miljard jaar, ruwweg 43 maal zo lang als de geschatte leeftijd van het universum.

</doc>
<doc id="37037" url="https://nl.wikipedia.org/wiki?curid=37037" title="Hemboog">
Hemboog

De Hemboog is een 3,3 kilometer lang spoorwegtraject aan de zuidwestkant van het station Amsterdam Sloterdijk, dat een rechtstreekse verbinding mogelijk maakt tussen het noorden van Noord-Holland en de luchthaven Schiphol.
Op 13 december 2003 werd het traject geopend door minister Karla Peijs van Verkeer en Waterstaat. Diezelfde dag opende de minister overigens ook de Gooiboog.
Verbinding.
De Hemboog verbindt de spoorlijn Zaandam - Amsterdam Centraal met de lijn Amsterdam Centraal - Schiphol (over de "Westtak" van de Ringspoorbaan) ter hoogte van station Sloterdijk. De dubbelsporige lijn loopt, op 13 meter hoogte, door Westpoort, tussen de Hemtunnel en station Amsterdam Lelylaan, en is over de hele lengte als spoorviaduct uitgevoerd. De noordelijke helft bestaat uit twee viaducten naast elkaar, per rijrichting. Deze viaducten kruisen ook de spoorlijn naar Haarlem maar sluiten hier niet op aan.
Bouw.
De Hemboog heeft 146 miljoen euro gekost en is in opdracht van ProRail aangelegd door Ballast Nedam Infra in samenwerking met Heijmans Beton &amp; Waterbouw. In maart 2001 werden de voorbereidende werkzaamheden opgeschort omdat op het traject egels in winterslaap werden aangetroffen. Bij aansluiting van de Hemboog op de Zaanlijn traden hardnekkige seinstoringen op, doordat het beveiligingssysteem van de Hemboog niet goed met dat van de Zaanlijn samenwerkte.
Om de bouw van de boog mogelijk te maken was het noodzakelijk het in 1986 geopende treinstation Amsterdam De Vlugtlaan te slopen.
Voordelen.
De door de Hemboog bereikte tijdwinst bedraagt circa 10 minuten. Voor de opening van de perrons van station Sloterdijk in de Hemboog reed er slechts eenmaal per uur per richting een stoptrein Hoorn Kersenboogerd – Hoofddorp.
De oorspronkelijke bedoeling van de Hemboog was het ontlasten van Amsterdam Centraal. Daar kwam bij dat de NS de bedoeling hadden dat station Schiphol Airport een nieuw knooppunt van het spoorwegnet zou worden. Met de bouw van verbindingsbogen als de Hemboog en de Utrechtboog is Schiphol vanuit meer delen van het land direct bereikbaar geworden.
Station Amsterdam Sloterdijk.
Het nieuwste deel van station Amsterdam Sloterdijk, met spoornummers 9 en 10, ligt aan de Hemboog. Het is een gescheiden gedeelte met een aparte ingang aan het Orlyplein.
Bij de bouw van de Hemboog was al rekening gehouden met deze uitbreiding, ter hoogte van station Sloterdijk liggen de beide sporen ver uit elkaar, zodat hier een eilandperron tussen de sporen gebouwd kon worden. Dit nieuwe perron maakt het mogelijk dat treinen die over de Hemboog rijden bij station Sloterdijk te laten stoppen. De uitbreiding van het station is 14 december 2008, met de dienstregeling van 2009, in gebruik genomen. De frequentie van de treindienst over de Hemboog is tegelijk verhoogd naar 2x per uur. Het betreft treinserie 3300 (sprinter Hoorn Kersenboogerd - Hoofddorp). Hiervoor reed de trein slechts 1 keer per uur per richting over de Hemboog.
Boven het perron en de sporen is een grote glazen kap, met een frame van staal, verrezen, een ontwerp van de architecte Wienke Scheltens voor het ingenieursbureau Movares. Van Hattum en Blankevoort en Hollandia hebben de overkapping gebouwd. De overkapping is in 2010 bekroond met de Nationale Staalprijs.
Treindienst.
Tussen 2003 en 2008 reed 1 keer per uur een stoptrein Hoorn (Kersenboogerd) - Hoofddorp over de Hemboog. Mede doordat de Hemboog geen perron had in Sloterdijk en de overstap van deze trein in Zaandam op de treinen naar Uitgeest en Alkmaar tot bijna 30 minuten duurde werd de trein aanvankelijk weinig gebruikt.
Toen in 2008 het station Sloterdijk geopend werd aan de Hemboog werd de frequentie van de stoptrein verhoogd naar 2 keer per uur. Ook doordat bij de grootschalige veranderingen van dienstregeling 2007 alle treinen naar Alkmaar in Zaandam gingen stoppen kwamen meer reizigers in de trein. Omdat daarnaast de stoptrein tussen Hoorn en Hoofddorp 2 keer per uur ging rijden, kon van de stoptrein Enkhuizen - Hoorn - Amsterdam Centraal een intercity gemaakt worden. Daardoor waren reizigers uit Purmerend aangewezen op deze stoptrein naar Hoofddorp als ze richting Amsterdam Sloterdijk wilden reizen.
Materieel.
Tussen 2003 en 2008 reed voornamelijk 1 treinstel van het type Plan V over de boog. Later werden dit 2 treinstellen. Af en toe dook ook een DD-AR-dubbeldekker op in sommige ritten. In de dienstregeling van 2008 en 2009 reden de DD-AR dubbeldekkers bijna alle ritten. Enkele ritten werden nog uitgevoerd met Plan V of SGM-treinstellen. Sinds de dienstregeling van 2010 hebben de SGM aangevuld met SLT de ritten overgenomen. Sinds de dienstregeling van 2014 werden alle ritten gereden met SLT. Sinds de dienstregeling van 2019 worden alle ritten gereden met SNG.

</doc>
<doc id="37039" url="https://nl.wikipedia.org/wiki?curid=37039" title="Waterpoort (Sneek)">
Waterpoort (Sneek)

De Sneker Waterpoort is een waterpoort over de "Hoogendsterpijp" in Sneek. De poort bestaat uit twee achtkantige torens, met daartussen een brug over de vaarroute tussen de De Kolk en de Stadsgracht aan het stadscentrum, en boven de brug een poortwachterswoning. Sneek had nog vier andere waterpoorten en twee landpoorten, die alle zijn gesloopt. De Waterpoort bleef over en is tegenwoordig het symbool van Sneek. Dit symbool is onder meer terug te vinden in het grootzeil van het Sneeker skûtsje "Sneker Pan", en in de zeilen en kleding van de Sneeker zeilmakerij Gaastra.
Geschiedenis.
De waterpoort is waarschijnlijk rond 1492 gebouwd, tegelijkertijd met de stadswal rond de stad. De poort diende om de toegang over water naar de stad af te sluiten. De waterpoort werd gebouwd op de "Hoogendsterpijp" (een "pijp" is een smalle waterdoorgang). In 1613 werd de poort verbouwd tot sierpoort omdat deze geen militaire functie meer had. Vanaf dat moment heeft de poort in hoofdlijnen haar huidige uiterlijk. De architect is overigens onbekend. In 1757 volgde een grondige verbouwing.
In 1785 kreeg de poort een wachterswoning. Het middengedeelte had nu een sterk 18de-eeuws uiterlijk. Vanaf 1825 werd de stad 's nachts niet meer afgesloten, waardoor de poort definitief haar functie verloor. In de 19e eeuw werden alle andere poorten rond Sneek afgebroken. Ook voor de waterpoort zag het er slecht uit aangezien stoomboten er niet onderdoor pasten. Toch is de poort onder druk van de bevolking blijven staan. In 1877 werd hij gerestaureerd volgens een ontwerp van de landelijk bekende architect Isaac Gosschalk, uitgevoerd door Johannes Philippus Hogendijk. Gosschalk maakte de 18de-eeuwse wijzigingen ongedaan en herstelde de vroeg-17de-eeuwse toestand. Hij gaf een vrije interpretatie van het oorspronkelijke middengedeelte, waardoor hij sterk het huidige aanzien van de poort bepaalde.

</doc>
<doc id="37043" url="https://nl.wikipedia.org/wiki?curid=37043" title="Pneumokok">
Pneumokok

De pneumokok ("Streptococcus pneumoniae") is een grampositieve bacterie, die bij veel mensen als commensaal aanwezig is en bij de meeste mensen geen ziekte tot gevolg heeft. Als dit wel gebeurt, kan een dergelijke ziekte echter soms zeer ernstig zijn en fataal verlopen. Wereldwijd overlijden jaarlijks meer dan 2 miljoen mensen aan een infectie door deze bacterie.
Ziektebeelden.
De ziektebeelden die de bacterie kan veroorzaken zijn onder andere: longontsteking, bijholteontsteking, artritis, hersenvliesontsteking, pericarditis, oorontsteking, sepsis, en buikvliesontsteking. Het kan ook COPD-opstoten (opflakkeringen) geven.
Risicogroepen.
Deze aandoeningen kunnen voorkomen bij mensen met een verminderde weerstand, maar meestal is niet duidelijk waarom de één ziek wordt en de ander niet. Kinderen en ouderen hebben een groter risico om ziek te worden. Ook mensen zonder een goed functionerende milt vormen een risicogroep, omdat bij een aantal van hen een pneumokokkeninfectie snel en zeer ernstig kan verlopen. Vooral longontsteking, sepsis en meningitis eisen ieder jaar in Nederland nog meer dan duizend doden.
Behandeling.
Behandeling is meestal goed mogelijk met antibiotica, mits de behandeling snel wordt ingezet. Soms is de bacterie echter resistent voor antibiotica hetgeen de behandeling compliceert.
Inenten.
Er bestaat een polyvalent vaccin dat bescherming biedt tegen circa 90 procent van de circa negentig bekende serotypen van de bacterie. Dit wordt nog niet algemeen gebruikt. Of het bij iedereen even werkzaam is, is niet zeker.
België.
Sinds 2004 worden zuigelingen in België gevaccineerd tegen pneumokokken. Eind 2020 is er begonnen met het vaccineren van de bewoners van woonzorgcentra.
Nederland.
Sinds april 2006 worden zuigelingen in Nederland gevaccineerd tegen pneumokokken vanuit het Rijksvaccinatieprogramma. Deze bestaat uit drie prikken die vanaf de derde maand worden toegediend tegelijk met de DKTP-Hib-HepB-vaccinatie.
De Gezondheidsraad liet begin 2018 weten dat ouderen tussen de 60 en 75 jaar iedere vijf jaar gevaccineerd zouden moeten worden tegen pneumokokken. Naar aanleiding daarvan is het Nationaal Programma Pneumokokkenvaccinatie Volwassenen (NPPV) opgezet. Dat programma voorzag erin om vanaf het najaar van 2020 te gaan vaccineren. In april van dat jaar werd, naar aanleiding van de uitbraak van de Coronapandemie, door de Gezondheidsraad geadviseerd om bij de uitvoering van het programma voorrang te geven aan de oudste mensen, omdat die het meest kwetsbaar zijn.
De Landelijke Coördinatie Infectieziektebestrijding heeft in de richtlijn opgenomen dat COVID-19 patiënten met longschade in aanmerking komen voor vaccinatie. Deze vaccinatie staat los van het NPPV.
Onderzoek.
De onderzoeksgroep van Jan-Willem Veening (Rijksuniversiteit Groningen) onderzoekt de celcyclus, celdeling en DNA-replicatie van de bacterie. De twee belangrijkste vragen waarop antwoord wordt gezocht zijn: "Hoe en waarom ontwikkelt deze bacterie, die zonder ziekteverschijnselen voorkomt bij 80% van de jonge kinderen, zich regelmatig tot een van de meest verwoestende ziekteverwekkers ter wereld?", en "Waarom wordt deze bacterie meer en meer resistent tegen de huidige antibiotica?"

</doc>
<doc id="37044" url="https://nl.wikipedia.org/wiki?curid=37044" title="IJtram">
IJtram



</doc>
<doc id="37048" url="https://nl.wikipedia.org/wiki?curid=37048" title="Google News">
Google News

Google News (in het Nederlands Google Nieuws) is een dienst van Google Inc. om nieuwsbronnen te doorzoeken. De dienst neemt de titels, eerste alinea's en mogelijk een afbeelding van de artikelen van kranten, politieke partijen en organisaties over. De Amerikaanse versie biedt inmiddels ook zelf volledige nieuwsberichten. De verhalen komen van de persbureaus AP, AFP, The Press Association en The Canadian Press.
Het nieuws is onderverdeeld in een aantal categorieën, in het Nederlands buitenland, binnenland (België of Nederland), economie, wetenschap, sport, entertainment en gezondheid. De plaats van de categorieën op de pagina kan door de gebruiker gewijzigd worden in zijn/haar instellingen. Ook kan de gebruiker het nieuws via een RSS-feed bekijken.
Sinds 26 januari 2006 is Google News ook in het Nederlands te bekijken. In België is er een Nederlandstalige en een Franstalige versie beschikbaar. De Belgische kranten gingen er niet akkoord mee dat deze Google dienst hun nieuws overnam, en er kwam een rechtszaak. Google baseerde zich op het citaatrecht om de teksten over te nemen, maar de rechtbank oordeelde op 8 september 2006 dat het systematisch gebruik van die koppen wel degelijk een inbreuk is op de auteursrechten. De Nederlandstalige media kozen ervoor de nieuws-spider niet meer op hun site te laten komen, de Franstalige media deden dit niet en werden uit de Google-index verwijderd (zowel de nieuws- als de zoekindex).
Google News is vanaf 16 december 2014 niet meer in Spanje beschikbaar in reactie op wetgeving die in januari 2015 van kracht werd, waarbij diensten als Google News worden verplicht te betalen voor het tonen van Spaanse publicaties of delen daarvan.

</doc>
<doc id="37049" url="https://nl.wikipedia.org/wiki?curid=37049" title="Tina">
Tina

Personen met deze voornaam.
Tina is een meisjesnaam afgeleid van Martinus. De volgende personen hebben deze voornaam:

</doc>
<doc id="37051" url="https://nl.wikipedia.org/wiki?curid=37051" title="Staking">
Staking

Een (werk)staking is het tijdelijk stoppen met het leveren van arbeid om een sociaal-politiek doel te bewerkstelligen. De staking is een vorm van protest om kracht bij te zetten aan de wensen van de werknemers. Meestal betreffen die wensen lonen en andere arbeidsvoorwaarden, maar een staking kan ook door werknemers gebruikt worden om aan te geven dat zij het niet eens zijn met het beleid van hun werkgever, of de overheid.
Werknemers die deelnemen aan de staking noemt men "stakers". Een werknemer die niet deelneemt aan een staking, heet "werkwillige". Het inzetten van werkwilligen of van mensen van buiten de onderneming om aan een staking een einde te maken noemt men het "breken" van een staking.
Onder een algemene staking wordt verstaan het staken van werknemers van meerdere sectoren op hetzelfde moment. Een algemene staking heeft meestal ten doel om ongenoegen met het (sociaaleconomische) beleid van een regering tot uiting te brengen.
De tegenhanger van de staking is de uitsluiting. Bij een uitsluiting verbiedt de werkgever de werknemer de overeengekomen arbeid te verrichten.
Naar analogie van de werknemersstaking spreekt men wel van een leerlingenstaking bij het weigeren van leerlingen om onderwijs te volgen. Een kopersstaking is dan het tijdelijk niet aanschaffen van (bepaalde) goederen door consumenten. 
Stakingen in België.
1886.
De algemene staking van maart 1886 groeide uit een Luikse herdenking van de Parijse Commune. Zware repressie leidde tot een aantal doden. Verschrikt werd hierop door de politieke klasse gereageerd door middel van het stemmen voor de eerste sociale wetgeving.
1936.
De algemene staking van 1936 kwam er na een lichte heropleving tijdens de Grote Depressie. Om deze algemene staking te beëindigen riep de regering vertegenwoordigers van de werkgevers, vakbonden en regering samen op de Nationale Arbeidsconferentie van 17 juni 1936, tevens het eerste 'driepartijenoverleg' in de Belgische sociale geschiedenis.
1960-1961.
De algemene staking tijdens de winter 1960-1961 was een reactie op de door de regering-Eyskens doorgedrukte Eenheidswet ("voor economische expansie, sociale vooruitgang en financieel herstel") van november 1960. 18.000 rijkswachters en ongeveer 12.000 soldaten werden ingesteld om de orde te bewaren. Op vrijdag 6 januari 1961 vonden er in Luik 7 uur lang straatgevechten plaats waarbij 75 gewonden vielen (onder hen 26 stakers). Later overleden 2 stakers aan hun verwondingen.
2005.
Op vrijdag 7 oktober 2005, werd er door de socialistische vakvereniging ABVV een volledige staking afgekondigd. Het christelijke ACV riep niet mee op tot staking. Deze staking was een reactie op de onderhandelingen over sociale zekerheid en eindeloopbaan.
Een algemene staking, gesteund door zowel de socialistische, christelijke als liberale vakverenigingen, werd gehouden op vrijdag 28 oktober. Nogmaals was het thema het behoud van de sociale zekerheid en in het bijzonder de rechten voor opruststelling.
Stakingen in Nederland.
Er kan onderscheid gemaakt worden tussen georganiseerde stakingen en wilde stakingen. Georganiseerde stakingen zijn gepland en georganiseerd door een of meer vakbonden. Wilde stakingen zijn over het algemeen niet gepland en hebben in elk geval aanvankelijk niet de steun van vakbonden. Als vakbonden zich toch achter een wilde staking stellen wordt, zoals dat heet, een staking overgenomen.
Omdat de stakers niet werken tijdens de staking, hoeft de werkgever hen geen loon te betalen over de dagen dat de werknemer staakt. Het kan zijn dat de stakers de werkwilligen verhinderen om aan het werk te gaan. Als daardoor de werkwilligen inderdaad niet kunnen werken, hoeft - in het geval van een georganiseerde staking - de werkgever ook aan hen geen loon te betalen. In geval van een wilde staking moet de werkgever wél het loon doorbetalen aan de werkwilligen, ook al worden zij verhinderd te werken. De reden voor dit verschil is dat een georganiseerde staking geacht wordt in de risicosfeer van de werknemer te liggen, en een wilde staking in de risicosfeer van de werkgever.
Door de grote mate van georganiseerd overleg wordt er in Nederland relatief weinig gestaakt. Uitgedrukt in procenten van de gewerkte tijd is het stakingspercentage in Nederland als gebruikelijk verwaarloosbaar. In 2013 waren er 24 stakingen, in 2014 waren dat er 25. Per 1000 inwoners werd in 2014 formeel 9 dagen gestaakt, in Frankrijk is dat aantal 171 dagen.
Wilde staking.
Deze collectieve stakingen worden zonder erkende vakbond georganiseerd en een rechter zal een wilde staking eerder onrechtmatig beoordelen en de staking verbieden. Ook is er voor de werknemers meer risico dat ze op staande voet ontslagen mogen worden door de werkgever.
Rechterlijke verboden.
Een werkgever kan proberen bij de rechter een verbod op de staking af te dwingen. Het is in Nederland zeldzaam dat een rechter een staking verbiedt. Hij kan beslissen om een staking te verbieden, als hij van mening is dat er niet voldoende is gedaan om er door middel van overleg uit te komen. In augustus 2008 verbood het kantongerecht van Haarlem de staking van piloten van transavia.com. Onder Europees recht is het nog zeldzamer dat een staking wordt verboden. En dat kan een extra reden zijn voor een rechter om terughoudend te zijn met een verbod.
De eerste georganiseerde stakingen.
Plaatselijke stakingen, bijvoorbeeld in de textielindustrie, zijn bekend uit de zestiende en zeventiende eeuw. Zo staakten de volders, die vies en onaangenaam werk deden meerdere malen door massaal uit de stad te vertrekken. Stakingen van polderjongens en veenarbeiders werden soms wel een lawei genoemd. De lawei was een soort seinmast waarmee men bijvoorbeeld aangaf wanneer de werktijd begon of eindigde. Stakende arbeiders gaven door middel van de lawei een signaal aan de andere arbeiders dat zij het werk moesten neerleggen. In de Friese veenderijen werd staken 'bollejeie' (het Friese werkwoord 'bolje' betekent 'opstandig, oproerig zijn) genoemd. Veel stakingen werden met militair geweld beëindigd.
In de 19e eeuw werden arbeiders gedwongen om een deel van hun loon te besteden bij het bedrijf van hun werkgever of bij door de werkgever aangewezen winkelbedrijven (gedwongen winkelnering). Dit betrof soms een aanzienlijk deel van het loon. Dit was nadelig voor de arbeiders, omdat zij niet zelf konden beslissen waar zij hun loon aan uitgaven en waardoor ze soms te veel moesten betalen voor de producten. In de loop van de 19e eeuw hebben de veenarbeiders meermalen gestaakt, meestal om loonsverhoging af te dwingen. Deze stakingen waren vrijwel altijd van korte duur.
In de jaren 70 van de 19e eeuw nam de werkgelegenheid in het veenbedrijf sterk af, met name doordat turf als brandstof werd vervangen door petroleum en steenkool. In het begin van de jaren 80 van de 19e eeuw daalden de lonen hierdoor drastisch. De druk op de veenarbeiders om hun waren te kopen in de winkel van hun veenbaas werd steeds dwingender. Door de dalende turfomzetten werd de winkel immers een steeds belangrijkere inkomensbron voor de veenbaas. Begin 1888 steeg de vraag naar turf weer, en stegen de turfprijzen. Al snel raakten de veenbazen door hun voorraad turf heen en hadden zij meer arbeiders nodig. De veenarbeiders realiseerden zich dat deze situatie hen macht bood, en zij eisten hoger loon.
Op 22 maart 1888 brak onder de veenarbeiders in Appelscha een grote staking uit. Tijdens een vergadering van circa 350 veenarbeiders werd besloten hoger loon te eisen, en de vrijheid om het loon te besteden zoals zij dat zelf wensten, dus afschaffing van de gedwongen winkelnering. De staking verspreidde zich over de provincies Friesland, Groningen en Drenthe. Pas begin juni waren de stakingen vrijwel overal ten einde. Hoewel deze staking opvallend was wat grootte betreft, was het resultaat mager: de lonen werden slechts weinig verhoogd, en de veenbazen hielden zich niet aan de gemaakte afspraken. Dat laatste heeft ertoe geleid dat latere loonafspraken in een schriftelijke overeenkomst vastgelegd werden. Daarmee was de staking van 1888 de basis van de georganiseerde onderhandelingen. In 1889 werd door veenarbeiders in Appelscha de arbeidersvereniging De Eendracht opgericht, die jaarlijks loononderhandelingen ging voeren met de gezamenlijke veenbazen.
Alternatieven.
Een werkgever hoeft een stakende werknemer geen loon te betalen over de gestaakte tijd. Om die reden zijn acties waarbij de werkgever werkende werknemers tegenover zich vindt vaak snel effectiever. Als die het tempo van hun werk of de aanpak ervan aanpassen, langzaam-aan-acties, ondervindt een werkgever minder productie en dat raakt hem in de portemonnee. Voorbeelden: Als bij het openbaar vervoer de reizigers gratis mogen reizen, of door collectieve ziekmelding.
Als vergelijkbaar actiemiddel komt ook een bedrijfsbezetting voor: een actie waarbij werknemers de werkruimten ook buiten de reglementaire arbeidstijd bezet houden en waarbij werknemers in de reglementaire arbeidstijd of de productie (in eigen beheer) voortzetten of weigeren te werken.

</doc>
<doc id="37052" url="https://nl.wikipedia.org/wiki?curid=37052" title="Vakvereniging">
Vakvereniging



</doc>
<doc id="37054" url="https://nl.wikipedia.org/wiki?curid=37054" title="Geschiedenis van het periodiek systeem">
Geschiedenis van het periodiek systeem

De geschiedenis van het periodiek systeem gaat niet zo heel ver terug, al zijn er al wel een hele tijd een aantal elementen bekend. Sommige elementen zoals goud, zilver, ijzer en koper zijn al heel lang bekend. Al in de prehistorie werden zij veelvuldig gebruikt. Het duurde echter tot 1669 voordat Hennig Brand een nieuw element ontdekte, fosfor. In de daaropvolgende tweehonderd jaren werden regelmatig onbekende elementen ontdekt en er werden steeds meer eigenschappen van de elementen bekend.
Elementenreeksen.
In 1817 merkte Johann Döbereiner op dat de atoommassa van het element strontium tussen dat van calcium en barium in lag. Verder hadden deze elementen overeenkomende eigenschappen. Twaalf jaar later was er een aantal van dit soort rijtjes bekend. Samen met de halogenen chloor, broom en jodium en de alkalimetalen lithium, natrium en kalium werden deze reeksen bekend als de "wet van de triaden". Het element uit het midden van een triade had eigenschappen die het gemiddelde waren van de twee buitenste elementen.
Deze kijk op de elementen werd erg populair. Tussen 1829 en 1858 ontdekten enkele wetenschappers dat de onderlinge relaties niet beperkt bleven tussen de triaden. Het element fluor werd toegevoegd aan de halogenen en er werden nog meer van dit soort rijtjes gemaakt zoals zuurstof, zwavel, seleen en telluur én stikstof, fosfor, arseen, antimoon en bismut.
De vorming van een periodiek systeem.
Het duurde tot 1862 voordat de triaden en de daarop volgende rijtjes aan elkaar gekoppeld werden tot het eerste periodiek systeem namelijk de tellurische helix. De Franse geoloog Alexandre-Émile Béguyer de Chancourtois rangschikte de elementen in een cilindrische vorm naast elkaar op volgorde van atoommassa. Elementen met vergelijkbare eigenschappen verschenen daardoor onder elkaar. Later bleek zijn systeem naast elementen ook ionen en verbindingen te bevatten.
Een jaar later, in 1863, classificeerde de Britse chemicus John Newlands 56 elementen in 11 groepen gebaseerd op hun overeenkomstige eigenschappen. Daarbij merkte hij op dat eigenschappen van elementen regelmatig terugkeerden met tussenpozen van acht elementen. In 1864 publiceerde hij zijn tabel als de "wet van de octaven" (hierbij refererend aan de octaaf uit de muziek, met een interval van zeven). Hoewel deze "octaafwet" door veel van zijn tijdgenoten bespot werd, was er niemand die de wet onderuit kon halen.
Tabel van Mendelejev.
De Russische scheikundige Dmitri Mendelejev publiceerde in 1869 een periodieke tabel waarin de elementen niet alleen op atoommassa maar ook op eigenschappen waren gerangschikt. Onafhankelijk van Mendelejev ontwikkelde de Duitser Lothar Meyer gelijktijdig een tabel die veel overeenkomst vertoonde met de tabel van Mendelejev. Maar omdat Mendelejev zijn werk eerder publiceerde gaat de eer niet naar Meyer. 
Mendelejev ging bij het samenstellen van de tabel ervan uit dat wanneer de elementen volgens atoommassa worden gerangschikt, de overeenkomst in eigenschappen verklaard kan worden. Elementen met vergelijkbare eigenschappen zouden dan ofwel bijna gelijke atoommassa's moeten hebben, of periodiek in atoommassa moeten toenemen (zoals bij de triaden).
Het opvullen van de gaten.
Hoewel er later nog veel wijzigingen zijn aangebracht aan de tabel, wordt Mendelejev door velen als "vader" van het huidige periodieke systeem gezien. Zijn tabel vertoonde ook nog veel gaten die door later ontdekte elementen werden opgevuld (bijvoorbeeld scandium, gallium en germanium). Het opvallendst aan de tabel van Mendelejev is het volledig ontbreken van de edelgassen. William Ramsay plaatste in 1898 argon in een nieuwe groep tussen chloor en kalium. Deze groep werd bekend als de "nul" groep, vanwege de valentie nul van deze elementen. Op basis van de eigenschappen van helium en argon deed Ramsey voorspellingen over het toen nog onontdekte neon. 
In de 20e eeuw werden er mede dankzij de steeds beter wordende apparatuur meer eigenschappen van elementen bekend. Bijna alle gaten in Mendelejevs tabel werden opgevuld en er werden nieuwe relaties gevonden tussen de elementen die het bestaan van de tabel rechtvaardigden (bijvoorbeeld de schaal van Pauling en ionisatiepotentiaal). Veel overgebleven vragen werden beantwoord met het model van Niels Bohr. De laatste grote aanpassing vond plaats na de ontdekking van plutonium in 1940 en later alle andere transurane elementen door Glenn Seaborg. Hij plaatste de lanthaniden en actiniden in een apart blok. In 1951 kreeg Seaborg de Nobelprijs voor zijn werk.
Evolutie tot het "Periodiek systeem der elementen".
Tot het einde van de 20e eeuw was het periodiek systeem ongestandaardiseerd. Wereldwijd werden niet overal dezelfde atoommassa's gebruikt en de naamgeving en nummering van de groepen was niet overal gelijk. Op het Amerikaanse continent werden romeinse cijfers (al dan niet voorzien van een "a" of "b") gebruikt voor de groepen, terwijl in Europa en veel andere delen van de wereld de nummers 1 tot en met 18 werden gebruikt. Om aan deze misstanden een einde te maken is door de IUPAC een periodiek systeem voorgesteld dat wereldwijd werd aanvaard. Omdat de massa van veel elementen regelmatig wordt aangepast (vaak gaat het om kleine wijzigingen ver achter de komma) worden er regelmatig nieuwe versies uitgegeven. Soms worden er nog nieuwe kunstmatig verkregen elementen aan toegevoegd. Erg vaak gebeurt dat echter niet omdat deze "nieuwe elementen" meestal zeer instabiel zijn en nauwelijks reproduceerbaar; dat is wel een vereiste om een element aan het periodiek systeem toe te kunnen voegen.

</doc>
<doc id="37055" url="https://nl.wikipedia.org/wiki?curid=37055" title="Ribbe">
Ribbe

Een ribbe is in de meetkunde een lijnstuk, dat twee hoekpunten van een veelvlak met elkaar verbindt. Anders gezegd: het is die lijn waar twee vlakken van een veelvlak samenkomen. Zo heeft een kubus net zoals een balk 12 ribben. Een piramide met een formula_1-hoek als grondvlak heeft formula_2 ribben. Een prisma met een formula_1-hoek als grondvlak heeft formula_4 ribben. Bij zowel een piramide als een prisma heeft het grondvlak minimaal drie ribben. Het aantal ribben formula_5 in een veelvlak is, wanneer het aantal zijvlakken formula_6 en het aantal hoekpunten formula_7 van het veelvlak bekend zijn, met de formule van Euler formula_8 te berekenen: formula_9

</doc>
<doc id="37057" url="https://nl.wikipedia.org/wiki?curid=37057" title="Evangelie volgens Johannes">
Evangelie volgens Johannes

Het Evangelie volgens Johannes (vaak kortweg Johannes genoemd) is een van de vier evangeliën in het Nieuwe Testament. Het bevat een verslag van het leven van Jezus en werd door een onbekende auteur (of auteurs) geschreven in het Koinè-Grieks.
Omdat dit evangelie in de canon van het Nieuwe Testament volgt op drie andere (eveneens anonieme) evangeliën, wordt het geschrift al eeuwenlang het Vierde Evangelie genoemd, een term die soms ook wordt gehanteerd door historici.
Auteur(s).
Traditioneel wordt dit evangelie toegeschreven aan de apostel Johannes, maar dit wordt door hedendaagse wetenschappers verworpen. Het evangelie is anoniem; de auteur noemt zijn naam niet in de tekst. Oorspronkelijk had dit geschrift ook geen naam; de titel "Evangelie volgens Johannes" is er pas later aan gegeven toen men aannam dat het was geschreven door de apostel Johannes. Omdat hierdoor gewoonlijk naar de auteur werd verwezen als "Johannes", werd de aanduiding "Johannes de Evangelist" geïntroduceerd om een onderscheid met de apostel te maken als het om de auteur ging.
Vanaf de 2e eeuw tot heden hebben tal van kerkvaders en wetenschappers trachten te achterhalen wie de auteur kan zijn geweest van dit evangelie en de andere werken die aan de apostel Johannes werden toegeschreven, het zogeheten Johanneïsch vraagstuk. Irenaeus, bisschop van Lyon vanaf het jaar 177, schrijft dat Johannes het boek op hoge leeftijd te Efeze heeft (uit)gegeven. Irenaeus noemt als bron Polycarpus van Smyrna die rond 155 op 85-jarige leeftijd stierf en zelf Johannes nog gekend had. De Canon Muratori gaat er in het jaar 170 van uit dat Johannes de apostel het evangelie door anderen liet schrijven en autoriseerde.
Onderzoek in de tweede helft van de twintigste eeuw heeft aangetoond dat de theorie dat het Evangelie volgens Johannes door een enkel persoon zou zijn geschreven niet houdbaar is. Waarschijnlijk is het - net als de synoptische evangeliën - ontstaan door het samenvoegen van perikopen en een redactioneel proces. De wetenschappelijke consensus is dat de auteur van de uiteindelijke redactionele versie van het Evangelie volgens Johannes waarschijnlijk deel uitmaakte van een - geconstrueerde of echte - groep die bekend staat als de "Johanneïsche gemeente" of "Johanneïsche gemeenschap", of ook wel "Johanneïsche school" of "Johanneïsche kring" wordt genoemd.
Datering.
Omdat van de traditionele auteur, de apostel Johannes, al in de tijd van Papias werd aangenomen dat hij tegen het eind van zijn leven in Efeze woonde (een belangrijk centrum van het christelijk geloof na de val van Jeruzalem in 70 n. Chr.), nam men veelal aan dat het evangelie in die stad geschreven werd.
Het Johannesevangelie wordt vrij laat gedateerd. F.C. Baur suggereerde het jaartal 160. In 1934 publiceerde C.H. Roberts een stukje papyrus (P52 = Papyrus Ryl. Gr. 457) dat enkele verzen uit hoofdstuk 18 van het Evangelie volgens Johannes bevat. Hij dateerde op grond van het lettertype, dat erg lijkt op de regeringsstukken van Hadrianus (keizer van 117-138), als uit de eerste helft van de tweede eeuw. Hoewel sommige experts in de paleografie bezwaar maakten en meenden dat het manuscript niet zo nauwkeurig kan worden gedateerd, wordt algemeen erkend dat dit de oudste tekst is met een deel van het Nieuwe Testament.
De Bodmer II papyrus bevat de eerste 14 hoofdstukken van dit evangelie, en dateert van rond 200. Daarnaast zijn er vele papyri en grote codices als getuigen van de tekst.
Hoewel er diverse speculaties zijn over het tijdstip van ontstaan, wordt er dikwijls van uitgegaan dat het Evangelie volgens Johannes rond 90-110 zijn vorm heeft gekregen. Dit is waarschijnlijk later dan de andere drie evangeliën. Mogelijk heeft de schrijver kennis gehad van de geschriften van Matteüs, Marcus en Lucas en veronderstelt hij de inhoud van deze Evangeliën ook bekend bij zijn lezers, maar ook hierover kan enkel gespeculeerd worden.
Kenmerken.
Het boek is voornamelijk aan niet-Joodse christenen gericht. Dat is onder andere te merken aan de vele parenthesen (uitleggingen direct na een bepaald woord, zie bijvoorbeeld 1:39, 1:42, 1:43 en 9:7). Een typisch stijlkenmerk van het Evangelie volgens Johannes is het gebruik van ironie, zoals wanneer het volk de keuze krijgt tussen Barabbas en Jezus (de eerste naam betekent letterlijk Zoon van Vader, de andere is volgens christenen de Zoon van God).
In het Johannesevangelie komt een aantal "Ik ben"-uitspraken van Jezus voor. Bijvoorbeeld: "ik ben het brood", "ik ben het licht der wereld", "ik ben de deur" en "ik ben de goede herder". Een aantal maal bevatten deze uitspraken geen predicaat en zegt Jezus simpelweg: "Ik ben". Dit is een verwijzing naar de manier waarop in het Oude Testament soms over God gesproken wordt, een verwijzing die door de toehoorders herkend wordt en soms tot grote verontwaardiging leidt (8:58,59).
Het Johannesevangelie is naar binnen gericht. Het bevat geen verwijzing naar de wereldse geschiedenis of aandacht voor maatschappelijke kwesties, zoals we die vinden bij met name Lucas. Het gebod van Matteüs om je vijanden lief te hebben is bij Johannes vervangen door het gebod elkaar lief te hebben (13:34, 15:12). Het evangelie benadrukt hoe Jezus en zijn boodschap zowel door "de Joden" als door de wereld verworpen wordt en dat wie Jezus volgt uit de synagoge gezet zal worden (9:22) en gehaat zal worden door de wereld (15:18-27).
Jezus wordt in het Johannesevangelie vaak verkeerd begrepen wanneer hij metaforen en beeldspraak gebruikt. Als hij met Nikodemus over de wedergeboorte spreekt, denkt Nikodemus dat hij dit letterlijk bedoelt (3:3-5). Als hij de Samaritaanse vrouw vertelt dat hij haar "levend water" kan geven, vraagt zij zich af hoe Jezus dat zou kunnen terwijl hij niet eens een emmer heeft (4:10-12). Het omgekeerde gebeurt ook: als Lazarus gestorven is zegt Jezus tegen Lazarus' zuster Marta: "Je broer zal uit de dood opstaan". Marta reageert daarop door te zeggen dat haar broer inderdaad zal opstaan, namelijk bij de opstanding op de jongste dag (11:24), terwijl Jezus het directer bedoelde (11:43,44).
In het evangelie van Johannes komt evenals in het evangelie met Matteüs de confrontatie met de Joodse leiders naar voren. Waar de andere evangeliën, ook dat van Matteüs, hun kritiek meestal beperken tot de Judeese religieuze leiders (farizeeën, schriftgeleerden, priesters, enzovoort), heeft Johannes het regelmatig over "de Judeërs" (bijvoorbeeld 5:16, 7:1, 20:19), en vrijwel altijd wordt deze aanduiding in negatieve zin gebezigd.
Het Johannesevangelie en de synoptische evangeliën.
De evangeliën van Marcus, Matteüs en Lucas worden de "synoptische evangeliën" genoemd. Deze drie evangeliën hebben een groot aantal passages gemeen en vaak zijn die passages zelfs woordelijk hetzelfde. Het is daarom waarschijnlijk dat deze drie boeken in relatie tot elkaar staan: ze zijn gedeeltelijk op elkaar gebaseerd of de auteurs hebben gebruikgemaakt van hetzelfde bronnenmateriaal. De vraag naar de relatie tussen de drie synoptische evangeliën wordt het "synoptische vraagstuk" genoemd.
Er bestaan aanzienlijke verschillen tussen het Johannesevangelie en de synoptische evangeliën. Er zijn echter ook overeenkomsten en op enkele plaatsen bevat het Johannesevangelie passages die ook in een of meer van de synoptische evangeliën voorkomen. De vraag of het Johannesevangelie helemaal los van de andere drie evangeliën gezien moet worden of dat de auteur toch een of meer van de andere evangeliën kende, of misschien gebruikgemaakt heeft van dezelfde bronnen als de auteurs van de andere evangeliën, is nog steeds onderwerp van onderzoek en debat.
Tot in de twintigste eeuw werd vaak aangenomen dat de auteur van het Johannesevangelie in ieder geval het evangelie van Marcus kende, en misschien ook de andere twee. Sinds de tweede helft van de twintigste eeuw neemt men veelal aan dat de auteur van het Johannesevangelie geen van de synoptische evangeliën kende, maar wel gebruik heeft gemaakt van tradities en overleveringen die ook bij de synoptici bekend waren; dit zou dan de overeenkomsten verklaren.
Overeenkomsten.
Net als de andere drie evangeliën in het Nieuwe Testament is het Johannesevangelie een soort biografie van Jezus. De nadruk ligt op zijn handelingen en uitspraken, en op zijn lijden en sterven. Net als de andere evangeliën is het geschreven in het Koinè-Grieks en wordt er geen auteur vermeld. Het laatste hoofdstuk van het Johannesevangelie is, net als het laatste hoofdstuk van het Marcusevangelie (Marcus 16), vrijwel zeker een latere toevoeging.
Het Johannesevangelie bevat een tiental passages die in dezelfde volgorde staan als de overeenkomstige passages in het Marcusevangelie. Verder zijn er verschillende korte passages waarin er een sterke gelijkenis bestaat tussen de woordkeuze en formulering in het Johannesevangelie en dat van Marcus (bijvoorbeeld Joh. 1:26-34 en Marcus 1:7-11).
Totstandkoming.
Het boek bevat een aantal vreemde overgangen en andere eigenaardigheden.
Er zijn verschillende hypothesen opgesteld om dit soort eigenaardigheden in het Johannesevangelie te verklaren. Onder anderen Rudolf Bultmann suggereerde dat de auteur gebruikmaakte van enkele bronnen. Een van die bronnen zou een verzameling van verhalen zijn over wonderen die Jezus gedaan had, en een andere bron zou een aantal toespraken van Jezus bevatten. De auteur zou het materiaal uit deze twee bronnen (en andere bronnen) samengevoegd hebben tot een evangelie. Andere hypothesen die wel geopperd zijn is dat de eigenaardigheden het gevolg zijn van latere aanvullingen op het evangelie (in ieder geval twee van dat soort latere toevoegingen zijn bekend, zie verderop), of dat auteur gedurende lange tijd bezig is geweest met het schrijven van het evangelie.
Inhoud.
Het evangelie begint met een proloog (1:1-18) waarin een aantal thema's uit het evangelie al genoemd worden. Mogelijk is deze passage gebaseerd op een lied of een gedicht: vooral de verzen 1 t/m 5 bevatten een duidelijk parallellisme waarbij het tweede deel van iedere uitspraak terugkomt in het eerste deel van de daarop volgende uitspraak.
Na de proloog begint in 1:19 het verhalende deel van het evangelie. Dit verhalende deel bestaat uit twee delen. Het eerste deel (hoofdstuk 2 t/m 12) bevat het verhaal van Jezus' openbare optreden, beginnend met het wonder op de bruiloft in Kana. Dit deel, dat zich afspeelt over een periode van twee of drie jaar, bevat een aantal wonderverhalen, toespraken en 'dialogen' (echte dialogen zijn het niet: het zijn eerder monologen die in de context van een gesprek tussen Jezus en iemand anders geplaatst zijn, bijvoorbeeld 3:1-21). Er zijn in dit deel zes wonderen van Jezus beschreven en de zes 'dialogen' die in dit deel staan sluiten elk bij een van deze wonderen aan. Het eindigt met een soort samenvatting (12:44-50) die lijkt op het begin van het evangelie en waarin dezelfde thema's terugkomen.
Het tweede deel (hoofdstuk 13 t/m 21) laat het samenzijn van Jezus met zijn directe volgelingen (hoofdstuk 13 t/m 17) zien. Het bevat ook een verslag van zijn lijden en sterven, en van zijn verschijningen aan de discipelen nadat hij opgewekt is uit de dood (hoofdstuk 18 t/m 21). Hoofdstuk 17 bevat het hogepriesterlijke gebed. In tegenstelling tot het eerste deel speelt dit deel zich grotendeels af in een korte periode, namelijk een dag.
Thema: geloof en ongeloof.
De schrijver zegt zelf wat zijn bedoeling is: "Jezus heeft nog veel meer wondertekenen voor zijn leerlingen gedaan, die niet in dit boek staan, maar deze zijn opgeschreven opdat u gelooft dat Jezus de messias is, de Zoon van God, en opdat u door te geloven leeft door zijn naam" (20:30,31). De zeven beschreven wonderen worden in dit boek "teken" genoemd, ze hebben iets te betekenen. Ook zijn er zeven symbolen, waarmee Jezus zichzelf vergelijkt. Het conflict tussen geloof en ongeloof is voortdurend onderwerp van de gesprekken tussen Jezus en de omstanders. Door het hele boek zegt Jezus nadrukkelijk "Ik ben". Dit wordt vaak uitgelegd als een verwijzing naar de Godsnaam, die immers ook "Ik ben" betekent.
Latere toevoegingen.
Het verhaal van Jezus en de overspelige vrouw.
Het verhaal van Jezus en de op overspel betrapte vrouw (Johannes 7:53-8:11) is volgens veel moderne exegeten en tekstcritici een latere toevoeging.
Sommige handschriften (familie 13) hebben deze tekst tussen Lucas 21 en 22, andere aan het eind van het Johannesevangelie (familie 1) en in de oudst bekende handschriften, die getuigen van de (pre) Alexandrijnse tekst, Papyrus 66, Papyrus 75, de Codex Sinaiticus en de Codex Vaticanus, ontbreekt het. Mogelijk is het verhaal aanvankelijk los van de ons bekende Evangeliën overgeleverd.
Hoofdstuk 21.
Ook het laatste hoofdstuk van het evangelie, Johannes 21, is mogelijk een latere toevoeging. Het extra hoofdstuk vermeldt nog een verschijning van Jezus, hoewel aan het eind van hoofdstuk 20 al geïmpliceerd wordt dat er geen verdere verschijningen meer zullen volgen (20:29: "Gelukkig zijn zij die niet zien en toch geloven"). Daarnaast speelt hoofdstuk 21 zich plotseling in Galilea af, terwijl hoofdstuk 20 zich nog in Jeruzalem afspeelt. Ook de stijl en het vocabulaire van hoofdstuk 21 lijken af te wijken van de rest van het evangelie. 
Hier tegen in te brengen is dat er geen manuscript van het evangelie van Johannes bekend is waarbij hoofdstuk 21 ontbreekt.
Johannespassie.
Er zijn vele Johannespassies gecomponeerd naar dit evangelie, waarvan het oratorium van Johann Sebastian Bach, de Johannes-Passion (BWV 245), de grootste bekendheid geniet.

</doc>
<doc id="37062" url="https://nl.wikipedia.org/wiki?curid=37062" title="Rijksbijdrage voor het openbaar vervoer">
Rijksbijdrage voor het openbaar vervoer

De rijksbijdrage voor het openbaar vervoer is in Nederland een subsidie voor
vervoersautoriteiten om stads- en streekvervoer en OV te water onder de kostprijs en met een groter aanbod te kunnen aanbieden aan haar burgers. Zonder deze rijksbijdrage zou het stads- en streekvervoer duurder zijn en/of alleen te vinden in grotere steden. In 2004 betaalde rijksoverheid in totaal zo'n 1,08 miljard euro aan de 19 vervoersautoriteiten. Daarmee wordt zo'n 63% van de totale kosten van het stads- en streekvervoer door de overheid betaald.
Geschiedenis.
In de jaren zestig van de twintigste eeuw lukte het de vervoerbedrijven niet meer om de jaarrekening zonder verlies af te sluiten. De oorzaken hiervan lagen deels bij de toename van het autogebruik, voor het woon-werkverkeer werd de auto steeds vaker gebruikt ten koste van het gebruik van bus en tram. 
Niet alleen de vraag naar stads- en streekvervoer nam af, ook de kosten stegen. Vooral de personeelskosten, een belangrijk deel van de totale exploitatiekosten, namen toe. Door het verhogen van de tarieven zou er een vicieuze cirkel ontstaan: door de hogere tarieven zou het OV-gebruik nog verder afnemen, waardoor de tarieven nog verder verhoogd zouden moeten worden, waardoor het OV-gebruik nog zal verder afnemen, enzovoorts, enzovoorts.
De overheid vond het destijds toch noodzakelijk om stads- en streekvervoer betaalbaar te houden voor groepen die niet zonder het openbaar vervoer kunnen. Hierbij kan gedacht worden aan mensen zonder rijbewijs, scholieren en ouderen. Daarom ging de rijksoverheid over tot het subsidiëren van het stads- en streekvervoer.
1969: tekorten afdekken.
In 1969 betaalde de rijksoverheid voor het eerst 30 miljoen gulden aan de negen stadsvervoerbedrijven en 3 miljoen gulden aan de streekvervoerders. In 1974 worden de tekorten van het stadsvervoer geheel overgenomen door de rijksoverheid. Ook in het streekvervoer werden de tekorten geheel afgedekt. Zodoende wordt het stads- en streekvervoer gesubsidieerd met een openeinderegeling. Het feit dat vervoerbedrijven daardoor nauwelijks op de kosten hoeven te letten, werd vaak gezien als een groot nadeel. Wel stelde de rijksoverheid eisen ten aanzien van de standaardisering van het busmaterieel. Door de standaardisering hoopte de rijksoverheid dat de onderhouds- en aanschafkosten van bussen lager zouden worden.
Tot en met 1978 werden de tekorten afgedekt op basis van de begrotingen van de vervoerders. In de periode 1979 tot en met 1982 ging men uit van de jaarrekeningen van de vervoerders. Na 1982 worden aan de openeinderegeling wel enkele eisen gesteld aan de vervoerbedrijven.
1990: subsidie op basis van plaatskilometers.
In 1990 wordt het subsidiestelsel gewijzigd. Voortaan wordt de subsidie
berekend aan de hand van plaatskilometers (plaatskilometer: het vervoeren van 1 zitplaats in een vervoermiddel over een afstand van 1 kilometer) van de vervoerders. Omdat alle - dus ook lege - zitplaatsen worden gesubsidieerd werd het voor de vervoerder lonend om het OV-aanbod (ongeacht de vraag) te vergroten. Omdat de rijksoverheid vanaf 1992 fors wil bezuinigen op het openbaar vervoer, wordt het subsidiestelsel in 1993 vervangen.
1993: subsidie op basis van reizigerskilometers.
In 1993 stapt de rijksoverheid over op een subsidie aan de hand van reizigerskilometers (reizigerskilometer: het vervoeren van 1 reiziger over een afstand van 1 kilometer). Om de reizigerskilometers te berekenen wordt het WROOV-onderzoek voor de verdeling van de reizigersopbrengsten uitgebreid tot een WROOV-Plus onderzoek. Voortaan wordt niet alleen de verdeling van de kaartopbrengsten, maar ook een berekening van de reizigerskilometers onderzocht.
1998: opbrengstsuppletie.
Sinds 1998 werd de rijksbijdrage voor het stads- en streekvervoer gebaseerd op opbrengstsuppletie. Elk jaar stelde de minister de suppletiefactor vast. In 2004 werd dit vastgesteld op 1,3015. Voor 1 euro vervoeropbrengst van de nationale vervoerbewijzen, kreeg de vervoersautoriteit zo'n 1,30 euro aan subsidie om aan de uitvoerende vervoerder(s) te kunnen geven. Deze subsidie werd niet alleen berekend over de daadwerkelijke vervoeropbrengsten, maar ook over de opbrengstderving van de OV-studentenkaart. In totaal werd ongeveer 84% van de totale exploitatiesubsidie via de opbrengstsuppletie verdeeld. De totale subsidie werd verder nog gecorrigeerd door bevolkingsdichtheid, inwonertal, oppervlakte, centrumfunctie. Ook bestonden er extra subsidies voor tram- en trolleybusexploitatie (tram/trolleyforfait), instandhouding metrosysteem, toezichthouders op de tram en metro, subsidie voor aanschaf lagevloermaterieel, enz.
Vervoerautoriteiten waren in deze tijd provincies, maar ook de grotere steden. Eerst waren dit BOV- en BOS- gemeenten met respectievelijk een eigen gemeentelijk vervoerbedrijf (BOV) dan wel het stadsvervoer ondergebracht bij de streekvervoerder (BOS). Later werd dit aantal steden ingeperkt, en bleven alleen de VOC-gemeenten (centrumgemeenten) zelf verantwoordelijk voor hun stadsvervoer.
In dit opbrengst/suppletiestelsel kon gratis openbaar vervoer niet via de rijksbijdrage bekostigd worden.
GDU (infrastructuur).
Voor infrastructuur van regionaal belang, zoals provinciale wegen en bruggen, maar ook de OV-infrastructuur (busbanen, verkeerslichtbeïnvloeding, busstations) keerde de Rijksoverheid aan provincies en kaderwetgebieden de gebundelde doeluitkering (GDU) uit. Tot 1 januari 2004 werden projecten tot 11,34 miljoen euro betaald met de GDU-gelden. Projecten boven dit bedrag werden direct betaald door het rijk via het Meerjarenprogramma Infrastructuur en Transport (MIT). Na 1 januari 2004 werd deze grens verhoogd tot 225 miljoen euro, onder gelijktijdige verhoging van de GDU-bedragen (GDU+). De verantwoordelijkheid voor de infrastructuur verschoof hierdoor meer richting de provincies en kaderwetgebieden (decentralisatie).
Huidige situatie.
2005: BDU Verkeer en Vervoer.
BDU staat voor Brede Doeluitkering. Vanaf 2005 werd het OV-budget en de GDU bij elkaar gevoegd in de BDU. Daarmee ontstond er 'ontschotting': geld voor de infrastructuur mag gebruikt worden voor de exploitatie en exploitatiegeld mag gebruikt worden voor infrastructurele projecten. Het OV-budget werd in de BDU in deze jaren gebaseerd op de Rijksbijdrage 2004 minus bezuinigingen. Dit betekent dat de verdeling van de Rijksbijdrage vanaf 2008 niet meer afhankelijk is van de vervoeropbrengst.
De status van de VOC-gemeenten kwam te vervallen. Alle budgetten gingen voortaan naar de provincies en de stadsgewesten (kaderwetgebieden, ofwel WGR+-regio's). Een aantal provincies koos ervoor om de verantwoordelijkheid voor het stadsvervoer door te delegeren aan inliggende gemeenten. Dat gold bijvoorbeeld voor Alkmaar, Amersfoort, Apeldoorn, Almere en Lelystad. In 2011 hebben alleen Almere en Lelystad deze gedelegeerde bevoegdheid nog.
2008: subsidie op basis van structuurkenmerken.
Vanaf 2008 wordt de BDU niet verdeeld op basis van reizigersinkomsten (opbrengstsuppletie), maar volledig op de structuurkenmerken van een bepaald gebied, zoals het aantal woningen en de omgevingsadressendichtheid. In feite wordt dan niet meer de strippenkaart of OV-chipkaart maar de stedelijkheidsgraad van een gebied en het aantal huishoudens, gesubsidieerd. Dat lijkt op het eerste gezicht een logische keuze, omdat de BDU niet alleen openbaarvervoergelden bevat, maar ook gelden voor infrastructuur, verkeersveiligheid en dergelijke. Nadeel is echter dat dit leidt tot minder subsidie voor de dunbevolkte gebieden, waar de afhankelijkheid van het OV juist groter is dan in de steden.
De OV-autoriteit kan nu volledig zelf bepalen hoe de vergoeding aan de vervoerder berekend wordt. Dat kan door de opbrengstverantwoordelijkheid bij de vervoerder te leggen en in een aanbesteding de vervoerder te selecteren die de minste subsidie voor het vervoeraanbod vraagt, maar ook door andere prikkels in te bouwen in de concessie (bonus-malusregeling). Een voordeel van het nieuwe stelsel is de mogelijkheid om gratis openbaar vervoer in te voeren, zonder dat de rijkssubsidie wegvalt.

</doc>
<doc id="37063" url="https://nl.wikipedia.org/wiki?curid=37063" title="Lijst van naamdagen - januari">
Lijst van naamdagen - januari

Hieronder staan de naamdagen voor januari.

</doc>
<doc id="37064" url="https://nl.wikipedia.org/wiki?curid=37064" title="Naamdag">
Naamdag

De naamdag ("panigyria") van een persoon is de gedenkdag van de heilige naar wie deze katholieke of orthodoxe persoon genoemd is (meestal tijdens de doop, de zogenaamde doopnaam). Gedenkdagen van heiligen vallen in het algemeen op hun sterfdag. Een bekend voorbeeld is Sint-Nicolaas. Hij stierf volgens de overlevering op 6 december in het jaar 342.
In Nederland en Vlaanderen wordt iemands naamdag niet vaak gevierd, met uitzondering van enkele plaatsen in Limburg. In andere landen is de naamdag vaak belangrijker dan de verjaardag. Zo worden op Cyprus de naamdagen op een kleurrijke wijze gevierd en worden op de dag van de heilige rond de kerk of het klooster door de dorpsbewoners allerlei producten aan de man gebracht, inclusief de plaatselijke lekkernijen. Ook in Bosnië-Herzegovina, Finland, Letland, Italië, Kroatië, Spanje, Griekenland, Rusland, Oekraïne, Hongarije, Servië, Roemenië, Polen, Slowakije, Tsjechië, Zweden en Bulgarije wordt de naamdag gevierd.
In veel van deze landen krijgt men in vele gevallen een orthodoxe of katholieke naam bij de doop en iedereen heeft dus zijn eigen naamdag. In andere landen is er een kalender gemaakt met de meest voorkomende voornamen. In Nederland kan echter vaak met een beetje puzzelen ook een naamdag gevonden worden bij een voornaam. Soms zijn er bij een bepaalde naam twee naamdagen. In dat geval wordt de dag gekozen die het dichtst bij de verjaardag ligt of het is de eerstvolgende naamdag na de verjaardag. Als iemand geen naamdag heeft, wordt deze gevierd op Allerheiligen. Voor de Grieks-orthodoxe Kerk valt deze dag op de dag na Pinksteren en niet op 1 november.
Het maakt meestal niet uit of een naam tot een mannelijke of vrouwelijke heilige behoorde, want bijna alle namen kunnen aan zowel zonen als dochters gegeven worden. Zo kan, in het eerder voorbeeld van Sint-Nicolaas, de naam voor dochters veranderd worden in Nicoletta of Nicole.

</doc>
<doc id="37065" url="https://nl.wikipedia.org/wiki?curid=37065" title="Heiligenkalender">
Heiligenkalender

Een heiligenkalender (Latijn: "calendarium") geeft een lijst van naamdagen, onderverdeeld per maand. 
De Katholieke Kerk onderscheidt vier soorten heiligenvieringen:
Zo is 1 januari het hoogfeest van Maria Moeder van God, 9 augustus het feest ter nagedachtenis van Edith Stein, 20 augustus de verplichte gedachtenis van Bernardus van Clairvaux en 14 oktober de vrije gedachtenis van Paus Callistus I.
Voor de bisdommen van een kerkprovincie kunnen de bisschoppen de rang van de naamdag van heiligen wijzigen, zodat de heiligen uit hun kerkprovincie meer aandacht krijgen. Ook kloosterorden en congregaties kunnen de feesten van heiligen en zaligen uit hun geledingen op soortgelijke wijze met hogere rang vieren. De heiligverklaring van steeds nieuwe heiligen leidt vaak tot verschuivingen op de heiligenkalender. Bij de wijziging van het "Calendarium Romanum" in 1969 verdween een aantal als legendarisch beschouwde heiligen uit de lijst van kerkelijke feestdagen.
Veel van deze naamdagen zijn tevens merkeldagen.
§ De naam staat niet in de bijbel maar is uit de traditie afkomstig.
† Geen bijbelse gebeurtenis
Zie ook.
Een alfabetische lijst van heiligen kan men vinden in de lijst van christelijke heiligen.

</doc>
<doc id="37068" url="https://nl.wikipedia.org/wiki?curid=37068" title="Romanov">
Romanov



</doc>
<doc id="37069" url="https://nl.wikipedia.org/wiki?curid=37069" title="Pruisisch blauw">
Pruisisch blauw

Pruisisch blauw is een van de eerste moderne synthetische pigmenten. Het wordt ook wel Berlijns blauw genoemd. Er is zeer weinig van dit pigment nodig om de sterke blauwe kleur te verkrijgen. De kleur is echter niet zo lichtecht. Door de hoge kleursterkte is de kleur snel overheersend. De kleur heeft vaak een groenachtige ondertoon en is voor mengen van paars daardoor minder geschikt.
Ontdekking.
Het pigment werd ontdekt door de pigmentenmaker Johann Jacob Diesbach in Berlijn. Het jaar 1704 wordt traditioneel genoemd, maar contemporaine bronnen maken het waarschijnlijk dat Diesbach het pigment in feite in 1706 per ongeluk maakte. Dit gebeurde terwijl hij experimenteerde met het oxideren van ijzer en een pigment dat ossenbloed wordt genoemd. Daarom verwachtte hij dat de kleur rood zou worden.
In 1708 begon Johann Leonhard Frisch het pigment commercieel te produceren, zoals blijkt uit een brief aan Gottfried Wilhelm Leibniz, sinds augustus 1709 onder de naam "Preussisch Blau". In november 1709 veranderde hij de naam in "Berlinisch Blau".
Hoewel vaak gesteld is dat Pruisisch blauw pas sinds 1724 algemeen beschikbaar kwam, blijkt uit onderzoek dat schilders het vrijwel ogenblikkelijk aan hun palet toevoegden. Er was dan ook een grote behoefte aan een sterk blauw dat goedkoper was dan ultramarijn en stabieler dan azuriet. Een van de oudste schilderijen waarin het pigment kon worden aangetoond is van Pieter van der Werff en dateert uit 1709. Een leerling van Diesbach, De Pierre, begon Pruisisch blauw te maken in Parijs. De eerste Franse werken die de kleur toepassen dateren al uit 1710. Simon Eikelenberg, een Nederlandse schilder, schreef in 1722 over het gebruik van de kleur. In 1726 publiceerde John Woodward de bereidingswijze.
Chemische formule.
De verbinding bevat het element ijzer in twee verschillende oxidatietoestanden, met name +II en +III. De intense kleur is vooral het gevolg van deze gemengde valentietoestand van ijzer.
Productie.
Wanneer men aan een oplossing van kaliumhexacyanoferraat(II) een oplossing van een ijzer(III)-zout toevoegt, of aan een oplossing van kaliumhexacyanoferraat(III) een ijzer(II)-zout toevoegt, ontstaat in beide gevallen een 1:1 opgelost Pruisisch blauw:
Indien dan een overschot van ijzer(III)- of ijzer(II)-ionen wordt toegevoegd, zal een blauwe neerslag ontstaan die onoplosbaar is.
De intens blauwe kleur ontstaat als gevolg van het ontstaan van een Charge-transfer complex tussen de Fe2+- en het Fe3+-ionen.
Het pigment slaat neer in zeer fijne deeltjes en de precieze grootte daarvan bepaalt of de tint naar het groen of het blauw zweemt.
Toepassingen.
Pigment.
Pruisisch blauw werd in de loop van de achttiende eeuw snel het dominante blauwe pigment in de schilderkunst. Het is sterk glacerend wat de potentiële verzadiging sterk doet toenemen want in dekkende lagen is de kleur nogal dof; de grootste kleurkracht wordt verkregen door een transparant glacis over een witte reflecterende onderlaag. De lichtechtheid is op zich goed maar in mengingen met witte verf gecombineerd met directe blootstelling aan zonnestraling en een hoge luchtvochtigheid wil de kleur nog weleens sterk teruglopen. Het pigment verdraagt geen kalk en is dus ongeschikt voor fresco; evenmin kan het gebruikt worden voor acrylverf. Het nummer in de "Colour Index" is PB27. Al in de achttiende eeuw kreeg het een ruime industriële toepassing. Een beroemd voorbeeld daarvan is dat de uniformen van het Pruisische leger met Pruisisch blauw gekleurd werden.
Het pigment was een voorloper van het gebruik van blauw in blauwdrukken, en werd gebruikt in een vroege vorm van fotografie, de cyanotypie. In Japan werd het pigment populairder dan indigo. Opgelost in oxaalzuur kan Pruisisch blauw als inkt gebruikt worden. Het pigment wordt ook gebruikt in verf, op lint voor schrijfmachines en in carbonpapier. Het pigment is niet giftig en kan daarom ook in cosmetica worden gebruikt. Vanaf ongeveer 1970 werd Pruisisch blauw steeds meer vervangen door een ander pigment, phtaloblauw.
De Nederlandse Spoorwegen gebruikten de kleur voor het schilderen van rijtuigen en locomotieven vanaf 1954. Na 1968 ging het bedrijf over op blauwgeel.
Medisch gebruik.
Pruisisch blauw is sinds 2003, in de vorm kaliumhexacyanoferraat(II), opgenomen in de lijst van essentiële geneesmiddelen van de WHO. Het wordt als poeder gebruikt als tegengif in geval van vergiftiging met thallium of radioactief cesium. Het kan deze stoffen in de ingewanden aan zich binden waardoor ze met de ontlasting uit het lichaam verwijderd worden. De stof werkt tegen een thalliumvergiftiging doordat de kaliumatomen vervangen worden door thallium.

</doc>
<doc id="37070" url="https://nl.wikipedia.org/wiki?curid=37070" title="Ratterie">
Ratterie



</doc>
<doc id="37071" url="https://nl.wikipedia.org/wiki?curid=37071" title="Rattery (fokkerij)">
Rattery (fokkerij)

Een rattery is een Engels woord voor rattenhouderij. In Nederland wordt er meestal een rattenfokkerij mee bedoeld die op kleine schaal en voor niet-commerciële doeleinden ratten fokt. 
Het gaat meestal om hobbyisten die zich tot doel hebben gesteld gezonde of speciale ratten te fokken die als huisdier worden verkocht. Deze liefhebbers werken meestal samen - al dan niet in clubverband - met meerdere fokkers en houden zich aan een aantal strak omschreven richtlijnen omtrent de rattenfok, waarbij goede ratteries proberen om de gemiddelde leeftijd en algehele gezondheid van de nakomelingen steeds hoger te krijgen. Het welzijn van de dieren staat, volgens de ratteryhouders, steeds voorop en de selectie op gezondheid zou prioritair moeten zijn voor een rattery. Daarmee willen ze proberen iets te doen aan de vele gezondheidsproblemen bij ratten.
Bij de tamme rat komen namelijk erg veel erfelijke afwijkingen voor, zoals chronische luchtwegproblemen, tumoren en megacolon. Dit komt doordat op grote schaal onverantwoord gefokt werd met ratten toen deze plotseling populaire huisdieren werden. Door veel inteelt fokte men recessieve genen in de ratten die bijvoorbeeld zorgden voor een mooie vachtkleur, voor een speciale tekening of bijzondere vormen. Door deze wijze van fokken kwamen echter ook aan recessieve genen gebonden ziekten tot uiting. Dientengevolge nam de gezondheid van de ratten af en de sterfte toe.
Andere rattenfokkers zijn dierenwinkels, slangenhouders en professionele fokkers.

</doc>
<doc id="37073" url="https://nl.wikipedia.org/wiki?curid=37073" title="Dombo">
Dombo

Dombo (Engelse titel: "Dumbo") is een Amerikaanse tekenfilm van Walt Disney Productions, die uitkwam op 23 oktober 1941. Het is de vierde lange tekenfilm van Disney. Het verhaal van de film is gebaseerd op "Dumbo, the Flying Elephant", een kinderboek uit 1939 van Helen Aberson en Harold Perl.
"Dombo" werd vooral gemaakt als poging om de teleurstellende opbrengst van de vorige film, "Fantasia" (1940), te compenseren. De film werd gemaakt met een klein budget, en is relatief kort voor een Disney-animatiefilm. Desondanks wordt "Dombo" gezien als een van Disneys hoogtepunten.
Verhaal.
Bij aanvang van de film brengen ooievaars jonge dieren naar hun ouders, die in een circus werken. De laatste, een babyolifantje dat is bestemd voor mevrouw Jumbo, arriveert pas de volgende dag wanneer het circus per trein op weg is naar z’n volgende locatie. Het olifantje wordt Jumbo Junior genoemd, maar als hij gigantische oren blijkt te hebben drijven de andere olifanten hier flink de spot mee. Ze geven hem zelfs de bijnaam Dombo, een samentrekking van 'dom' en zijn werkelijke naam Jumbo.
Eenmaal op locatie is Dombo met zijn enorme oren ook het mikpunt van spot door het circuspubliek. Wanneer mevrouw Jumbo haar kind verdedigt tegen een groep baldadige jongens, denkt de circusdirecteur dat ze dol is geworden en laat haar opsluiten. Dombo blijft zonder zijn moeder en verstoten door de andere olifanten achter. 
Hij krijgt onverwacht gezelschap van een muis genaamd Timmie, die zijn vriend en mentor wordt. Timmie probeert Dombo's status in het circus te verbeteren door de directeur over te halen hem tot toppunt van een act te maken. Dit mislukt gigantisch en Dombo wordt in plaats daarvan gedegradeerd tot clown. Dezelfde avond overleggen de clowns en besluiten bij de directeur opslag te eisen. Hier openen ze een fles champagne op, maar die laten ze uiteindelijk in een vat water vallen. Dezelfde avond, na een bezoekje aan Dombo’s moeder, drinken Dombo en Timothy beide van dit vat water waar dus die fles in ligt. Ze worden beide dronken en krijgen hallucinaties van roze olifanten.
De volgende ochtend worden de twee wakker in een boom. Ze hebben geen idee hoe ze daar gekomen zijn. Een groep kraaien komt met de theorie dat Dombo wellicht naar boven is gevlogen. Met hun hulp slaagt Dombo erin om opnieuw te vliegen. Met zijn nieuw verworven talent steelt Dombo de show tijdens het volgende optreden, en neemt hij op gepaste wijze wraak op de andere olifanten. Eindelijk ziet men hem als een ster, en hij wordt de topattractie van het circus.
Stemrolverdeling.
Geen van de stemacteurs werd vermeld op de aftiteling. In 1949 werd er een Nederlandse versie gemaakt. Cruys Voorbergh sprak de stem in van de kraaien en de ooievaar, Lia Dorana de stem van mevrouw Jumbo en Harry Bronk de stem van Timmie Muis.
Achtergrond.
Productie.
Nadat zowel "Pinokkio" als "Fantasia" financieel een flop waren geworden bij gebrek aan steun door de Europese en Aziatische markten, probeerde Disney met "Dombo" zijn studio voor faillissement te behoeden. Dick Huemer en Joe Grant kregen de taak om het scenario te schrijven. Het boek dat ze als basis gebruikten, "Dumbo the Flying Elephant by Helen Aberson and Harold Pearl", telde slechts 36 pagina’s waarvan er acht volledig door plaatjes werden ingenomen. Hoe Disney ooit op het idee kwam om dit boek te gebruiken, is niet bekend.
De film ging begin 1941 in productie. Ben Sharpsteen kreeg de taak om de productie simpel en zo goedkoop mogelijk te houden. Als gevolg hiervan zijn de tekeningen in Dombo duidelijk minder gedetailleerd dan in voorgaande Disneyfilms. Voor het inkleuren van de achtergronden werd waterverf gebruikt. De gebroeders Disney vonden het echter wel nodig twee olifanten naar de studio laten komen om het gedrag en de gelaatstrekken van de dieren beter te kunnen bestuderen zodat ze realistischer konden worden getekend.
De simpele tekeningen maakten dat de tekenaars zich minder druk hoefden te maken om details, en zich meer konden focussen op hoe de personages moesten acteren in de film. Veel critici zagen Dombo als een van de beste voorbeelden van traditionele animatie.
Op 29 mei 1941 gingen veel tekenaars van Disney in staking. Enkele van deze stakende tekenaars werden in de film bespot door ze als model te gebruiken voor de clowns, die bovendien eveneens dreigen met een staking als ze geen opslag van de baas krijgen.
De film werd met slechts 64 minuten de kortste Disneyfilm ooit. RKO eiste aanvankelijk dat Disney de film langer zou maken, maar ging met tegenzin akkoord de film in zijn huidige vorm uit te brengen.
Reacties.
Ondanks dat "Dombo" net als "Pinokkio" en "Fantasia" niet uitgebracht kon worden in Europa en Azië vanwege de Tweede Wereldoorlog, werd het een van de succesvolste films van Disney gedurende de jaren 40. Het was ook een van de eerste Disneyfilms die, zij het in aangepaste vorm, op tv te zien was.
Financieel was de film een opsteker voor Disney. De productie kostte 813.000 dollar, wat slechts de helft was van het budget van de allereerste lange Disney-film, "Sneeuwwitje en de zeven dwergen". De opbrengst liep echter op tot 1,6 miljoen dollar bij de originele uitgave.
Controverse.
De film kreeg aanvankelijk kritieken dat er vormen van racisme in zouden zitten. Zo zouden de kraaien zijn gebaseerd op stereotiepen van Afro-Amerikanen. De stemmen van de kraaien werden bijna allemaal, afgezien van de hoofdkraai, gedaan door zwarte acteurs, en de leider van de kraaien draagt in het scenario zelfs de naam Jim Crow. Tegenstanders van deze kritiek wezen er juist op dat de kraaien een positieve rol hebben in de film, daar zij Dombo juist helpen. Dit was overigens niet de enige film die hierop bekritiseerd werd, ook De Aristokatten uit 1970 zou racistische stereotiepen bevatten. Popeye-cartoons die uitkwamen toen de Verenigde Staten al in oorlog waren met Japan, vrij snel na Dombo dus, bevatten eveneens racistische stereotypes van Japanners.
In het Nederlands is de naam "Dombo" in het dagelijks taalgebruik overgenomen ter aanduiding van iemand die niet al te intelligent uit de hoek komt, een blunder of faux pas begaat, of die grote oren heeft.
Remake.
In 2017 werd er aangekondigd dat er een remake wordt gemaakt, geregisseerd door Tim Burton. Deze remake is uitgekomen in maart 2019.
Prijzen en nominaties.
In 1942 won Dombo de Oscar voor beste muziek, en werd genomineerd voor een Academy Award in de categorie beste originele lied.
In 1947 won de film op het filmfestival van Cannes een prijs voor beste animatie.

</doc>
<doc id="37074" url="https://nl.wikipedia.org/wiki?curid=37074" title="Dumbo-oren">
Dumbo-oren

Dumbo-oren is een genetische afwijking bij ratten die leidt tot grote, laagingeplante oren. Het recessieve gen (du) dat dumbo-oren veroorzaakt, moet bij beide ouders aanwezig zijn om jongen te krijgen met dumbo-oren. De afwijking is genoemd naar het olifantje Dumbo.
Omdat dumbo-oren een populair kenmerk was bij ratjes, heeft men door veelvuldige inteelt veel van dit soort dumbo ratjes gefokt. In 2004 kwam, door onverantwoord fokken, het dumbo-gen ("dudu") vaak voor, samen met een aantal ernstige erfelijke ziekten.
Sinds 2006 is duidelijk dat de afwijkingen, zoals beschreven, niet speciaal samenhangen met de oorstand. Er is zelfs helemaal geen bewijs gevonden dat de oorstand invloed heeft op de gezondheid van de rat. Ratten met dumbo-oren hebben voor veel mensen een lieflijker uiterlijk, waardoor ze populairder zijn dan ratten met normale oren. Er is echter geen verschil in karakter.

</doc>
<doc id="37075" url="https://nl.wikipedia.org/wiki?curid=37075" title="Berlijns blauw">
Berlijns blauw



</doc>
<doc id="37077" url="https://nl.wikipedia.org/wiki?curid=37077" title="Schalloppgambiet">
Schalloppgambiet

Het Schalloppgambiet is een variant in de schaakopening Koningsgambiet. Het is ingedeeld bij de open spelen.
Het gambiet begint met de volgende zetten: 1.e4 e5 2.f4 exf4 3.Pf3 Pf6 4.e5 Ph5.
Eco-code C 34.
Het Schalloppgambiet is geanalyseerd door de Duitse schaker Emil Schallopp, die leefde van 1843 tot 1919.

</doc>
<doc id="37079" url="https://nl.wikipedia.org/wiki?curid=37079" title="Quadegambiet">
Quadegambiet

Het Quadegambiet is bij het schaken een variant in de opening Koningsgambiet.
Het gambiet begint met de zetten: 1.e4 e5 2.f4 ef 3.Pf3 g5 4.Pc3
Eco-code C 37.
Het Quadegambiet is genoemd naar een Nederlandse schaker die in de tweede helft van de 19e eeuw zijn speurwerk verrichtte.

</doc>
<doc id="37080" url="https://nl.wikipedia.org/wiki?curid=37080" title="Ricegambiet">
Ricegambiet

Het Ricegambiet is in het schaken een variant in de schaakopening Koningsgambiet.
Het thematoernooi ("zie volgende alinea") begon met de zetten: 1.e4 e5 2.f4 ef 3.Pf3 g5 4.h4 g4 5.Pe5 Pf6 6.Lc4 d5 7.ed Ld6 8.0-0.
Eco-code C 39.
Het gambiet werd geanalyseerd door de in Duitsland geboren Amerikaanse financier Isaac Rice, die leefde van 1850 tot 1915. Hij gaf veel geld uit om zijn vondst te promoten. Hij organiseerde toernooien met de verplichte openingszetten van zijn gambiet en betaalde de prijzen voor de deelnemers uit eigen zak. Na zijn dood werd het gambiet praktisch niet meer gespeeld.

</doc>
<doc id="37081" url="https://nl.wikipedia.org/wiki?curid=37081" title="Bantega">
Bantega

Bantega (Fries: "Bantegea"; Stellingwerfs: "Bantege") is een dorp in de gemeente De Friese Meren, in de Nederlandse provincie Friesland.
Het ligt ten oosten van Lemmer en ten zuiden van Echten. In telde het dorp inwoners. Onder het dorp valt grotendeels de buurtschap Schoterzijl.
Geschiedenis.
Tot 1 januari 2014 behoorde Bantega tot de gemeente Lemsterland. Bantega was het jongste dorp van de gemeente Lemsterland. Na de Tweede Wereldoorlog werd de buurtschap "Echtenpolder" omgedoopt tot het dorp "Bantega". De naam is afgeleid van Bant, een plaats die in 1413 was weggespoeld door de Zuiderzee, mogelijk hebben daarna nog enkele huizen gestaan totdat deze ook verdwenen, in de 15e of 16e eeuw.
Uit archeologisch onderzoek bleek dat tussen 8000 - 4000 voor Christus drie jagers een kampement hadden op de plaats waar nu Bantega ligt.
De huidige plaats is ontstaan in de Veenpolder van Echten in de loop van de 18e en begin 19e eeuw. In deze polder ontstond er op meerdere plekken bewoning. Sommige groeide uit tot een buurtschap zelf. Daarvan was een tijdje De Kooisloot de grootste, vernoemd naar de eendenkooi dat al in 1718 werd vernoemd. In het begin van de 20ste eeuw groeide Middenvaart en Otterweg groter. De overkoepelde benaming van deze buurt(schappen) was "Echtenpolder" totdat het hernoemd werd tot Bantega.
De kern van de plaats werden de buurten "Middenvaart" en "Broeken" (Middenweg). De weg Middenvaart werd hernoemd naar Bandsloot. Hoewel de kern wat gegroeid is, met name aan de Middenweg, bestaat het dorp buiten de kern nog altijd uit de verschillende buurten. Alleen De Kooiplaats wordt soms nog als een eigen buurtschap vernoemd, maar globaal genomen beschouwt men het als een van de buurten van het dorp Bantega. Het dorp heeft zo een zeer open karakter.
Klokkenstoel.
Op de begraafplaats staat ook een van de klokkenstoelen in Friesland.
Sport.
Tot 1976 kende het dorp een eigen voetbalvereniging, SC Bantega. Door een fusie met v.v. Eastersé is het een gedeelde voetbalvereniging geworden, VV EBC die gevestigd is in Oosterzee.
Cultuur.
Sinds 2008 kent het dorp een eigen koor, het Zangkoor Sjongersnocht.

</doc>
<doc id="37082" url="https://nl.wikipedia.org/wiki?curid=37082" title="Morphygambiet">
Morphygambiet

De Morphygambiet heeft meerdere betekenissen op het gebied van schaken. Deze staan hieronder omschreven.
Koningsgambiet.
Uitleg.
Het Morphygambiet is in de opening van een schaakpartij een variant in het koningsgambiet, en het is ingedeeld bij open spelen.
De beginzetten van het gambiet zijn: 1.e4 e5 2.f4 exf4 3.Pf3 g5 4.Lc4 Lg7 5.0-0.
Eco-code C 38.
Siciliaans.
Uitleg.
Het Morphygambiet komt ook voor in de schaakopening Siciliaans en het is ingedeeld bij de halfopen spelen.
De beginzetten zijn: 1.e4 c5 2.d4 cd 3.Pf3.
Eco-code B 21.

</doc>
<doc id="37084" url="https://nl.wikipedia.org/wiki?curid=37084" title="Masongambiet">
Masongambiet

Het Masongambiet is in de opening van een schaakpartij een variant in het koningsgambiet. Het gambiet staat ook bekend onder de namen Mason-Keresgambiet, Keresgambiet en in de Engelstalige wereld als Keres (Mason-Steinitz) gambit.
De opening begint met de zetten: 1.e4 e5 2.f4 ef 3.Pc3. Vaak volgt dan 3. ...Dh4+ 4.Ke2 ("zie diagram").
Het gambiet valt onder ECO-code C33, het koningsgambiet.
Het gambiet is vernoemd naar James Mason (1849 — 1905), die het speelde tegen Samuel Rosenthal, in Parijs, 1878. Mason verloor de partij.

</doc>
<doc id="37085" url="https://nl.wikipedia.org/wiki?curid=37085" title="Lopergambiet">
Lopergambiet

Het lopergambiet is in de opening van een schaakpartij de benaming van een tweetal varianten van het koningsgambiet.
Lopergambiet C30.
De eerste variant die met lopergambiet wordt aangeduid is een variant in het geweigerd koningsgambiet. De variant is ingedeeld bij de open spelen.
De beginzetten zijn 1.e4 e5 2.f4 Lc5 ("zie diagram").
Lopergambiet C33.
Er is nog een ander lopergambiet, dat ook is ingedeeld bij de open spelen. Het is een variant van het aangenomen koningsgambiet.
De openingszetten zijn nu 1.e4 e5 2.f4 ef 3.Lc4 ("zie diagram").
In de Middeleeuwen werd dit gambiet al door Ruy López gespeeld. De 'Onsterfelijke partij' tussen Anderssen en Kieseritzky, Londen 1851, begon met deze zetten. Ook Bobby Fischer heeft de opening gespeeld en hij vond 3.Lc4 correct en 3.Pf3 fout.

</doc>
<doc id="37089" url="https://nl.wikipedia.org/wiki?curid=37089" title="Pruissisch blauw">
Pruissisch blauw



</doc>
<doc id="37090" url="https://nl.wikipedia.org/wiki?curid=37090" title="Hinrichsengambiet">
Hinrichsengambiet

Bij het schaken is het Hinrichsengambiet een variant in de schaakopening koningsgambiet.
De beginzetten zijn 1.e4 e5 2.f4 d5 3.d4. Na de zet 2 ..d5 heet de variant het Falkbeertegengambiet, met als ECO-code C31. Na het antwoord van wit, 3.d4, gaat het over in het Hinrichsengambiet.

</doc>
<doc id="37092" url="https://nl.wikipedia.org/wiki?curid=37092" title="MacDonnellgambiet">
MacDonnellgambiet

Het MacDonnellgambiet is bij de opening van een schaakpartij een variant in het aangenomen koningsgambiet.
De beginzetten zijn 1.e4 e5 2.f4 ef 3.Pf3 g5 4.Lc4 g4 5.Pc3.
Het gambiet valt onder ECO-code C37.
Het is voor het eerst beproefd door George MacDonnell, die van 1830 tot 1899 leefde. Het gambiet wordt niet vaak gespeeld.

</doc>
<doc id="37093" url="https://nl.wikipedia.org/wiki?curid=37093" title="Krausegambiet">
Krausegambiet

Het Krausegambiet is in de opening bij het schaken een variant in de schaakopening Koningsgambiet, en het gambiet is ingedeeld bij de open spelen.
De beginzetten zijn 1.e4 e5 2.f4 ef 3.d4.
Eco-code C 33.
Het is voor het eerst gespeeld door de Deense schaker Hermann Krause.
In de Schotse opening.
Uitleg.
Het Krausegambiet komt ook voor in de Schotse opening, en het gambiet is ingedeeld bij de open spelen.
De beginzetten zijn: 1.e4 e5 2.Pf3 Pc6 3.Pc3 Pf6 4.d4 Lb4 5.Pe5.
Eco-code C 47.
Deze variant is ook door de Deense schaker Krause geanalyseerd.
In het Siciliaans.
Uitleg.
Het Krausegambiet is ook een variant in de schaakopening Siciliaans en het gambiet is ingedeeld bij de halfopen spelen.
De zetten: 1.e4 c5 2.Pf3 Pf6 3.e5 Pd5 4.Pc3 e6 5.Pd5 ed 6.d4 Pc6 7.dc Lc5.
Eco-code B 29.

</doc>
<doc id="37094" url="https://nl.wikipedia.org/wiki?curid=37094" title="Zeeroofdieren">
Zeeroofdieren

Zeeroofdieren (ook wel vinpotigen genoemd) zijn een informele groep binnen de roofdieren.
Leefwijze.
Vinpotigen zijn vleesetende roofdieren die volledig zijn aangepast aan het jagen in het water. Hun ledematen zijn geëvolueerd tot vinpoten; voor- en achterpoten kunnen zowel gebruikt worden om te zwemmen als om op te lopen. Hierdoor zijn vinpotigen in staat om zich zowel in het water als op het land voort te bewegen. Ze bewegen zich op land doorgaans traag en onhandig voort, terwijl ze in het water, mede dankzij hun gestroomlijnde lichaam, uitermate snelle en wendbare zwemmers zijn. Ze worden beschermd tegen het omringende koude water door een dikke vetlaag.
Ze zijn aan land gebonden door de voortplanting: jongen worden op het land geboren. De jongen zijn kwetsbaar en groeien relatief snel op.
Verspreiding en leefgebied.
Zeeroofdieren komen voor langs de kusten van de meeste zeeën en oceanen. Ook leven enkele populaties in zoetwatermeren, zoals de Baikalrobben van het Baikalmeer. 
Taxonomie.
Vroeger werden ze wel tot een aparte onderorde of zelfs orde gerekend, Pinnipedia genaamd, maar nu is het algemeen aanvaard dat ze deel zijn van de onderorde Caniformia en dat de groep mogelijk zelfs het resultaat is van parallelle ontwikkelingen. Een theorie is dat de zeehonden een otterachtige voorouder hebben, terwijl de walrussen en oorrobben een beerachtige voorouder hebben.

</doc>
<doc id="37096" url="https://nl.wikipedia.org/wiki?curid=37096" title="Hansteingambiet">
Hansteingambiet

Bij het schaken is het Hansteingambiet variant in de schaakopening Koningsgambiet. Het gambiet is ingedeeld bij open spelen.
De variant heeft de volgende openingszetten: 1.e4 e5 2.f4 ef 3.Pf3 g5 4.Lc4 Lg7 5.0-0 d6 6.d4 h6 7.c3.
Eco-code C 38.
De Duitse schaker Wilhelm Hanstein heeft zijn naam aan deze openingsvariant gegeven.

</doc>
<doc id="37100" url="https://nl.wikipedia.org/wiki?curid=37100" title="Breyergambiet">
Breyergambiet

Het Breyergambiet is in het schaken een opening die aan het eind van de 19e eeuw voor het eerst gespeeld door de Hongaarse schaker Gyula Breyer. Het is een dubieuze variant binnen het Koningsgambiet waarvan 1.e4 e5 2.f4 exf4 3.Df3 (Eco-code C33) de beginzetten zijn.

</doc>
<doc id="37101" url="https://nl.wikipedia.org/wiki?curid=37101" title="Ghulamgambiet">
Ghulamgambiet

Het Ghulamgambiet is een schaakopening, een variant van het aangenomen koningsgambiet.
De openingszetten zijn: 1.e4 e5 2.f4 ef 3.Pf3 g5 4.Lc4 g4 5.d4 gf 6.Df3.
De ECO-code van deze variant is C37.
Het gambiet is geanalyseerd door de Indische schaker Ghulam Kassim die omstreeks 1800 leefde.

</doc>
<doc id="37102" url="https://nl.wikipedia.org/wiki?curid=37102" title="Maarten">
Maarten



</doc>
<doc id="37104" url="https://nl.wikipedia.org/wiki?curid=37104" title="3-pionnengambiet">
3-pionnengambiet

Het 3-pionnengambiet is in de opening van een schaakpartij een variant in de schaakopening koningsgambiet. Het gambiet valt onder ECO-code C35, de Cunninghamverdediging, en het heeft de volgende beginzetten:
De zetten zijn geanalyseerd door een onbekende schaker.

</doc>
<doc id="37105" url="https://nl.wikipedia.org/wiki?curid=37105" title="Transvaal (provincie)">
Transvaal (provincie)

Transvaal was een provincie van Zuid-Afrika van 1910 tot 1994, waarna het werd opgedeeld in de provincies Gauteng, Limpopo, Mpumalanga en het oosten van Noordwest. De naam verwijst naar de ligging ten noorden van de Vaalrivier.
Transvaal was in de periode 1852-1902 een onafhankelijk land officieel bekend als de Zuid-Afrikaansche Republiek, gesticht door de Nederlandstalige Boeren. Na de verovering van de ZAR door het Verenigd Koninkrijk in de Tweede Boerenoorlog werd de republiek omgedoopt tot de Britse Transvaalkolonie, en in 1910 tot provincie van de Unie van Zuid-Afrika.
Geschiedenis.
Het gebied wordt al zeker bewoond sinds de 8e eeuw door de Venda- en Sesothovolkeren. Vanaf 1817 werd de regio als onderdeel van de Mfecane binnengevallen door verschillende Ngunivolkeren zoals de Matabele, die door de Zoeloes uit Natal verdreven waren.
Zuid-Afrikaansche Republiek.
De grenzen van de Transvaalprovincie kwamen overeen met die van de Zuid-Afrikaansche Republiek, een onafhankelijk land geregeerd door de Nederlandstalige Boeren van 1852 tot 1902.
Aan het eind van de jaren dertig van de 19e eeuw vertrokken de Boeren met de Grote Trek naar het binnenland van Zuid-Afrika, waar onder meer de Zuid-Afrikaansche Republiek werd gesticht. Grote steden als Pretoria en Johannesburg ontstonden in deze periode. In 1902 werd de republiek veroverd door het Verenigd Koninkrijk en onderdeel van het Britse Rijk als de Transvaalkolonie.
Provincie.
In 1910 werd de Unie van Zuid-Afrika als Brits dominion gesticht, waarbij Transvaal samen met de Kaapkolonie, Oranjerivierkolonie en Natalkolonie tot aparte provincies werden omgedoopt. In 1961 stapte de Unie uit het Britse Gemenebest en werd zij de Republiek van Zuid-Afrika. Ten tijde van de apartheid lagen de Bantoestans Venda, KwaNdebele, Gazankulu, KaNgwane, Lebowa en delen van Bophuthatswana in Transvaal.
In 1994, na de eerste algemene verkiezingen van Zuid-Afrika, werden de vroegere provincies hervormd en werd Transvaal verdeeld in Gauteng, Noordwest, Limpopo en Mpumalanga.

</doc>
<doc id="37108" url="https://nl.wikipedia.org/wiki?curid=37108" title="Martinus">
Martinus

Martinus is een voornaam en een Latijns cognomen.
De naam is oorspronkelijk een verkleinvorm van "Martius", een Latijnse naam die "van Mars" betekent. Mars is de Romeinse god van de oorlog; zijn naam hangt samen met Grieks "marnamai" "ik strijd". De heilige Martinus was een Romeinse soldaat (gestorven circa 397). Over hem gaat het verhaal dat hij de helft van zijn mantel aan een bedelaar gaf. Hij is een van de nationale heiligen van Frankrijk.
Varianten.
De volgende voornamen zijn van Martinus afgeleid:
Internationaal bestaat Martinus in de volgende vormen:

</doc>
<doc id="37109" url="https://nl.wikipedia.org/wiki?curid=37109" title="Martin">
Martin

Aardrijkskunde
Bedrijf
Eigennaam
Fictief figuur
Personen met de achternaam Martin
Transport
Televisie/film

</doc>
<doc id="37110" url="https://nl.wikipedia.org/wiki?curid=37110" title="Martine">
Martine



</doc>
<doc id="37111" url="https://nl.wikipedia.org/wiki?curid=37111" title="Tineke">
Tineke



</doc>
<doc id="37112" url="https://nl.wikipedia.org/wiki?curid=37112" title="Tine">
Tine



</doc>
<doc id="37113" url="https://nl.wikipedia.org/wiki?curid=37113" title="Maartje">
Maartje

Maartje kan zijn:

</doc>
<doc id="37116" url="https://nl.wikipedia.org/wiki?curid=37116" title="Dualisme">
Dualisme

Dualisme is het uitgaan van het bestaan van twee tegenover of naast elkaar bestaande, tot niets anders meer te herleiden grondbeginselen. Dit ter verklaring van op geen enkele andere manier te begrijpen antropologische, ethische of kosmische tegenstellingen. In deze betekenis is dualisme een begrip dat in de filosofie en de theologie wordt gebruikt.
In een politiek-bestuurlijke context verwijst politiek dualisme naar de scheiding tussen de wetgevende en uitvoerende macht binnen een bestuurslaag.
In staatkundig opzicht verwijst dualisme naar een uit twee, min of meer autonome, gebieden samengestelde staat.
Dualisme in de theologie en filosofie.
Het in de filosofie en theologie gehanteerde begrip dualisme heeft de betekenis van het aannemen van het bestaan van twee tegenover of naast elkaar staande, niet verder meer te herleiden grondbeginselen. Hierbij kunnen drie soorten dualisme worden onderscheiden.
Antropologisch dualisme.
Allereerst het antropologische dualisme, dat bij de mens uitgaat van het metafysische grondbeginsel van de tegenstelling lichaam (en zijn sterfelijkheid) en ziel (en haar onsterfelijkheid). Plato was de eerste filosoof die dit dualisme als filosofisch uitgangspunt nam. Hij trok dit dualistisch denken door in zijn hele beschouwing van de werkelijkheid: ook deze was voor Plato dualistisch; de ware, achterliggende (metafysische) werkelijkheid wordt volgens Plato gevormd door de ideeënwereld. Deze ideeënwereld staat volgens Plato tegenover de wereld van de verschijnselen, die slechts een afschaduwing van de achterliggende ideeënwereld is. Deze platoonse, filosofische opvatting wordt ook wel metafysisch idealisme genoemd. Het platoonse dualisme van lichaam en ziel werd in de middeleeuwen onder meer bestreden door de filosoof en theoloog Nicolaus Cusanus. De grondlegger van de moderne filosofie, Descartes, gaf het denken over het dualisme van lichaam en ziel weer een nieuwe impuls: hoewel van elkaar gescheiden en te onderscheiden, waren ziel en lichaam volgens hem desondanks innig met elkaar verbonden.
Ethisch dualisme.
Het ethisch dualisme concentreert zich op de tegenstelling Goed en Kwaad. Een voorbeeld van dit dualisme in de theologie is het manicheïsme: Goed (= God) en Kwaad zijn afzonderlijke en aan elkaar tegengestelde entiteiten. Immers, het Kwaad is aanwezig in de wereld, maar kan niet afgeleid worden uit God. Deze is immers oneindig Goed en kan nooit het Kwaad in de wereld hebben gebracht. De vele pogingen van filosofen en theologen in de loop van de eeuwen om dit vraagstuk, de theodicee genoemd, op te lossen strandden, zoals Immanuel Kant aantoonde in zijn "Über das Mißlingen aller philosophischen Versuche in der Theodicee".
Kosmisch dualisme.
De derde stroming is het kosmisch dualisme dat zich bezighoudt met de tegenstellingen tussen geest en materie, eindigheid en oneindigheid, tijdelijkheid en eeuwigheid.
Dualisme in de cognitiewetenschap.
Door de eeuwen heen zijn bewustzijnstheorieën gelanceerd om te verklaren wat bewustzijn is. Het eerste op een wetenschappelijke manier benaderde religieus-filosofische denkbeeld was dat van de René Descartes (1596-1650). Zijn idealistisch dualisme, of interactionisme, floreert nog steeds dankzij het Christendom. Maar ook in het Jodendom en de Islam is het dualisme er de principiële grondslag.
Idealistisch dualisme.
Het dualisme van Descartes maakt een streng onderscheid tussen lichaam en geest, gezien als ziel of bewustzijn. Die zouden bestaan uit twee verschillende entiteiten die elkaar beïnvloeden:
Hierbij wordt onderscheid gemaakt in twee beginselen. Dat wat ruimte inneemt, "res extensa", en dat wat denkt en bewustzijn heeft, "res cogitans".
Aan deze opdeling ligt volgens Descartes de volgende reden als grondslag: mensen kunnen betwijfelen of ze een lichaam hebben, maar niet dat ze een geest hebben, omdat het twijfelen zelf een denkend en bewust iets (geest of ziel) veronderstelt. Vandaar zijn uitspraak "Ik denk, dus ik ben".
Hoe de connectie tussen een onstoffelijke geest en een stoffelijk lichaam tot stand komt wist ook Descartes niet. Maar hij ontdekte de epifyse, de pijnappelklier, in het centrum van de hersenen. Volgens hem zorgde een godheid ervoor dat geest en lichaam elkaar op deze plek op een mysterieuze wijze beïnvloeden.
Dualisme tegenwoordig.
Onder de huidige filosofen is er verder weinig aanhang meer te vinden voor het dualisme van lichaam en geest. De meesten beschouwen dit als achterhaald. Maar er zijn ook nog aanhangers, zoals de filosofen David Chalmers en Howard Robinson. Bij Chalmers is de geest een immateriële substantie die niet kan worden uitgelegd in termen van neuronen in het brein. Dualisme betekent in hun benadering dat de geest ("mind") of het bewustzijn ("consciousness") niet herleidbaar is tot het brein. De geest vormt een apart onderdeel van de werkelijkheid met eigen eigenschappen en wetmatigheden. Binnen dit dualisme worden weer verschillende vormen onderscheiden o.a. naar de mate waarin de geest voort zou komen uit het brein en bepaald zou worden door hersenprocessen.
John Eccles creëerde het begrip waarschijnlijkheidsvelden die door de geest zouden worden bediend om op de bewegingen van de neurotransmitters in te werken. En David Chalmers beweert dat "the hard problem of consciousness" de wetenschap belet om een verklaring over bewustzijn te kunnen geven. Beiden neigen ze ernaar zich buiten de grenzen van het wetenschappelijk verdedigbare te bewegen. Verder in deze richting kan ook de meer recente theorie worden gesitueerd van de morfogenetische velden van Rupert Sheldrake.
Een variant is het epifenomenalisme, het bewustzijn zou niet meer dan een machteloos bijverschijnsel zijn van processen in de cortex. De meest radicale vorm van dualisme heet interactionistisch substantie-dualisme: de geest zou slechts in interactie staan met het brein zonder er helemaal uit voort te komen of bepaald door te worden. Deze vorm van dualisme is goed verenigbaar met concepten van een leven na de fysieke dood.
Politiek-bestuurlijk dualisme in Nederland.
In het Nederlandse staats-, provincie- en gemeenterecht is dualisme uitgangspunt bij de verdeling van de verantwoordelijkheden op rijks, provinciaal en gemeentelijk niveau: bestuurders (ministers, gedeputeerden respectievelijk wethouders) maken geen deel uit van de volksvertegenwoordiging (parlement, Provinciale Staten of gemeenteraad). De volksvertegenwoordigers controleren het bestuur. Op het landelijk bestuursniveau bestaat het dualisme van regering en parlement al vanaf de eerste grondwet uit 1814.
Bij de gemeenten waren de wethouders echter tot 2002 lid van de gemeenteraad. Hierin is verandering gekomen met de Wet van 28 februari 2002 tot wijziging van de Gemeentewet en enige andere wetten tot dualisering van de inrichting, de bevoegdheden en de werkwijze van het gemeentebestuur. Deze is op 7 maart 2002 in werking getreden. De Stuurgroep Evaluatie Dualisering Gemeentebestuur omschreef in haar eindrapport van 8 november 2004 het doel van deze wet als volgt:
Met de invoering van deze wet werd een duidelijkere rolverdeling binnen de gemeentepolitiek beoogd, met het enigszins op de achtergrond geraakte doel deze voor de burger te revitaliseren. Sinds 2002 maken de wethouders dus geen deel meer uit van de gemeenteraad.
Bij de provincies werd het dualisme een feit op 12 maart 2003 toen de Wet dualisering provinciebestuur in werking trad. Tot die datum waren gedeputeerden tevens lid van Provinciale Staten. De doelstellingen die golden bij de dualisering van de gemeentebesturen, zijn voor de provincies nagenoeg gelijkluidend.
Staatkundig dualisme.
Staatkundig dualisme bestond bij de Oostenrijk-Hongaarse dubbelmonarchie: het keizerrijk Oostenrijk vormde in confederatie met het koninkrijk Hongarije één staat. Hieraan kwam in 1918 een einde. België wordt soms ten onrechte een dualistisch land genoemd; immers naast de autonome Vlaamse en Waalse regeringen kent deze staat ook nog een Duitstalig gebied met een eigen regering. België is dus geen dualistisch, maar een trialistische staat.
Dualisme in internationaal recht.
Monisme en dualisme in internationaal recht worden onderscheiden als twee opvattingen over de verhouding van internationaal recht en nationaal recht. De dualistische opvatting stelt dat beide rechtsstelsels zelfstandige sferen zijn. Dat betekent dat het internationale recht volgens de dualistische opvatting geen rechtstreekse, prevalerende of derogerende werking heeft in het nationale recht. Internationaal recht moet naar het nationale recht worden getransformeerd voordat het op nationaal niveau gelding verkrijgt.
Dualisme in de natuurkunde.
In de natuurkunde is het golf-deeltjes-dualisme het paradoxale verschijnsel dat kleine deeltjes zich ook als golven kunnen manifesteren en omgekeerd golven ook deeltjeseigenschappen kunnen bezitten. Deze dualiteit van golf- versus deeltjeskarakter is proefondervindelijk aangetoond, en vormt de basis van de theorie van de kwantummechanica die een revolutie in de natuurkunde betekende. Klassieke proeven waarmee het dualisme kan worden waargenomen, zijn de twee-spleten-proef van Thomas Young (1801) en het foto-elektrisch effect (1887). Het was Albert Einstein die in 1905 voor het eerst een volledig samenhangende verklaring voor deze verschijnselen kon geven. In de kwantummechanica wordt de link tussen de twee interpretaties gelegd in de hypothese van Louis de Broglie (1929) λ = h/p, die impuls p (een typische deeltjeseigenschap) koppelt aan golflengte λ (een typische golfeigenschap). Hoewel eerst werd gedacht dat de golf-deeltjesdualiteit vooral gold voor fotonen (die geen massa hebben) en kleine deeltjes materie (zoals elektronen), kon een onderzoeksteam van de Fransman Alain Aspect in de jaren 1970 laten zien dat ook zwaardere deeltjes, zoals atomen golfkarakter vertonen. Het golf-deeltjes-dualisme leidt nog steeds tot felle discussies rond de grondbeginselen van de kwantummechanica. Vragen rond determinisme en vrije wil (is alles vastgelegd of is er ruimte voor toeval en vrije wil) en kwantumverstrengeling (werking op afstand) hangen hier direct mee samen.
Verwarring met yin en yang.
Er is nogal wat verwarring tussen het dualisme van Plato en Descartes en de taoïstische yin en yang. Deze twee zijn geen synoniemen van elkaar en de verbanden zijn discutabel. Yin en yang hebben eerder iets te maken met dualiteit dan met dualisme. Yin en Yang zijn twee principes gebaseerd op homogeniteit, ze zijn niet strijdig met elkaar, maar eerder complementair. Ze drukken daarmee de kern uit van het polaire karakter van de realiteit. Dat polaire karakter in het taoïstisch denken is een én-én grondslag: dag én nacht wisselen elkaar af en complementeren elkaar. We ademen in én uit. Yin en Yang vertegenwoordigen respectievelijk het vrouwelijke (niet het geslacht maar de passieve, open en ontvankelijke, statische kwaliteiten van de werkelijkheid) en het mannelijke (de actieve, ponerende en stuwende, dynamische kwaliteiten van de werkelijkheid). De twee polen bestaan bij elkaars gratie en produceren in die polaire spanning de werkelijkheid. Je zou over dat polaire karakter kunnen denken als de plus- en de minpool van een batterij. Daarentegen impliceert dualisme eerder een onoverbrugbare golf tussen twee categorieën, zelfs een onafwendbare tegenstrijdigheid.

</doc>
<doc id="37118" url="https://nl.wikipedia.org/wiki?curid=37118" title="Rabella de Faria">
Rabella de Faria

R.M. (Rabella) Wiersma-de Faria (Paramaribo, 16 maart 1960) is een Nederlands bestuurster, politica en onderneemster van Surinaamse afkomst. Sinds 27 juni 2024 is ze namens GemeenteBelangen Doetinchem wethouder van Doetinchem.
Levensloop.
Opleiding.
De Faria behaalde in 1977 haar mulo-B-diploma. Van 1977 tot 1978 ging zij naar de International School for Musical Entertainment. Van 1978 tot 1980 volgde zij een deeltijdstudie weg- en waterbouwkunde aan de hts. Van 1988 tot 1990 volgde zij een opleiding administratie op het mbo. Van 1991 tot 1992 studeerde zij rechten op de Open Universiteit. Tijdens haar loopbaan volgde zij diverse cursussen en trainingen.
Maatschappelijke loopbaan.
De Faria werkte van 1978 tot 1979 als grondstewardess op Vliegveld Zestienhoven. In 1979 was zij administratief medewerker op het consulaat van Koeweit en in 1980 secretaresse op de ambassade van Soedan. Van 1980 tot 1984 was zij secretaris op het honorair consulaat van Thailand. Van 1984 tot 1988 zorgde zij voor haar dochter.
De Faria was van 1988 tot 1991 actief als zelfstandig ondernemer werkzaam in de kleding. Van 1991 tot 2002 was zij actief als directeur en eigenaar in de luchtvaart. Van 2002 tot 2004 was zij politiek actief. Van 2004 tot 2007 was zij werkzaam als bedrijfsadviseur. In 2008 was zij werkzaam als contractbeheerder en van 2009 tot 2011 als personal assistant. Sinds 2011 is zij mantelzorger van een familielid. Van 2015 tot 2017 deed zij fondsenwerving en vrijwilligerswerk voor de Alpe d’HuZes. Van 2018 tot 2019 was zij opnieuw werkzaam als personal assistant. 
Ze was o.a. bestuurslid van de Stichting Belangen Bedrijven Luchthaven Rotterdam en VNO-NCW West kring Rotterdam, voorzitter van de Erasmus Discussieclub en kringlid van de Rechter Maasoever van de Kamer van Koophandel. In 1994 ontving ze de ondernemersprijs van Rotterdam Airport, ondernemerschap op hoog niveau. In 2001 werd zij verkozen tot "Zwarte Zakenvrouw van het jaar 2001".
Politieke loopbaan.
De Faria sloot zich in 2002 aan bij Leefbaar Rotterdam en Leefbaar Nederland. Na het vertrek van Pim Fortuyn bij Leefbaar Nederland in februari 2002 werd ze gezien als mogelijke lijsttrekker, maar ze kreeg een lagere plaats op de kandidatenlijst toebedeeld. Ze werd in maart 2002 voor Leefbaar Rotterdam gekozen in de gemeenteraad van Rotterdam en besloot zich terug te trekken van de lijst van Leefbaar Nederland. In april 2002 werd ze gepresenteerd als wethouder voor Veiligheid en Volksgezondheid en Emancipatie in een college van Leefbaar Rotterdam met het CDA en de VVD. Als bestuurder ging ze actief de wijken in en voerde ze een harde aanpak van criminaliteit.
Nadat het fractiebestuur van Leefbaar Rotterdam het vertrouwen in haar opzegde, stapte ze op 13 januari 2004 op. Volgens de partij kwam De Faria niet duidelijk naar voren in haar rol en functioneerde ze moeilijk tussen burgemeester Ivo Opstelten, hoofdcommissaris en OM in. Ze zou daarbij niet de resultaten halen die haar partij voor ogen had. De Faria werd opgevolgd door Marianne van den Anker. In 2014 was zij lijsttrekker van de Rotterdamse Ouderen Partij voor de gemeenteraadsverkiezingen van 2014. 
Vanaf 2 juli 2020 was ze namens Gemeentebelangen Opmeer wethouder van Opmeer. Zij stond op nummer 49 van de kandidatenlijst van Code Oranje voor de Tweede Kamerverkiezingen van 2021. Op 26 mei 2022 nam zij afscheid als wethouder van Opmeer. Op 27 juni 2024 werd zij namens GemeenteBelangen Doetinchem tijdelijk wethouder van Doetinchem wegens ziekte van wethouder Patrick Moors.

</doc>
<doc id="37119" url="https://nl.wikipedia.org/wiki?curid=37119" title="Utrechtboog">
Utrechtboog

De Utrechtboog is een spoorviaduct in de Nederlandse gemeente Ouder-Amstel, dat sinds 12 maart 2006 een rechtstreekse treinverbinding mogelijk maakt tussen de luchthaven Schiphol en Utrecht. Met deze boog is overstappen in station Duivendrecht niet meer nodig, waardoor de reistijd sterk werd verminderd.
De aanleiding voor de bouw van de boog komt uit het Rail 21-plan van de Nederlandse Spoorwegen. De Utrechtboog hangt samen met de spoorverdubbeling tussen Amsterdam Bijlmer ArenA en Utrecht Centraal van twee naar vier sporen, waarvan de planvorming dateert van voor 1996. De boog sluit aan op de sporen 2 en 7 op Amsterdam Bijlmer ArenA.
Technische gegevens.
De Utrechtboog bestaat uit twee enkelsporige betonnen viaducten, een van 1500 en een van 1600 meter, op een maximale hoogte van 15,1 meter. Voor het storten van het beton voor de viaducten werd een verrijdbaar bekistingssysteem gebruikt. Voor de bouw is 88.000 kuub beton gebruikt, 29.000 dwarsliggers en 25 kilometer spoorstaaf. De totale kosten bedroegen €100 miljoen.
De steiger, movable scaffolding system (verrijdbaar steigersysteem) genoemd, is speciaal voor de boog ontworpen door het bedrijf Norwegian Railway System AS en is gebouwd in Slowakije. Hij is in 100 pakketten over de weg naar Amsterdam gereden.
Een steunpunt van de zuidelijke brug is opgesplitst in twee delen en voorbereid voor de bouw van een spoorbrug onder de bestaande brug. Deze is inmiddels gerealiseerd. Treinen richting Duivendrecht rijden door de steunpunten.
Uitstel oplevering Utrechtboog.
Op 28 oktober 2005 werd bekendgemaakt dat de Utrechtboog later in dienst kwam, in verband met problemen rond de beveiliging. Het oorspronkelijke plan was dat de Utrechtboog in dienst zou worden gesteld bij de start van de nieuwe dienstregeling 2006 (ingangsdatum 11 december 2005).
De Utrechtboog is uiteindelijk op 11 maart 2006 geopend. Op 12 maart gingen de eerste treinen rijden, waardoor er zonder over te stappen twee keer per uur tussen Schiphol en Eindhoven gereisd kan worden. Per 10 december werd de treindienst over de Utrechtboog uitgebreid, de intercity's rijden nu dagelijks tot 20.00 tussen Schiphol en Eindhoven (na 20.00 alleen Schiphol - Utrecht Centraal). Met de voltooiing van de viersporigheid tussen Amsterdam en Utrecht gingen er vanaf 25 april 2007 tweemaal per uur stoptreinen rijden tussen Amsterdam Zuid, Utrecht en Rhenen over de Utrechtboog, wat daarvoor eenmaal per uur was. Sinds het begin van de dienstregeling 2009 rijden er geen stoptreinen meer over de Utrechtboog, hiervoor in de plaats kwamen extra intercity's Schiphol - Nijmegen, zodat er een kwartierdienst over de boog en tussen Schiphol en Utrecht gereden kan worden.
In het kader van het Programma Hoogfrequent Spoorvervoer is met ingang van dienstregeling 2022 een tienminutendienst tot stand gekomen tussen Schiphol en Utrecht.

</doc>
<doc id="37120" url="https://nl.wikipedia.org/wiki?curid=37120" title="Bommenwerper">
Bommenwerper

Een bommenwerper is een militair vliegtuig dat is ontworpen om gronddoelen aan te vallen met vliegtuigbommen. Er bestaan verschillende types bommenwerpers.
De eerste bommenwerpers waren kleine toestellen met een klein vliegbereik en een geringe bommenlast. Tijdens de twee wereldoorlogen maakte de ontwikkeling van bommenwerpers grote sprongen. Er ontstonden bommenwerpers die de hele wereld konden rondvliegen met een erg grote bommenlast. In de laatste decennia van de 20e eeuw kwam de nadruk meer te liggen op technologie zoals stealth en slimme wapensystemen.
Types.
Geleidelijk ontstonden speciaal voor het bombarderen ontworpen vliegtuigtypes:
Strategische bommenwerpers hebben dikwijls enige vorm van afweergeschut, maar ze zijn niet ontworpen op luchtgevechten met andere vliegtuigen. Ze zijn relatief groot, traag, en slecht manoeuvreerbaar. Zeker op individuele missies zijn ze kwetsbaar voor vijandelijke jachtvliegtuigen. Tijdens de Tweede Wereldoorlog werden bommenwerpers zelfs uit de lucht geramd in taran aanvallen. Als vijandelijke luchtaanvallen worden verwacht, moeten ze worden begeleid door jachtvliegtuigen. Door in grote aantallen in formatie te vliegen (tijdens WO II) werden vijandelijke jachtvliegtuigen een doelwit voor het gezamenlijke afweergeschut, waardoor de kwetsbaarheid ook werd verminderd.
Aanvalsvliegtuigen die zijn bewapend voor gronddoelen, zijn kleiner, sneller en wendbaarder dan strategische bommenwerpers, maar minder goed dan straaljagers en ze voeren onvoldoende wapens voor langdurige luchtgevechten, tenzij ze hiervoor speciaal zijn bewapend. Toestellen voor grondaanvallen worden doorgaans gecamoufleerd in de kleuren van vegetatie, terwijl ze lichtblauw of grijs worden geschilderd indien ze worden ingezet voor luchtgevechten op grotere hoogte.
Geschiedenis.
In 1908 had William Henry Pickering het idee dat men in oorlogstijd explosieven op de vijand zou kunnen werpen, een misvatting genoemd. In 1910 oefende het Amerikaanse leger met het afwerpen van vliegtuigbommen. Het eerste bombardement vanuit een vliegtuig vond plaats in 1911, tijdens een Italiaanse aanval op het Ottomaanse Rijk. En nog voor het uitbreken van de Eerste Wereldoorlog begonnen landen als Oostenrijk-Hongarije, Frankrijk, Duitsland en Rusland al met de ontwikkeling van gespecialiseerde bommenwerpers. Groot-Brittannië begon hiermee pas in 1914. Tijdens die oorlog werden bommenwerpers voor het eerst grootschalig ingezet.
Eerste Wereldoorlog.
Aanvankelijk werden alle vliegtuigtypes gebruikt voor bombardementen. Maar al snel kwam er vraag naar vliegtuigen die een grote bommenlast tot boven het vijandige achterland konden vervoeren en in staat waren zichzelf te verdedigen. De eerste echte bommenwerper in de oorlog was de Franse Voisin die aanvankelijk een bommenlast van 60 kg kon vervoeren. Tegen het einde van de oorlog was dat dankzij krachtigere motoren 300 kg geworden. Er werden aparte bommenwerpereskaders gevormd. De eerste viermotorige bommenwerper, de Ilja Moeromets, werd door Igor Sikorsky ontworpen voor het Russische leger. Dit toestel kon tot 1000 kg aan bommen vervoeren en vliegen op een hoogte van 2700 m. Er werd ook ingezet op de vliegduur. Door de Gotha G.V konden de Duitsers Londen bombarderen en de Engelsen voerden met de Handley Page Type O bombardementen uit op Keulen en Ludwigshafen.
Er werden verschillende strategieën ontwikkeld voor het gebruik van bommenwerpers. Dit ging van tactische ondersteuning op het slagveld tot strategische bombardementen op militaire of civiele doelen. Ook zeppelins werden gebruikt om bommen mee te werpen, maar hiertegen werd al snel een effectieve luchtverdediging georganiseerd.
De eerste (kleine) bommen werden met de hand afgeworpen. Maar al snel kwamen er bevestigingssystemen onderaan het vliegtuig en bommenruimen in het vliegtuig. De grootte van de bommen groeide met die van de vliegtuigen.
Interbellum.
De ontwikkeling van nieuwe bommenwerpers volgde die van de andere vliegtuigtypes. Eendekkers vervingen tweedekkers en metalen frames vervingen hout en canvas. Ook de vliegtuigmotoren werden steeds krachtiger. Bommenwerpers werden gebruikt tijdens de Spaanse Burgeroorlog. De Sovjet-Unie leverde bommenwerpers aan de Republikeinen en de Italianen aan generaal Franco. Maar vooral het Duitse Condorlegioen speelde een sleutelrol in Spanje en deed belangrijke gevechtservaring op in bombardementsvluchten.
Tweede Wereldoorlog.
De Duitse Luftwaffe beschikte bij het begin van de oorlog over verschillende types bommenwerpers. Tijdens de Blitzkrieg werd gebruik gemaakt van luchtbombardementen, zoals op Rotterdam. Nadien volgde de Blitz. Aanvankelijk werden Britse vliegvelden geviseerd, maar al snel werd overgeschakeld op het bombarderen van Britse steden. Het ontbrak Duitsland echter aan strategische bommenwerpers met voldoende bommenlast en vliegbereik.
De Britten en de Amerikanen zetten wel in op gespecialiseerde bommenwerpers voor strategische bombardementen, bijvoorbeeld de Britse Avro Lancaster en de Amerikaanse B-24 Liberator of B-17 Flying Fortress. Deze vliegtuigen speelden een belangrijke rol bij de bombardementen op Duitsland en Japan en de door hen bezette gebieden. De Amerikaanse B-29 was de meest geavanceerde strategische bommenwerper van zijn tijd en het enige toestel dat atoomaanvallen kon uitvoeren.
Koude Oorlog.
Tijdens de Koude Oorlog ontstond een wapenwedloop tussen de Verenigde Staten en de Sovjet-Unie. Dit gold ook voor de ontwikkeling van bommenwerpers. Technologische sprongen van de ene partij, meestal de Verenigde Staten, werden door de andere partij gekopieerd. Het begon met de Russische bommenwerper Toepolev Tu-4, een kopie van de B-29 waarvan de Amerikanen tijdens de oorlog enkele exemplaren hadden bezorgd aan de Sovjet-Unie.
Er werden bommenwerpers met een steeds groter vliegbereik gebouwd. Er werden bommenwerpers gebouwd die in de lucht konden worden bijgetankt. Daarnaast werd gewerkt aan een hogere snelheid en een hoger plafond om aan luchtverdedigingsjagers te ontkomen. Hiervoor werden straalvliegtuigen met pijlvleugels ontwikkeld zoals de Amerikaanse B-47 Stratojet en de Russische tegenhanger Toepolev Tu-16.
In de jaren 1950 stelden de Verenigde Staten en de Sovjet-Unie hun nieuwe intercontinentale bommenwerpers met nucleaire capaciteit voor: respectievelijk de B52-Stratofortress en de Mjasisjtsjev M-4. Groot-Brittannië ontwikkelde de V-bommenwerpers (Vulcan en Victor). In de jaren 1960 leek het of dit type bommenwerpers achterhaald was door de ontwikkeling van intercontinentale langeafstandsraketten. Maar de ontwikkeling van strategische bommenwerpers ging verder met de Amerikaanse Rockwell B-1 en de Russische Toepolev Tu-22M, de eerste strategische bommenwerper met verstelbare vleugels.

</doc>
<doc id="37121" url="https://nl.wikipedia.org/wiki?curid=37121" title="Varianten in het Koningsgambiet">
Varianten in het Koningsgambiet



</doc>
<doc id="37122" url="https://nl.wikipedia.org/wiki?curid=37122" title="Panteldakis-tegengambiet">
Panteldakis-tegengambiet

Het Panteldakis-tegengambiet is een variant van de schaakopening koningsgambiet. Het is ingedeeld in de open spelen.
Dit tegengambiet ontstaat na de zetten 1.e4 e5 2.f4 f5, en het is een van de oudst bekende tegengambieten in het koningsgambiet; Gioachino Greco met zwart speelde het tegen een anonymus in 1625. Het gambiet geldt tegenwoordig als ongunstig voor zwart, omdat na 3. ef5 wit dreigt met 4. Dh5+. 
De opening valt onder ECO-code C30, het koningsgambiet.

</doc>
<doc id="37123" url="https://nl.wikipedia.org/wiki?curid=37123" title="Mayetgambiet">
Mayetgambiet

Het Mayetgambiet is in de opening van een schaakpartij een variant van het koningsgambiet. De beginzetten zijn
Dit gambiet valt onder ECO-code C38, de Hansteinvariant van het koningsgambiet, en het is vernoemd naar de Duitse schaakmeester Carl Mayet (1810—1868).

</doc>
<doc id="37124" url="https://nl.wikipedia.org/wiki?curid=37124" title="Nimzowitschgambiet">
Nimzowitschgambiet

De Nimzowitschgambiet heeft meerdere betekenissen op het gebied van schaken. Deze staan hieronder omschreven.
In het koningsgambiet.
Het Nimzowitschgambiet is in de opening van een schaakpartij een variant van de schaakopening koningsgambiet; en het is ingedeeld bij de open spelen.
De eerste zetten van dit gambiet zijn: 1.e4 e5 2.f4 d5 3.ed c6.
Eco-code C 31.
Het gambiet is geanalyseerd door Aaron Nimzowitsch.
In de Franse opening.
Het Nimzowitschgambiet is ook een variant in de Franse opening en is dan ingedeeld bij de halfopen spelen.
Het begint met de volgende zetten: 1.e4 e6 2.d4 d5 3.e5 c5 4.Dg4 cd 5.Pf3.
Eco-code C 02.

</doc>
<doc id="37125" url="https://nl.wikipedia.org/wiki?curid=37125" title="Bergen (België)">
Bergen (België)

Bergen (Frans: "Mons") is een Waalse stad in België waar Picardisch wordt gesproken. Het is de hoofdstad van de provincie Henegouwen en telt ruim 96.000 inwoners. De heilige Waldetrudis is de patroonheilige van de stad. Bergen is de voornaamste stad van arrondissement Bergen, en de zetel van een van de vijf hoven van beroep van het land.
Nabij Bergen, in Casteau, bevindt zich het militair hoofdkwartier SHAPE van de NAVO.
Geschiedenis.
Romeinse tijd.
De stad Bergen ontstond op een heuvelachtig terrein (vandaar de naam) tussen de rivieren de Hene en de Trouille. Ondanks de ontdekking van begraafplaatsen uit de 2e eeuw en de oude benaming "Castri locus" (dat is "Kampplaats"), die voor het eerst opduikt in 642, blijft de aanwezigheid van een Romeins legerkamp op de plaats van de huidige stad een hypothese. Alleszins lag de plek aan een deverticulum (dat is "aftakking") van de Romeinse heerbaan Bavay-Asse.
Middeleeuwen.
Pas rond het midden van de 7e eeuw ontwikkelde zich hier een belangrijke stadskern, rond een kasteel waar de graven woonden. Deze ontwikkeling was mede het gevolg van de stichting in de Frankische tijd van een abdij, rond 650, door de heilige Waldetrudis. Dit klooster zou later in de 11e eeuw hervormd worden tot een kapittel van adellijke, seculiere kanunnikessen, dat het geestelijke leven in de stad bleef domineren tot de opheffing in 1792.
Rond de 10e eeuw bouwden de graven van Bergen een versterkte burcht op de naburige heuvel, en onder graaf Boudewijn IV (1120-1171) werd begonnen aan de bouw van een eerste omwalling, waarvan ook thans nog delen bestaan. Hierdoor kon de stad spoedig rivaliseren met Valencijn/Valenciennes, de toenmalige hoofdstad van het graafschap Henegouwen.
In 1136 vond in Bergen een grote stadsbrand plaats.
Bergen ontwikkelde zich snel tot een belangrijk bestuurlijk, handels- en onderwijscentrum. Gravin Margaretha II van Vlaanderen stichtte in 1248 een begijnhof, en de toename van de bevolking maakte rond 1290 de aanleg van een tweede, grotere stadsmuur noodzakelijk. Deze stadsmuur was ongeveer 4,5 km lang en had zes poorten. In 1295 werd Bergen de hoofdplaats van het graafschap Henegouwen. De lakennijverheid legde de basis van een economische bloei, die pas zou eindigen in de 16e eeuw, met de godsdiensttroebelen.
Tachtigjarige Oorlog.
Op 24 mei 1572 viel Lodewijk van Nassau aan het hoofd van 500 ruiters vrij onverwacht de stad binnen, waar hij met geestdrift onthaald werd, omdat de misnoegdheid over het beleid van Alva er zeer groot was. Dit was de aanzet van Lodewijks plan om een operatiebasis te vestigen voor het leger van Gaspard de Coligny, die vanuit Frankrijk de Spanjaarden zou lastig vallen. Deze hulptroepen kwamen echter niet opdagen doordat Coligny was vermoord in de Bartholomeusnacht, en Lodewijk, die aan alle kanten bedreigd werd, zag zich genoodzaakt te capituleren en het belegerde Bergen aan Alva over te geven (19 september 1572). Ondanks de belofte van algemene amnestie, nam Alva na het vertrek van Lodewijk en zijn troepen op bloedige wijze wraak. Vele burgers van Bergen werden gearresteerd, gefolterd en terechtgesteld, en hun bezittingen in beslag genomen. De welvaart van Bergen, een der bloeiendste nijverheidssteden van Europa, was totaal vernietigd.
17e en 18e eeuw.
Meteen begon voor Bergen een lange periode waarin het oorlogsgeweld regelmatig het economische herstel afremde. Op 8 april 1691 moest Filips Frans van Glymes de stad, na een beleg van negen maanden, aan de Franse troepen (80.000 man sterk) overgeven. Koning Lodewijk XIV was op 15 maart in eigen persoon afgezakt om de krijgsoperaties bij te wonen. Het Franse geschut had overal in de stad veel schade aangericht. Bergen bleef Frans bezit tot 1697, daarna kwam het beurtelings in Oostenrijkse en Franse handen. De Fransen waren de baas van 1701 tot 1709, en daarna van 1746 tot 1749. Omdat de krijgsverrichtingen van de 18e eeuw zoveel schade aanrichtten, werd de stad vooral in die periode heropgebouwd, waardoor het huidige stadsbeeld grotendeels 18e-eeuws is.
Bergen was in de late 17e eeuw en eerste helft van de 18e eeuw een van de vestingsteden die deel uitmaakten van de Nederlandse vestingsbarrière in de Zuidelijke Nederlanden.
Op 6 november 1792 verloren de Oostenrijkers de Slag bij Jemappes (thans een deelgemeente van Bergen) en moesten ze definitief het veld ruimen.
20e eeuw.
Aan het begin van de Eerste Wereldoorlog wist de British Expeditionary Force onder leiding van de Britse generaal French 48 uur lang nabij Bergen de Duitse troepen van Von Kluck tegen te houden. Bergen was hierna vier jaar in Duitse handen en werd uiteindelijk, vroeg in de morgen van 11 november 1918 bevrijd door Canadezen, na drie dagen heftige strijd.
Ook de Tweede Wereldoorlog was moordend voor Bergen en omgeving, en veroorzaakte veel menselijk leed. Als industriestad en verkeersknooppunt werd het vaak hevig gebombardeerd, en van 2 tot 4 september 1944 vonden er nog zware gevechten plaats tussen Amerikaanse troepen (onderweg van Avesnes en Nouvion) en Duitse troepen die zich terugtrokken uit Noord-Frankrijk.
De economische crisis in de tweede helft van de 20e eeuw kwam hard aan voor de Bergense industrie en voor de hele Borinage. Door fabriekssluitingen ontstonden veel brownfields. De reconversie verliep niet zonder problemen, maar uiteindelijk werd op basis van het culturele patrimonium toerisme en handel gestimuleerd. Zo kwam in 1998 het Mundaneum en was Bergen in 2015 met Pilsen Culturele hoofdstad van Europa.
Geografie.
Situering.
Bergen is gelegen ten oosten van Borinage, zoals dit industriegebied wordt genoemd. De stad ligt ongeveer op 50 km ten zuiden van Brussel, 200 km ten noorden van Parijs, 150 km ten westen van Aken en 75 km ten oosten van Rijsel en is verbonden met de snelwegen E19 (Parijs - Brussel - Antwerpen - Rotterdam) en E42 (Rijsel - Charleroi - Luik). Bovendien zijn er verschillende spoorverbindingen met onder andere Doornik, Charleroi, Brussel en Luik en een dagelijkse TGV-verbinding met Parijs.
Het reliëf wordt mede beïnvloed door het dal van de Hene, die iets ten noorden van de stad van oost naar west stroomt. De Trouille valt ongeveer ter hoogte van Bergen samen met de Hene. Bergen ligt dus op een heuvel bij de samenloop van twee rivieren, waardoor de huidige vorm van de stad bijna rond is. De R50 bakent de binnenstad af. Meer naar het centrum neemt de hoogte toe, in de buurt van het belfort ligt de stad het hoogst.
Overige kernen.
Bij de administratieve hervorming van 1977 ontstond de huidige gemeente Bergen door de fusie van de toen opgeheven gelijknamige gemeente (waar sinds 1972 reeds Cuesmes, Ghlin, Hyon, Nimy, Obourg en delen van Baudour en Jemappes deel van uitmaakten) met Ciply, Harmignies, Harveng, Havré, Jemappes, Maisières, Mesvin, Nouvelles, Saint-Symphorien, Spiennes, Villers-Saint-Ghislain en delen van Casteau, Masnuy-Saint-Jean en Ville-sur-Haine.
Geologie.
De ondergrond van Bergen bestaat uit alluvialen. In de nabijheid van de deelgemeenten Ghlin en Obourg bevindt zich krijtgesteente dat van de periode van het Krijt dateert. Dit gesteente bevat fossielen van Belemnieten, en wordt sinds lange tijd gebruikt voor de productie van cement. Nabij Saint-Denis is het gesteente rijk aan vuursteen; het wordt daar gebruikt voor de productie van vuurvast materiaal. In het neolithicum werd veel vuursteen gevonden in Spiennes; het werd gewonnen in de neolithische vuursteenmijnen in Spiennes.
Ten noorden van de hellingen waar zich veel krijtgesteente bevindt, loopt de hoogte op tot 80 à 120 meter. Op deze hoogte bestaat de bodem uit lagen klei die van het Ypresien dateren. Aan de top van de heuvels bestaat de bodem vooral uit zand.
Om bepaalde gebouwen in Bergen te verwarmen zal mogelijk in de nabije toekomst gebruik worden gemaakt van geothermische bronnen in Saint-Ghislain, Douvrain en Ghlin. In de bodem bevindt zich water waarvan de temperatuur ongeveer 70 °C bedraagt.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Resultaten gemeenteraadsverkiezingen sinds 1976.
&lt;br&gt;
Bezienswaardigheden en erfgoed.
Folklore.
In de "Car d'Or" wordt op de morgen van de "Ducasse" het schrijn van Sint-Waltrudis door de stad gedragen, in een processie die haar oorsprong vindt in 1340, toen het gebied van Bergen door de pest geteisterd werd. De stoet vertrekt om 10.00u en wanneer hij rond 12.30u weer op zijn vertrekpunt is aangekomen, begint op de Grote Markt de "Combat dit Lumeçon" – een symbolisch gevecht waarbij een Sint-Joris, op een geharnast paard gezeten, een draak (spottend "lumeçon", dat is "worm" genoemd) neersteekt precies op het ogenblik dat het belfort 13.00u slaat. Deze viering, enig in België, vindt ieder jaar plaats op Drievuldigheidszondag.
De stad kent ook een tweede volksfeest in het begin van de zomer. Op de laatste vrijdag van juni vindt het vuur van Sint Jean in het centrum van de stad plaats. Om de zonnewende te vieren, wordt een groot vuur en een fakkeltocht georganiseerd.
Economie.
Met de economie van Bergen gaat het minder goed sinds de sluiting van de kolenmijnen in de tweede helft van 20e eeuw.
Sinds het eind van de jaren negentig wordt het aantal verloren arbeidsplaatsen door stopzettingen en faillissementen van bedrijven niet meer in voldoende mate gecompenseerd door het aantal nieuw gecreëerde arbeidsplaatsen. Hierdoor lag de werkloosheidsgraad (in oktober 2008 20,75%) hoger dan het Belgische gemiddelde en is het gemiddeld inkomen per inwoner lager dan het Belgische gemiddelde.
In 2002 bedroeg de werkgelegenheid per economische sector 1,57% in de primaire sector, 8,32% in de secundair sector en 90,1% in tertiaire sector.
Verkeer.
De stad heeft een station Bergen langs de spoorlijnen 96, 97 en 118.
Onderwijs.
De stad Bergen telt twee universiteiten en 13 hogescholen. Er zijn ongeveer 15.000 studenten die in Bergen wonen, leven en studeren.
Sport.
In de Tweede klasse van het Belgisch voetbal speelde RAEC Mons, dat zijn thuiswedstrijden in het Stade Charles Tondreau (8.000 plaatsen) afwerkte. In 2015 ging de club failliet.
In de Eerste klasse van het basketbal speelt Union Mons-Hainaut. De club speelt zijn thuiswedstrijden in de mons.arena (4.000 plaatsen) te Jemappes.
Partnersteden.
Bergen is verzusterd met de volgende steden:

</doc>
<doc id="37126" url="https://nl.wikipedia.org/wiki?curid=37126" title="Pellenberg">
Pellenberg

Pellenberg is een dorp in de Belgische provincie Vlaams-Brabant en een deelgemeente van Lubbeek. Het is de westelijkste deelgemeente. Pellenberg was een zelfstandige gemeente tot aan de gemeentelijke herindeling van 1977.
Toponymie.
Het toponiem zou komen van "Kapellenberg" of "Galgenberg". Nochtans heet de heuvel waaraan het dorp zijn naam te danken heeft de "Molenberg".
Geschiedenis.
Pellenberg kreeg in de 17e eeuw het statuut van baronie. Juridisch viel de baronie van Pellenberg onder de meierij van Lubbeek, in het kwartier van Leuven in het hertogdom Brabant. Na de Franse invasie werd Pellenberg als gemeente bij het kanton Herent van het Dijledepartement ingedeeld.
In 1831 werd in Pellenberg gesproken over een vredesakkoord tussen België en Nederland, nadat de Nederlandse troepen tijdens de Tiendaagse Veldtocht in Boutersem door het Belgische leger waren tegengehouden.
Geografie.
Pellenberg is de op twee na grootste deelgemeente van Lubbeek met 8,09 km² en het centrum van Pellenberg is het op twee na hoogste punt van Vlaams-Brabant (106m).
Natuur en landschap.
Pellenberg ligt in het Hageland op een hoogte van 40-104 meter. Natuurgebieden in de directe omgeving zijn het Koebos, het Korbeekbos en het Gasthuisbos.
Mobiliteit.
Openbaar vervoer.
Het openbaar vervoer in Pellenberg wordt verzorgd door De Lijn. Door de nabijheid van Leuven en de campus Pellenberg van het UZ Leuven, kent Pellenberg een heel goede bediening: het centrum van deze deelgemeente wordt ontsloten door lijn 3 (Leuven – Pellenberg – Lubbeek) die op weekdagen een kwartierfrequentie kent. Alle ritten vertrekken in Leuven, de ene helft rijdt tot 'Pellenberg Kliniek', de andere tot aan 'Lubbeek Dorp'. Boven op deze bediening kent Pellenberg ook nog twee schoolbussen: lijn 527 naar Heverlee en lijn 590 naar Aarschot.
Voor intragemeentelijke verplaatsingen in de fusiegemeente Lubbeek die niet met lijn 3 mogelijk zijn, kunnen de inwoners van Pellenberg een beroep doen op lijn 485 snelbus Leuven – Lubbeek – Tienen door over te stappen in Lubbeek Dorp en de belbus Bierbeek – Oud-Heverlee – Lubbeek.
Wegennet.
In de nabijheid van het dorp liggen de N2 en de N3, die beide westwaarts naar Leuven leiden en oostwaarts respectievelijk naar Diest (N2) en Tienen (N3).
Nabijgelegen kernen.
Linden, Korbeek-Lo, Lovenjoel, Lubbeek

</doc>
<doc id="37129" url="https://nl.wikipedia.org/wiki?curid=37129" title="Remslaap">
Remslaap

De remslaap is een fase in de slaap. In het woord is 'rem' een afkorting voor "rapid eye movement" (snelle oogbeweging).
Geschiedenis.
Het verschijnsel remslaap werd in 1953 door Eugene Aserinsky en Nathaniel Kleitman ontdekt en in het blad "Science" beschreven. Deze onderzoekers legden ook voor het eerst een verband tussen het waargenomen slaappatroon (zie verder) en dromen. Zij registreerden daarbij het elektro-encefalogram (EEG) en elektro-oculogram (EOG). Kort daarop, in 1958, ontdekte William Dement in de VS dat eenzelfde verschijnsel optrad in het EEG van slapende katten. Dement bedacht hiervoor de term REM. Ongeveer in dezelfde periode had ook Michel Jouvet in Frankrijk de remslaap waargenomen in het EEG van katten. Hij registreerde echter alleen EEG en spieractiviteit. Doordat Jouvet niet, zoals Aserinski en Kleitman, oogbewegingen registreerde, legde hij aanvankelijk geen verband met dromen. Jouvet gebruikte ook niet de term remslaap maar paradoxale slaap. Hiermee bedoelde hij de schijnbare tegenstelling tussen een geactiveerd EEG (dat leek op het EEG tijdens de waaktoestand) en het volledig ontbreken van de spierspanning. Jouvet deed later wél de belangrijke ontdekking dat de remslaap wordt gereguleerd door de pons, een gebied in de hersenstam.
Kenmerken.
Deze fase in de slaap heeft een aantal karakteristieke kenmerken:
Registratie.
Met een speciaal registratieapparaat kan fysiologische activiteit zoals spieractiviteit, elektro-oculogram (grafiek van oogbewegingen) en het elektro-encefalogram (EEG) continu tijdens de slaap worden gemeten. Dit heet ook wel een polysomnogram (of: slaapgrafiek). Men heeft hiermee vastgesteld dat er tijdens de slaap vier karakteristieke patronen optreden, ook wel stadia 1, 2, 3 en 4 genoemd. In stadium 2 is er in het EEG snelle activiteit (bèta-golven) zichtbaar, terwijl in het elektro-oculogram snelle oogbewegingen zichtbaar zijn. De remslaap wordt daarom ook wel stadium 2-slaap genoemd. In stadium 4 laat het EEG een heel ander patroon zien, dan treden er langzame golven (zogeheten delta-golven) op. Men noemt deze slaap daarom ook wel langzame slaap of stadium 4-slaap. Fasen 1 en 3 zijn overgangsfasen.
Hersenmechanisme.
Tijdens de remslaap wordt door een gebied in de hersenstam, de zogeheten pons, via de thalamus bepaalde delen van de achterste hersenen geactiveerd, die normaal gesproken door de gezichtszintuigen worden geprikkeld. Deze activiteit wordt ook wel PGO-golven genoemd (naar de drie in dit circuit betrokken gebieden, namelijk: pons, corpus geniculatum laterale en occipitale cortex). Twee andere gebieden in de pons veroorzaken ongeveer gelijktijdig (en via aparte zenuwbanen) inhibitie van de motoneuronen in het ruggenmerg, en de snelle oogbewegingen. Dit is vastgesteld in dieronderzoek waarin elektroden in de hersenen zelf waren geplaatst. Zo ontdekte Jouvet dat bij katten laesies van een gebiedje in de pons, de zogeheten locus pericaeruleus, de motorische inhibitie opheft. De katten vertoonden dan stereotiep gedrag dat leek op vluchten, een prooi besluipen, zich poetsen en exploratie. Dit gedrag correleerde met EEG-activiteit in de visuele cortex, hetgeen volgens Jouvet betekende dat het een uitdrukking was van de droominhoud. Het ponsmechanisme zou ook bij mensen de aanwezigheid van zowel oogbewegingen als van dromen kunnen verklaren. De vaak bizarre droombeelden die in een verhaal zijn ingebed, zijn mogelijk een gevolg van het feit dat ons brein probeert in de chaotische beeldenstroom enige samenhang te brengen. Ook is gebleken dat bepaalde neurotransmitters die in de hersenstam worden geproduceerd, zoals acetylcholine en serotonine, het begin en einde van remfasen controleren.
Functie.
Een volwassen mens verkeert gemiddeld 15% van zijn slaap in de remfase. Mensen hebben gemiddeld vier of vijf remperiodes per nacht, van elk ongeveer 20 minuten, met tussenpozen van 90 minuten. Meestal zijn de remperiodes kort in het begin en langer naarmate de nacht vordert. Om die reden herinnert men zich meestal eerder dromen die men aan het eind van de nacht (of in de vroege ochtend) gehad heeft. Pasgeborenen brengen wel 70% van hun slaap in remslaap door. Kennelijk heeft remslaap in deze levensfase ook een functie in de ontwikkeling van de hersenen. Bij ouderen blijkt, ondanks een sterke afname van de hoeveelheid langzame slaap, de remslaap niet duidelijk te verschillen van die van jonge volwassenen.
Als mensen een paar nachten achter elkaar in een slaaplaboratorium steeds gewekt worden tijdens perioden van remslaap (dit heet "remdeprivatie"), lijkt er sprake te zijn van een groeiende behoefte aan remslaap. Het blijkt namelijk dat in de normale nacht na een periode van remdeprivatie het percentage remslaap drastisch is toegenomen. Dit is een zogenaamd "rebound fenomeen". Kennelijk wordt dan door het regelmechanisme in de hersenen het tekort weer hersteld of aangevuld.
Indien de omgevingstemperatuur wordt veranderd waardoor de gehele slaaptijd korter wordt, dan wordt de remslaap sterker verminderd dan de niet-remslaap. Dit suggereert dat het behoud van niet-remslaap prioriteit heeft boven het behoud van remslaap.
Geheugen.
Remslaap speelt mogelijk een rol bij processen die ervoor zorgen dat herinneringen in ons geheugen opgeslagen blijven: aanvankelijk labiele herinneringen worden opgeslagen in een permanentere vorm; het proces van geheugenconsolidatie. Echter, remslaap is hiervoor geen noodzakelijke voorwaarde. Uiteraard komt een slaaptekort de concentratie en het leervermogen niet ten goede. Een essentiële rol voor de slaap bij geheugenconsolidatie is niet aangetoond.
Ontwikkeling.
De ontwikkeling van het oog van pasgeborenen is mede afhankelijk van de remslaap. Ze voorkomt dat bepaalde processen, die een ongunstig effect hebben op de ontwikkeling, kunnen optreden. Andersom geldt dat remdeprivatie leidt tot verschrompeling van bepaalde neuronale verbindingen in het oog. Men kan speculeren dat de remslaap ook bij de ontwikkeling van andere zintuigen en het bewegingsapparaat een rol speelt.
Alertheid.
Dieren die wakker worden, doen dit meestal tijdens een periode van remslaap. Wakker worden uit niet-remslaap gaat vaak moeizamer, in verband met de aanvankelijk tragere motoriek en zintuigen die nog niet op scherp staan, vergeleken met wakker worden uit remslaap. Alerter wakker worden zou dan als een evolutionair voordeel kunnen worden beschouwd. Voor de moderne mens is het van minimaal belang.
Overig.
Remslaap werkt hersenstamactiverend: tijdens de remslaap is de temperatuur in de hersenstam hoger. De praktische consequenties voor de mens lijken nogal beperkt.
Bij mensen met een gedurende maanden of jaren onderdrukte remslaap, zijn cognitieve en fysiologische problemen nauwelijks aantoonbaar.
(Rem)slaap bij dieren.
De remslaap is evolutionair bepaald. Dat weten we omdat er verschillen in remslaap bestaan tussen verschillende wezens.
Zo hebben alle zoogdieren slaap met een rem-/niet-remgedeelte, vogels hebben weinig remslaap. Lang werd gedacht dat reptielen helemaal geen remslaap hebben, maar er zijn aanwijzingen dat ze die toch kennen. Bij vissen en amfibieën is het moeilijk te spreken over slaap. Zij rusten eerder.

</doc>
<doc id="37132" url="https://nl.wikipedia.org/wiki?curid=37132" title="Main">
Main

De Main is een Duitse rivier die van oost naar west door Noord-Beieren (Franken) en het Rijn-Maingebied stroomt. De rivier mondt bij Mainz uit in de Rijn en is 524 km lang (574 km indien de langste bronrivier wordt meegerekend).
De Main ontstaat bij "Melkendorf", een westelijk "Ortsteil" van het stadje Kulmbach door de samenvloeiing van de Rode Main ("Roter Main") en de Witte Main ("Weißer Main"), die respectievelijk 50 en 41 kilometer lang zijn. De Rode Main komt van links en ontspringt in de Fränkische Alb, terwijl de Witte Main haar bron heeft in het Fichtelgebergte. De voornaamste zijrivieren van de Main zijn vervolgens de Regnitz, de Fränkische Saale, de Tauber en de Nidda.
Bij Bamberg vormt het Main-Donaukanaal een kunstmatige verbinding met de Donau. Het werd in 1992 voltooid. Het kanaal mondt samen met de Regnitz bij Bamberg uit in de Main.
De Main is de op een na de langste rivier die geheel op Duits grondgebied loopt. Als alleen wordt gerekend vanaf het punt waar de bronrivieren zich verenigen, is de Main zelfs langer dan de Wezer. Het gemiddelde debiet bij de monding bedraagt 225 m³/s, waarmee de Main na de Aare en Moezel de op twee na grootste waterleverancier van de Rijn is.
Het wijnbouwgebied Franken is mede afhankelijk van het microklimaat van deze rivier.
Langs de Main loopt een voor fietsers bewegwijzerde route van bron tot monding, de Mainradweg.
Etymologie.
De naam Main heeft een Keltische oorsprong; de Kelten zouden deze rivier "Moin" of "Mogin" hebben genoemd. Toen de Romeinen rond 100 n.Chr dit gebied hadden veroverd, latiniseerden zij het tot "Moenus". Later werd dit uiteindelijk "Main".
Steden langs de Main.
De oever is aangegeven (links of rechts); als een stad aan beide oevers ligt wordt eerst de oever met het centrum aangegeven.
Main-linie.
Binnen het Duitse taalgebied wordt gesproken van de Main-linie of Spierse linie om de overgang van het Opperduits (ten zuiden van de Main) naar het Middelduits aan te geven. De Main wordt ook gezien als de noordelijke grens van Zuid-Duitsland, dat overwegend katholiek is en nooit tot Pruisen of de Noord-Duitse Bond heeft behoord.

</doc>
<doc id="37134" url="https://nl.wikipedia.org/wiki?curid=37134" title="Kruissteek">
Kruissteek

Een kruissteek is een borduursteek die veel gebruikt wordt om grote vlakken te vullen. De steek kan het gehele stramien bedekken, maar wordt soms als losse steken gemaakt, met ruimte ertussen.
Kruissteken kunnen gemaakt op stramien, een weefsel dat er grof uitziet zodat het eenvoudig af te tellen is waar de kruissteken moeten komen. Soms is het stramien voorgedrukt met een borduurpatroon. Ook kan vanaf een papieren patroon gewerkt worden. Er zijn verschillende borduurstoffen verkrijgbaar. 
Aidastof is een veel gebruikt stramien. Dat bestaat uit 4 of 5 draden schering en 4 of 5 draden inslag (het aantal draden bepaalt de afmeting van de kruisjes), waardoor de gaten waar de naald doorheen gestoken kan worden duidelijk zichtbaar zijn. Ervaren borduursters gebruiken graag linnen "evenweave" borduurstoffen omdat dit een fijner resultaat geeft. Borduren op linnen stof is iets lastiger omdat de draden van het weefsel ten opzichte van elkaar kunnen verschuiven. 
Kruissteken worden ook veel in merklappen toegepast. Daarbij blijft meestal wel het onderliggende stramien zichtbaar.
Werkwijze.
Vaak wordt voor een kruissteek gewerkt met splijtzijde. Dit is een garen dat uit zes losse draden bestaat. Voor het borduren wordt dit in twee of drie delen gesplitst, zodat elke draad uit drie of twee losse draadjes bestaat. Zo ontstaat een mooi volle kruissteek.
Elke individuele kruissteek bestaat uit twee schuine steken die elkaar kruisen. Er kan worden geborduurd in verticale en horizontale rijen, maar ook in diagonale. Het mooiste resultaat wordt bereikt als alle kruissteken in één werkstuk op dezelfde manier worden gemaakt, zodat de bovenste steek altijd dezelfde richting op wijst. Er kan op twee manieren een kruissteek gemaakt worden, met de bovenste steek van linksboven naar rechtsonder, of juist van rechtsboven naar linksonder.
Om het borduurwerk goed vlak te houden, wordt het stramien opgespannen in een borduurring.

</doc>
<doc id="37135" url="https://nl.wikipedia.org/wiki?curid=37135" title="Rapid eye movement">
Rapid eye movement



</doc>
<doc id="37136" url="https://nl.wikipedia.org/wiki?curid=37136" title="Rapid Eye Movement">
Rapid Eye Movement



</doc>
<doc id="37141" url="https://nl.wikipedia.org/wiki?curid=37141" title="Godsdienstvrede van Augsburg">
Godsdienstvrede van Augsburg

De Godsdienstvrede van Augsburg was een vredesovereenkomst die op 25 september 1555 – na veertig jaar van religieuze twisten in het Heilige Roomse Rijk, met als hoogtepunten de Schmalkaldische Oorlog (1546-1552) en de Vorstenopstand – in de vrije rijksstad Augsburg getekend werd tussen de Habsburgse keizer Karel V, vertegenwoordigd door zijn broer Ferdinand, en de katholieke rijksgroten aan de ene kant, en het Schmalkaldisch Verbond aan de andere kant.
De vrede van Augsburg ging uit van het principe "cuius regio, eius religio" ("van wie het land is, is ook de godsdienst"). Dit hield in dat iedere rijksvorst zelf besliste welke godsdienst in zijn gebied opgelegd werd en daarom ook de kerkgoederen mocht beheren. In het verdrag werd bewerkstelligd dat bisschoppen die zich tot het protestantisme bekeerden, afstand moesten doen van hun geestelijke macht. Protestantse onderdanen mochten onder betaling van losgeld verhuizen uit een katholiek landsgedeelte en omgekeerd. 
De godsdienstvrede maakte definitief en officieel een einde aan de geloofseenheid in het Heilige Roomse Rijk, waarvan feitelijk al enige tijd geen sprake meer was. Het was ook een overwinning van de Duitse vorsten op het centrale gezag van de keizer en heeft wellicht bijgedragen aan de decentrale structuur die Duitsland sindsdien gehouden heeft.

</doc>
<doc id="37143" url="https://nl.wikipedia.org/wiki?curid=37143" title="Culturele en kunstzinnige vorming">
Culturele en kunstzinnige vorming

Culturele en kunstzinnige vorming (afgekort tot ckv, soms "cultureel kunstzinnige vorming" genoemd) is een vak dat op Nederlandse middelbare scholen wordt gegeven sinds de invoering van de tweede fase. Het werd vanaf het schooljaar 1999 / 2000 ingevoerd in de bovenbouw van havo en vwo. Per 1 augustus 2003 is het vak ook ingevoerd op het vmbo.
Het vak is een kennismaking met allerlei kunstvormen en is bedoeld om de jeugd bekend te maken met kunst. Diverse kunstinstellingen proberen hierop in te spelen. Zo heeft het Filmmuseum de 'CKV-tip van de maand' ingevoerd en zijn veel musea goedkoper of gratis toegankelijk voor ckv-leerlingen. Dit gebeurt door middel van een CKV-pas (wat een speciale CJP-pas is). Daarnaast krijgen leerlingen bonnen die een bedrag waard zijn van € 2,00 tot € 3,70. Sommige scholen houden (een gedeelte van) de bonnen in eigen zak, om zo algemene ckv-bezoeken te financieren. Sinds 2020 is het ook mogelijk om met de CJP-pas toegang te krijgen tot het Cultuurkaart Dossier van Apprentice. Hierin kan de school de digitale vastlegging van het cultuurportfolio uitbesteden, waarbij ze er zeker van kunnen zijn dat de richtlijnen van het OC&amp;W nageleefd worden.
Met de komst van de vernieuwde tweede fase in het schooljaar 2007/2008 is ckv gewijzigd.
Ckv bestond voor de nieuwe tweede fase uit drie delen:
Enkele vormen:
De vakken CKV-2 en CKV-3 waren verplichte vakken in het profiel Cultuur &amp; Maatschappij en konden op sommige scholen in het vrije deel bij een ander profiel worden gekozen.
In de vernieuwde tweede fase:
Organisaties die aanhaken op ckv.
De Stichting CJP is zich actief met ckv bezig gaan houden. CJP staat voor Cultureel Jongeren Paspoort (CJP) en is opgericht door de ASVA. Met een Cultureel Jongeren Paspoort kunnen Nederlandse jongeren (tot de leeftijd van 30 jaar) korting krijgen op toegangskaartjes voor bepaalde evenementen zoals films, muziek, parties, kleding, concerten, theater en musea of korting op abonnementen voor tijdschriften, kunstuitleen en dergelijke. Het Cultureel Jongeren Paspoort is echter ook de naam van de organisatie: 'CJP'. Voor ckv-leerlingen geeft de CJP bijvoorbeeld een apart blad uit dat op school verspreid wordt: de CJP XS. In dit blad veel aandacht voor ckv-activiteiten, leuke voorstellingen voor jongeren en interviews met artiesten.
Veel artiesten en kunstenaars hebben aparte programma's, workshops of zelfs voorstellingen ontwikkeld gericht op ckv-leerlingen. Via CJP kunnen scholen deze programma's en workshops 'gratis' inhuren. Artiesten kunnen zich namelijk aanmelden als 'acceptant' bij de CJP. Dit betekent concreet dat deze artiesten tegoeden kunnen innen, die de CJP gratis verstrekt aan scholen. Scholen kunnen deze tegoeden dus alleen aan CJP-acceptanten uitgeven. Scholen kunnen ervoor kiezen om het CJP-tegoed zelf uit te geven of om het tegoed door te geven aan de leerlingen. Veel scholen laten de bonnen echter ongebruikt liggen, maar andere scholen zijn zeer actief. 
Ook andere organisaties proberen aan te haken op ckv. Zo is er sinds 2009 bijvoorbeeld een 'Cultuur-Makelaar', die probeert om bedrijfsmatig scholen te helpen bij het organiseren, vinden en boeken van leuke culturele activiteiten.

</doc>
<doc id="37144" url="https://nl.wikipedia.org/wiki?curid=37144" title="Ckv">
Ckv



</doc>
<doc id="37145" url="https://nl.wikipedia.org/wiki?curid=37145" title="Urdu">
Urdu

Het Urdu () (ook bekend als Lashkari voor zijn sprekers; lokaal geschreven als ) is de officiële nationale taal en "lingua franca" van Pakistan. Urdu is ook een officieel erkende taal in India. De taal behoort tot de Indo-Europese talen. Veel Pakistanen spreken van huis uit een andere taal, maar ze leren het Urdu op school en via de massamedia en raken er zo mee vertrouwd. Het wordt ook gesproken door de moslimbevolking van India, met name in het unie-territorium Jammu en Kasjmir en in de Deccan regio van Zuid-India. Urdu wordt van rechts naar links geschreven in het Perso-Arabische "nastaliq" schrift. In tegenstelling tot de Arabische taal worden er bijna geen tekens gebruikt om klinkers te noteren.
De naam Urdu wordt, door Nicoline van der Sijs' Etymologiebank, wel verklaard als: "taal van het verheven legerkamp." De naam Urdu zou dan verwant zijn met het Nederlandse woord "horde", oosters ruiterleger.
In oktober 2013 maakte de regering van Jammu en Kasjmir bekend een raad te willen oprichten ter bevordering van het Urdu, dat daar aan het verdwijnen is.
Verschil met het Hindi.
De taal is in grammaticaal opzicht verregaand gelijk aan het Hindi dat in Bollywood-films wordt gesproken. De taal die in Bollywood-films wordt gesproken bevat elementen van beide officiële talen. Overigens zit het verschil hoofdzakelijk in de aan het Arabisch en Perzisch ontleende woordenschat en constructies. De divergerende ontwikkeling van Hindi en Urdu is te vergelijken met die van het Servisch en Kroatisch en is eerder religieus dan taalkundig bepaald. In grote delen van Pakistan wordt wanneer men Urdu spreekt het gebruik van Urdu-woorden van Perzische of Arabische origine als beschaafder, geleerder of deftiger beschouwd dan wanneer men Urdu-woorden gebruikt die van Sanskriet- of Prakrit- origine zijn. Vergelijk het gebruik van leenwoorden uit het Romaans - praktisch is hier bedoeld Latijn en Frans - in andere talen, in bijzonderheid de Indo-Europese, maar hier specifieker nog met betrekking tot de Germaanse taalgroep, in plaats van de begrippen van eigen Germaanse origine, is dus 'herkomst', te bezigen.
Verspreiding.
Zoals eerder genoemd is Urdu de nationale taal van Pakistan. Er zijn circa 10 miljoen Pakistanen die Urdu ook als moedertaal hebben. Veel Pakistanen zijn geëmigreerd. Wereldwijd spreken ongeveer 65 miljoen personen de taal als moedertaal. Hiernaast zijn er nog ±40 miljoen mensen die de taal als tweede taal beheersen.
Relatief grote aantallen sprekers van het Urdu vindt men in de volgende landen:

</doc>
<doc id="37146" url="https://nl.wikipedia.org/wiki?curid=37146" title="Verdrag van Tordesillas">
Verdrag van Tordesillas

Het Verdrag van Tordesillas (Portugees: "Tratado de Tordesilhas" Spaans: "Tratado de Tordesillas") (Tordesillas, 7 juni 1494) regelde de opdeling van de niet-Europese wereld tussen Castilië en koninkrijk Portugal, die de eerste ontdekkingsreizen organiseerden.
Westelijke grens.
Het verdrag van Tordesillas werd op 2 juli 1494 door Castilië en op 5 september 1494 door Portugal geratificeerd. In het verdrag werd een soort van grens, langs een meridiaan, afgesproken in de Atlantische Oceaan. Als een gevolg werd dit een Mare Clausum (gesloten zee) waarbij anderen dan Spanjaarden of Portugezen op zee werden beschouwd als piraten.
Paus Alexander VI bepaalde na de ontdekking van Amerika dat alles ten westen van een bepaalde lijn (480 km van de archipel Kaapverdië) toebehoorde aan Castilië, en alles ten oosten daarvan aan Portugal.
In het verdrag van Tordesillas stemde Castilië ermee in dat deze lijn naar het westen werd verlegd 370 legua (2193 km) van Kaapverdië. Deze lijn lag ongeveer halverwege tussen de archipel Kaapverdië (die al Portugees gebied waren) en de eilanden die door Christoffel Columbus op zijn eerst reis waren ontdekt en door Castilië werden opgeëist. In het Verdrag werden ze Cipangu en Antilia genoemd, maar er bestaat weinig twijfel over dat het hier om Cuba en Hispaniola gaat.
Door de verschuiving van de demarcatielijn in het verdrag van Tordesillas werd een groter deel van het later ontdekte Brazilië Portugees bezit. Sommige historici stellen echter dat de mogelijkheid bestaat dat vroegere expedities reeds voet aan wal gezet hadden in Brazilië, wat zou betekenen dat ze met voorbedachten rade het Verdrag van Tordesillas sloten.
Oostelijke grens.
Hoewel men al wist dat de Aarde rond is, voorzag het verdrag niet duidelijk in een oostelijke grens. Deze werd actueel nadat Ferdinand Magellaan in 1521 in westelijke richting varend Azië had weten te bereiken, dus de Grote Oceaan had weten over te steken. Een van de standpunten was dat Spanje recht had op alles wat verder naar het westen varend bereikt werd, en Portugal, naast dat wat was overeengekomen in het westen, op alles wat naar het oosten varend bereikt werd. Een ander standpunt was dat de grens de over de polen doorgetrokken bestaande grens zou moeten zijn, de antimeridiaan.
De oostelijke grens zou enkele decennia later verdeeld worden door de ondertekening op 22 april 1529 van het Verdrag van Zaragoza, die een meridiaan aan de oostzijde van de Molukken als grens specificeerde. Hiermee kreeg Portugal ongeveer 191 lengtegraden van de Aarde (inclusief de vooral begeerde Molukse eilanden waar nootmuskaat en kruidnagels geoogst werden) en Spanje de overige 169.
De originelen van beide verdragen worden bewaard door de Archivo General de Indias in Spanje en door de Arquivo Nacional da Torre do Tombo in Portugal.
Reacties.
De in het Verdrag van Tordesillas gespecificeerde demarcatielijn zorgde ervoor dat de zeeën verdeeld werden tussen de Portugezen en de Castilianen. Deze aanspraken werden later door verschillende andere Europese landen (de Nederlanden, Frankrijk, Engeland) resoluut verworpen. Koning Frans I van Frankrijk merkte eens schamper op dat hij nooit ""de clausule in het testament van Adam had gezien, waarin zijn land zou zijn uitgesloten van alle rechten op delen van de Nieuwe Wereld"'.

</doc>
<doc id="37147" url="https://nl.wikipedia.org/wiki?curid=37147" title="Stikstofgroep">
Stikstofgroep

Elementen van de stikstofgroep (IUPAC-groepsnummer 15, vroeger bekend als Va) uit het periodiek systeem zijn ook bekend als "pnicogenen" of "pnictogenen". Tegenwoordig wordt de IUPAC naam "stikstofgroep" gebruikt. Deze elementen kenmerken zich doordat de buitenste p-subschil 3 elektronen bevat. De stikstofgroep is de enige groep in het periodiek systeem waarbij de overgangen van metaal naar niet-metaal en van zuurvormend en basevormend zo duidelijk naar voren komt.
Het lichtste element uit deze groep (stikstof) is een niet-metaal en een matig sterke oxidator in reacties met metalen. Met bijvoorbeeld magnesium vormt het een nitride. Aan het andere uiterste van de stikstofgroep is bismut te vinden; een element dat duidelijk een metaal is.
Stikstof en fosfor zijn biologisch van groot belang omdat ze deel uitmaken van eiwitten en nucleïnezuren. 
De elementen in de stikstofgroep zijn in het periodiek systeem hieronder gekleurd.
Hydriden.
In de hydriden van de elementen uit de stikstofgroep komt enerzijds duidelijk de aparte positie van stikstof in de rij tot uiting, anderzijds ook gaande door de groep de trend in de fysische eigenschappen van de verbindingen.

</doc>
<doc id="37148" url="https://nl.wikipedia.org/wiki?curid=37148" title="Zuurstofgroep">
Zuurstofgroep

De elementen van de zuurstofgroep (IUPAC-groepsnummer 16, vroeger bekend als VIa) uit het periodiek systeem worden ook wel de "chalcogenen" genoemd. Ze kenmerken zich doordat de buitenste p-schil zes elektronen bevat. Hierdoor kunnen deze elementen als oxidator én als reductor optreden. De oxiderende neiging neemt echter wel af bij de elementen onderaan de groep (zie ook goudchalcogeniden).
De elementen in de zuurstofgroep zijn in het periodiek systeem hieronder gekleurd.

</doc>
<doc id="37149" url="https://nl.wikipedia.org/wiki?curid=37149" title="1048">
1048

Het jaar 1048 is het 48e jaar in de 11e eeuw volgens de christelijke jaartelling.

</doc>
<doc id="37150" url="https://nl.wikipedia.org/wiki?curid=37150" title="Verdrag van Zaragoza">
Verdrag van Zaragoza

Het Verdrag van Zaragoza was een verdrag dat de verdeling van de wereld tussen Spanje en Portugal regelde.
Hoewel men al wist dat de Aarde rond is, voorzag het Verdrag van Tordesillas van 1494 in een westelijke grens, maar niet duidelijk in een oostelijke. Deze werd actueel nadat Ferdinand Magellaan in 1521 in westelijke richting varend Azië had weten te bereiken, dus de Grote Oceaan had weten over te steken. Een van de standpunten was dat Spanje recht had op alles wat verder naar het westen varend bereikt werd, en Portugal, naast dat wat was overeengekomen in het westen, op alles wat naar het oosten varend bereikt werd. Een ander standpunt was dat de grens de over de polen doorgetrokken bestaande grens zou moeten zijn, de antimeridiaan.
De oostelijke grens werd overeengekomen door de ondertekening op 22 april 1529 van het Verdrag van Zaragoza, die een meridiaan aan de oostzijde van de Molukken als grens specificeerde. Hiermee kreeg Portugal ongeveer 191 lengtegraden van de Aarde (inclusief de vooral begeerde Molukse eilanden, de Specerijeneilanden, waar nootmuskaat en kruidnagels geoogst werden) en Spanje de overige 169. Ter compensatie kreeg Spanje een monetaire vergoeding.
Overigens werd het verdrag van Zaragoza later geschonden door de Spaanse kolonisatie van de Filipijnen.

</doc>
<doc id="37154" url="https://nl.wikipedia.org/wiki?curid=37154" title="Steve Stevaert">
Steve Stevaert

Steve Robert Jos Stevaert (Rijkhoven, 12 april 1954 – Hasselt, 2 april 2015) was een Belgisch politicus van de SP en vervolgens de sp.a.
Levensloop.
Stevaert werd geboren in een christelijk gezin als zoon van een militair en een huisvrouw. Na het doorlopen van het Hoger Rijksinstituut voor Toerisme, Hotelwezen en Voedingsbedrijven te Hasselt, was hij een jaar werkzaam als docent. Vervolgens ging hij omstreeks 1972 als zelfstandige cafébaas aan de slag in de horeca. Medio jaren 70 startte hij in Hasselt het alternatieve café "Roodhuis" op. Vervolgens exploiteerde hij een tiental (jongeren)cafés. Als een zaak goed draaide, liet hij ze door anderen uitbaten maar bleef er wel eigenaar van.
Bij de gemeenteraadsverkiezingen van 1982 werd hij politiek actief bij de toenmalige SP. Hij zou door de socialistische voorman Willy Claes binnengeloodst zijn in de lokale en later in de Limburgse politiek. Drie jaar later, in 1985, werd hij verkozen tot provincieraadslid van Limburg, een mandaat dat hij zou bekleden tot in 1995. In oktober 1988 werd Stevaert tevens gekozen als gemeenteraadslid van Hasselt, maar hij nam het mandaat niet op om begin 1989 gedeputeerde te worden van de provincie Limburg, bevoegd voor onder meer jeugdzaken en milieu-aangelegenheden. In die functie, die hij uitoefende tot eind 1994, werd hij - onder meer - voorzitter van het Limburgs intercommunaal elektriciteitsbedrijf "Interelectra". In deze hoedanigheid betrok hij deskundigen uit onder meer Greenpeace als consulenten bij zijn beleid en bouwde met diverse Limburgse projecten aan een "rood-groen imago". Dit werd niet altijd gesmaakt door de toenmalige coalitiepartner CVP in de Limburgse deputatie en stuitte tevens op openlijke weerstand in eigen gelederen. Stevaert werd in die periode ook - samen met andere Limburgse socialisten - genoemd in een schandaal rond de Limburgse Reconversiemaatschappij (LRM), de provinciale investeringsmaatschappij van Limburg, die ontstond bij de sluitingen van de Limburgse mijnen. Er waren echter geen bewijzen en de zaak werd geseponeerd. Door de spanningen tussen de SP en CVP in het provinciale bestuur vormden de socialisten na de provinciale verkiezingen van 1991 een paarse coalitie met de liberale PVV en de Volksunie en werd de CVP voor het eerst sinds mensenheugenis naar de oppositie verwezen. Ook bij de lokale verkiezingen van 1994 nam Stevaert het voortouw voor de vorming van paarse coalities in Limburg.
Na zijn verkiezingsoverwinning bij de gemeenteraadsverkiezingen van 1994 werd hij - naast gemeenteraadslid - begin 1995 de eerste socialistische burgemeester van Hasselt. Bij zijn aantreden vormde hij een afspiegelingscollege - met uitzondering van het Vlaams Blok - en nam hij onmiddellijk maatregelen om de stadskas uit de rode cijfers te halen. Daarnaast maakte hij een punt van "beter en gratis openbaar stadsvervoer" om zo de verkeerscongestie in en rond het stadscentrum tegen te gaan en de aanleg van een derde ringweg rond Hasselt te voorkomen. Dit "gratis-beleid" werd door veel verkeersdeskundigen op gemengde gevoelens onthaald en er vielen termen als 'links populisme' in de politieke commentaar. Zijn bijnaam "Steve Stunt" had hij onder meer hieraan te danken, gekenmerkt door zijn handelsmerk "gezellig socialisme". Bij de eerste rechtstreekse verkiezingen van 21 mei 1995 voor het Vlaams Parlement werd hij verkozen in de kieskring Hasselt-Tongeren-Maaseik. Hij bleef Vlaams Parlementslid tot eind september 1998. Na het ontslag van Louis Tobback in 1998 verving hij op 28 september 1998 Luc Van den Bossche als viceminister-president en Vlaams minister van Openbare Werken, Vervoer en Vlaams minister van Ruimtelijke ordening in de Vlaamse regering Van den Brande IV. In deze periode werd hij nationaal bekend door onder meer de afbraak van een aantal villa's waarbij tijdens de bouw of verbouwing herhaaldelijk zware bouwovertredingen waren begaan. Hiermee zette Stevaert een streep onder het gedoogbeleid dat in Ruimtelijke Ordeningszaken bestond in Vlaanderen. Bij de daarop volgende Vlaamse verkiezingen van 13 juni 1999 werd hij herkozen als Vlaams Parlementslid en werd hij in de Vlaamse regering Dewael I wederom aangesteld als viceminister-president en Vlaams minister van Mobiliteit, Openbare Werken. Daarnaast nam hij ook de bevoegdheid Energie. Op 18 maart 2003 trad hij terug als minister en volgde Patrick Janssens op als voorzitter van de sp.a. In deze hoedanigheid besteedde hij aandacht aan het vervrouwelijken en moderniseren van de partij. Na de Vlaamse verkiezingen van 13 juni 2004 werd hij opnieuw verkozen en zetelde als Vlaams Parlementslid tot eind mei 2005.
In juni 2005 volgde hij Hilde Houben-Bertrand (CVP) op als gouverneur van de provincie Limburg. Hij was daarmee de vijftiende Limburgse gouverneur en de eerste van socialistische strekking. Caroline Gennez volgde hem op aan het hoofd van de sp.a tot aan de voorzittersverkiezing na de zomer. Naar eigen zeggen kwam het voortijdig terugtreden uit de nationale politiek er omdat hij geen overgangsfiguur voor de Limburgse provincie wilde installeren. In interviews werd ook discreet verwezen naar vermoeidheid en gezondheidsproblemen. In juni 2006 verklaarde Stevaert dat dreigende hartproblemen hem dwongen zich terug te trekken uit de actieve politiek. Kort daarvoor, op 28 januari 2006, huwde hij met Marleen Beys, met wie hij reeds dertig jaar samenwoonde. In zijn beleidsrede 2007 pleitte Stevaert voor een verregaande samenwerking van Belgisch Limburg met Nederlands Limburg, door hem West- en Oost-Limburg genoemd. In dit verband stelde hij: "Grenzen zijn littekens uit een ver verleden, zij verarmen het denken en remmen ontwikkelingen en vernieuwing af. Onze voorsprong schuilt in een schaalsprong. Laat ons in Limburg die horde nemen. Ook Nederlands Limburg is een sterk merk. Samen zijn we onklopbaar, we moeten ons in Europa profileren als één regio. Zo’n grote, Limburgse regio is een heel uitdagend Europees concept, we kunnen uitgroeien tot een Europese kwaliteitszone van de hoogste klasse." De gouverneur vroeg de betrokken overheden om de administratieve en bureaucratische obstakels uit de weg te ruimen zodat ze de samenwerking tussen burgers, bestuurders en ondernemers niet langer bemoeilijken. Van dit plan werd niets gerealiseerd. Verder bepleitte hij op economisch vlak de uitbouw van de Alberthaven langs het kanaal. Ondernemers spoorde hij aan om resoluut de weg in te slaan van het maatschappelijk verantwoord ondernemen (MVO). Hij bleef echter als gouverneur tegen de geplogenheden in nog politiek actief. Zo schopte hij in februari 2009 de sp.a nog een geweten door haar te verwijten te veel afstand genomen te hebben van de burger. Het "kaviaarsocialisme" van Gennez tegenover het meer linkse arbeidersgehalte van Erik De Bruyn bereikte hiermee een hoogtepunt. Bij de bekendmaking van de kieslijsten bleek Caroline Gennez het pleit gewonnen te hebben.
Stevaert was tot 28 november 2008 voorzitter van de bestuursraad van de verzekeringsmaatschappij Ethias. De 30.000 euro die aan het voorzittersmandaat vast hingen, schonk hij naar eigen zeggen weg aan een goed doel. Hij moest in 2008 echter afstand nemen van het voorzitterschap op een moment dat Ethias met een berg schulden zat: de totale boekwaarde van verzekeringspoot "Ethias Leven" was op 1 januari 2009 nog slechts 100 euro waard nadat er meer dan € 1,5 miljard ingepompt werd door de overheid. Op verkiezingszondag 7 juni 2009, vlak na het sluiten van de stembureaus, werd bij monde van zijn woordvoerder zijn ontslag als gouverneur bekendgemaakt. Hij zou geen politiek ambt nastreven maar eerder een functie in de sociaal-economische sector gaan opnemen. Zijn ontslag ging effectief in op 19 juni 2009. Eerste arrondissementscommissaris Herman Meers werd aangesteld als waarnemend gouverneur totdat de opvolging geregeld zou zijn. In januari 2010 werd Steve Stevaert gekozen als voorzitter van de raad van bestuur van de Vlaamse netbeheerder "Infrax". Hij bekleedde in de jaren 90 die functie in het Limburgse nutsbedrijf "Interelectra", een van de "zuivere" intercommunales die Infrax stichtten in 2006. Op 14 januari 2011 werd Stevaert bestuursraadslid van Elia, de Belgische hoogspanningsnetbeheerder. Deze politieke benoeming kon gezien worden als een vertegenwoordiging van de publieke sector in de raad van beheer van Elia.
In het voorjaar van 2010 werd Stevaert door de bevriende aannemer Machiels aangezocht als voorzitter van de raad van toezicht van het "Dinh Vu Industrial Zone" project in de Vietnamese havenstad Hai Phong, een gebied van 1.200 hectare dat ontwikkeld werd door een internationaal consortium met de beursgenoteerde vennootschappen Ackermans &amp; van Haaren en "Groep CFE", "investeringsmaatschappij SBI/BMI" en de Hasseltse "Groep Machiels". Het project begon in 1997 en is uitgegroeid tot het belangrijkste petrochemisch centrum in het noorden van Vietnam. Stevaert moest er onder meer over waken dat de haven geen hypotheek legt op de UNESCO-werelderfgoed-eilanden in de Ha Long Baai. De goede contacten die Steve Stevaert onderhield met het communistische regime op Cuba leidden begin januari 2011 tot plannen voor een popconcert op het eiland. De organisatie zou voor een groot deel voor rekening komen van partijgenoot en Vlaams Parlementslid Chokri Mahassine, tevens organisator van Pukkelpop en Rimpelrock. Dit bleef een vaag plan. In januari 2011 werd Stevaert benoemd tot voorzitter van de culinaire gids "GaultMillau Benelux" voor een periode van 3 jaar.
In april 2011 stapte hij om privéredenen op als lid van de raad van bestuur van de Limburgse afdeling van Infrax; hij bleef wel nationaal voorzitter. Begin december 2011 kondigde Stevaert zijn terugtrekking aan uit het publieke leven. Hij nam ook ontslag uit al zijn openbare mandaten, zoals bij Elia en Infrax. In juli 2013 werd hij aangesteld als voorzitter van EthiasCo, een nieuwe coöperatieve vennootschap die de bedoeling heeft het kapitaal van Ethias te versterken. Medio 2011 diende Stevaert een klacht in tegen een Marokkaanse prostituee met wie hij een relatie had, deze zou hem afgeperst hebben met een seksvideo die opgenomen werd in het Conrad Hotel in Brussel. Stevaert zou haar herhaaldelijk zwijggeld hebben betaald. De zaak werd geseponeerd. Op 2 april 2015 raakte bekend dat Stevaert zich moest verantwoorden omtrent een verkrachtingszaak die zich vierenhalf jaar eerder zou hebben afgespeeld; de betrokken vrouw had begin 2013 een klacht tegen hem ingediend. Hij zou nog voor de zomer voor de rechtbank moeten verschijnen. Stevaert bleek later die dag vermist te zijn. Zijn jas en fiets werden aan het Albertkanaal aangetroffen. Enkele uren later werd hij met behulp van sonar in datzelfde kanaal dood teruggevonden. Aangenomen wordt dat hij zelf een einde aan zijn leven maakte. Na het nieuws over Stevaerts overlijden nam het aantal telefonische oproepen en bezoekers op de website van de Zelfmoordlijn tijdelijk sterk toe.
Persoonlijke kenmerken en invloed.
Stevaert was algemeen bekend om zijn "oneliners", zijn haperend en bedachtzaam discours en zijn "zangerig" Limburgs accent. Hij werd door vele tegenstanders gezien als een handig strateeg. Zo was hij de liberale regeringspartner op fiscaal vlak te vlug af door in 2001 het initiatief te nemen tot het afschaffen van het Vlaamse kijk- en luistergeld en het afschaffen van de zogenaamde pestbelastingen te promoten.
In 2003 behaalde de sp.a, die inmiddels een kartel was aangegaan met het links-liberale Spirit, een verkiezingsoverwinning bij de federale parlementsverkiezingen. Bij de verkiezingen voor het Vlaams Parlement in 2004 kon Stevaert dit succes echter niet herhalen. Hij slaagde er ook in de Vlaamse groene partij en coalitiepartner Agalev in ademnood te krijgen met zijn herhaalde aanbod tot nauwe organisatorische samenwerking. Tijdens een groen verkiezingscongres werd hij daarom betiteld als "het schijnheilig paterke van Hasselt", een uitspraak die door de congresgangers met veel applaus werd onthaald. Steve Stevaert werd in linkse milieus gezien als een autoritair ingesteld partijleider. De Antwerpse schrijver Tom Lanoye, in die periode mentor van de Vlaamse groenen, vergeleek Stevaert in dit opzicht met de vroegere socialistische voorman Jos Van Eynde, die naast partijvoorzitter onder andere ook de Antwerpse socialistische krant Volksgazet leidde en in de socialistische familie geen tegenstand of kritiek jegens zijn beleid duldde. Communicatieadviseur Noël Slangen, architect Alfredo De Gregorio, directeur van TV-Limburg Ernest Bujok en tv-presentatrice Goedele Liekens behoorden tot zijn intimi.
Steve Stevaert was vrijmetselaar, lid van de werkplaats La Tolérance van de Grootloge van België.

</doc>
<doc id="37155" url="https://nl.wikipedia.org/wiki?curid=37155" title="Dornier Do 17Z">
Dornier Do 17Z



</doc>
<doc id="37156" url="https://nl.wikipedia.org/wiki?curid=37156" title="Kopergroep">
Kopergroep

De elementen van de kopergroep (IUPAC-groepsnummer 11, vroeger bekend als Ib) uit het periodiek systeem staan bekend als de "edele metalen". Vroeger werden ze ook wel de "muntmetalen" genoemd. Ze zijn relatief inert, niet corrosiegevoelig en zeer goede elektriciteitsgeleiders. Daarom worden deze metalen, net als de elementen uit de zinkgroep, vaak voor muntgeld gebruikt; dat verklaart ook hun oude naam.
Deze metalen, in het bijzonder zilver, worden als gevolg van hun opmerkelijke eigenschappen, naast voor munten en sieraden, ook in de industrie veelvuldig toegepast. Hoewel zilver nog betere geleidende eigenschappen heeft, zowel elektrisch als thermisch, wordt koper het meest gebruikt in elektrische bedrading. De reden hiervoor is duidelijk: zilver is, net als goud, erg duur. Het enige nadeel van deze metalen is dat ze vrij zacht zijn en dus gemakkelijk kunnen beschadigen. Daarom worden ze meestal niet in zuivere vorm voor bijvoorbeeld munten gebruikt. Legeringen met andere metalen maken de duurzaamheid groter.
Zij hebben een vrij lange elektronische relaxatietijd, of anders gezegd een elektron kan vrij ver komen voor het in zijn beweging gestoord wordt door een botsing met bijvoorbeeld een ander elektron. Zij hebben ook een plasmafrequentie die niet ver van het zichtbare gebied van het elektromagnetisch spectrum ligt. Dit verklaart ook het feit dat koper en goud gekleurde metalen zijn. De metalen uit de kopergroep zijn de hekkensluiters van de d-overgangsmetaalreeksen. Hoewel voor koper en goud hogere oxidatiegetallen niet ongewoon zijn, vormen alle drie metalen +1 ionen met een volle nd10 elektronenconfiguratie. Voor zilver is dat vrijwel de enige oxidatietoestand.
Koper vormt Cu2+ (3d9), maar alleen in combinatie met vrij sterke oxidatoren. Bijvoorbeeld van de halogenen zijn fluor, chloor en broom in staat een dihalogenide CuX2 te vormen, maar Cu2+ is een sterkere oxidator dan jodium. Wanneer een oplossing van Cu2+ bij een jodide-oplossing gevoegd wordt, ontstaat er jodium:
Het ene ontbrekende d-elektron wordt aangevuld en het 'gat' doorgegeven aan het jodiumatoom, dat nu een incompleet gevulde buitenschil heeft en combineert met een tweede jodiumatoom om een molecuul te vormen, dat als damp ontwijken kan:
Met zwavel dat in elektronegativiteit niet veel verschilt gebeurt iets vergelijkbaars in de koperchalcogeniden.
Ook de driewaardige verbindingen van goud zoals het chloroauraat-ion AuCl4− is een sterke oxidator, die gemakkelijk weer goud terugvormt wanneer het in contact komt met een reductor.
De reactie met citraat kan gemakkelijk goud in colloïdale suspensie vormen met gouddeeltjes van 3-20 nanometer. Deze nanopartikels zijn een geliefd onderwerp van studie als deel van de speurtocht naar nanotechnologie. Dit is ook het geval voor zilver en - in mindere mate - koper.
Een ander eigenaardigheid van de muntmetaalionen - met name van Cu+ en Ag+ - is dat zij weinig voorkeur voor een omringing met hoge symmetrie hebben. Zij voelen zich in allerlei omringingen redelijk goed thuis en dat betekent dat zij vaak van de ene positie naar de andere kunnen 'springen' binnen het rooster van een vaste stof. Zij vormen daarom - vooral in jodiden en oxiden - bij wat hogere temperaturen superionengeleiders. In deze verbindingen zijn de anionroosters vaste roosters, maar de metaalsubroosters zijn min of meer vloeibaar. Deze vaste ionengeleiders worden wel als vaste elektrolyten toegepast in batterijen.
De elementen in de kopergroep zijn in het periodiek systeem hieronder gekleurd.

</doc>
<doc id="37160" url="https://nl.wikipedia.org/wiki?curid=37160" title="Rooms-Katholieke kerk">
Rooms-Katholieke kerk



</doc>
<doc id="37161" url="https://nl.wikipedia.org/wiki?curid=37161" title="Glenn Seaborg">
Glenn Seaborg

Glenn Theodore Seaborg (Ishpeming, 19 april 1912 – Lafayette (Californië), 25 februari 1999) was een Amerikaans scheikundige en kernfysicus aan de Universiteit van Californië - Berkeley.
Seaborg was een van de eersten die een transuraan element wist te synthetiseren. Hiervoor won hij, samen met Edwin McMillan, in 1951 de Nobelprijs voor Scheikunde. Uiteindelijk is het scheikundig element seaborgium (Sg) naar hem vernoemd, alsmede het Amerikaanse "Glenn T Seaborg Institute".
Biografie.
Seaborg werd geboren in Ishpeming, Michigan, als zoon van Herman Theodore (Ted) Seaborg en de in Zweden geboren Selma Olivia Eriksson. Zijn zus Jeanette werd twee jaar na hem geboren. Op tienjarige leeftijd verhuisde hij met zijn familie naar South Gate in Californië waar hij in 1929 zijn High Schooldiploma behaalde aan de David Starr Jordan High School in Watts. Aansluitend studeerde hij scheikunde aan de universiteit van Californië in zowel Los Angeles (UCLA) als Berkeley (UCB), waar hij in 1937 promoveerde. Van 1937 tot 1939 was hij de persoonlijk laboratoriumassistent van Gilbert Lewis, met wie hij enkele wetenschappelijk artikelen publiceerde.
In 1939 werd Seaborg benoemd tot universitair docent scheikunde aan de Universiteit van Californië te Berkeley, om te promoveren tot adjunct-hoogleraar in 1941 en tot gewoon hoogleraar in 1945. In 1946 nam hij de verantwoordelijkheid op zich van de leiding van het kernchemische onderzoek binnen het Lawrence Radiation Laboratory (LRL). Van 1954 tot 1961 was hij adjunct-directeur van het LRL. In 1963 speelde Seaborg een sleutelrol als wetenschappelijk en diplomatiek onderhandelaar in werk dat uiteindelijk leidde tot het "Limited Nuclear Test Ban Treaty" (1963), een verdrag die een grens stelde aan het testen van kernwapens in de atmosfeer en onder de zee, en het "Nuclear Non-Proliferation Treaty" (1968), een verdrag dat de verspreiding van atoomwapentechnologie aan banden legde.
Glenn Seaborg was gehuwd met Helen Lucille Griggs, de toenmalige secretaresse van Ernest Lawrence. Samen kregen ze zes kinderen, van wie Peter Glenn in 1997 overleed. De anderen waren Kli Lynne, David Michael, Stephen Keith, John Eric en Dianne Karola.
Werk.
Over de periode 1940 tot 1958 breidde Seaborg en diverse collega's het periodiek systeem uit met elementen zwaarder dan uranium. Deze zogeheten transurane elementen zijn kunstmatige elementen met atoomgetallen boven de 92. De eerste, neptunium met atoomgetal 93, werd in 1940 ontdekt door Edwin McMillan en diens assistent Philip Abelson.
McMillan was ervan overtuigd dat er ook een element 94 moest zijn. Omdat hij naar het Massachusetts Institute of Technology (MIT) werd geroepen om mee te helpen aan de ontwikkeling van de radar nam Seaborg, met toestemming van McMillan, het project van hem over. In de 60-inch cyclotron te Berkeley beschoot hij uraniumisotoop U-238 met deuteronen, kernen van zwaar waterstof bestaande uit een proton en een neutron. Het resultaat was neptunium-238 plus twee neutronen dat via bètaverval werd omgezet in een onbekende transurane alfastraler.
In december 1940 wist Seaborg het betreffende element te isoleren. Het werd plutonium genoemd, naar de dwergplaneet Pluto. Al snel realiseerde hij zich dat transuranen een speciale serie elementen vormden – de actiniden, vergelijkbaar met de lanthaniden van de zeldzame aardmetalen. Op deze wijze kon hij samen met zijn medewerkers de scheikundige eigenschappen voorspellen van tot dan onbekende transuranen en dat stelde ze in staat deze te isoleren. Seaborgs naam is derhalve verbonden aan de ontdekking (of isolatie) van een aantal elementen, namelijk:
Het werk betreffende transurane elementen was direct relevant voor de Tweede Wereldoorlog in verband met de ontwikkeling van de atoombom. Met name de ontdekking van plutonium was belangrijk omdat theoretici berekend hadden dat de kernen van twee plutoniumisotopen (Pu-239 en Pu-241) gemakkelijk te splijten waren (net als uranium-235). Daartoe werd Seaborg gestrikt om leiding te geven aan een onderzoeksgroep aan het Metallurgisch Laboratorium van de Universiteit van Chicago.
Tot dan toe was alleen een microscopische hoeveelheid plutonium geproduceerd. Het was aan Seaborg om een geautomatiseerd proces te ontwikkelen om het element in voldoende hoeveelheden te produceren. Na drie jaar van intensief werk had hij en zijn team net genoeg plutonium gemaakt voor twee atoombommen. Een ervan was de "Fat Man", die in 1945 de Japanse stad Nagasaki verwoestte.
Na de oorlog (1946-1950) werd Seaborg door president Harry S. Truman benoemd tot lid van de "General Advisory Committee" van de pas opgerichte Atomic Energy Commission (AEC). In 1961 werd hij door de recent gekozen president John F. Kennedy gevraagd om voorzitter te worden van het AEC, de organisatie die alle gebruik van kernenergie in de Verenigde Staten overzag: militair, wetenschappelijk, industrieel en medisch. Deze functie vervulde hij tot 1971 toen zijn voorzittersschap afliep. Desondanks bleef hij latere Amerikaanse presidenten adviseren op het gebied van nucleaire energie en kernwapens. Daarnaast was hij een vurig pleitbezorger van elektriciteitsopwekking door middel van kernenergie.
Goud.
Na talloze vergeefse pogingen van alchemisten met hun Steen der Wijzen in de voorgaande millennia, was het Seaborg die in 1980 met behulp van nucleaire techniek op microscopische schaal van bismut als eerste goud wist te maken. In een kernreactor slaagde hij erin duizenden bismut-atomen om te zetten in goud door transmutatie protonen en neutronen uit de bismutatomen te verwijderen. Doch zijn methode was zo omslachtig en kostbaar dat het onmogelijk was op deze op grote schaal uit te oefenen.
Erkenning.
Naast de Nobelprijs in 1951 met McMillan werd Seaborg voor zijn werk ook onderscheiden met onder andere de John Scott Medal (1953), de Perkin Medal (1957), de Enrico Fermi-prijs (1959), Benjamin Franklin Medal (1963) van het Franklin Institute, de Priestley Medal (1979), de Henry DeWolf Smith Award (1982), de Vannevar Bush Award (1988) en de National Medal of Science in 1991.
Seaborg was lid van enkele van Amerika's belangrijkste wetenschapsgenootschappen, waaronder het American Institute of Chemists, de New York Academy of Sciences, de California Academy of Sciences, de American Physical Society (APS), de American Academy of Arts and Sciences en de National Academy of Sciences. Verder was hij lid van de Britse Royal Society of Arts en de Koninklijke Zweedse Academie van Wetenschappen.

</doc>
<doc id="37164" url="https://nl.wikipedia.org/wiki?curid=37164" title="Oerdoe">
Oerdoe



</doc>
<doc id="37165" url="https://nl.wikipedia.org/wiki?curid=37165" title="Paternosterlift">
Paternosterlift

Een paternoster of paternosterlift is een liftsysteem van opeenvolgende cabines, zonder deuren, die met geringe snelheid zonder onderbreking aan twee kettingen in één schacht omhoog en in een andere schacht omlaag bewegen. 
De paternoster is een Engelse vinding, de eerste werd in 1876 in bedrijf gesteld (alleen voor goederen) in het General Post Office in Londen. In 1884 volgde de eerste paternoster voor het vervoer van mensen.
In de praktijk zijn de cabines uitgevoerd voor maximaal twee personen en is de snelheid ongeveer 0,3 meter per seconde. Er bestaat ook een uitvoering voor goederentransport, de paternosterkast. Het liftsysteem is verouderd; de laatste paternosters werden eind jaren 1960 geïnstalleerd. De naam paternosterlift (en paternosterkast) is ontleend aan het kralensnoer de rozenkrans, het traditionele rooms-katholieke gebedssnoer, waarin bepaalde kralen aangeven wanneer een paternoster ("Onze Vader") wordt gebeden. 
Kenmerken.
Men kan in- of uitstappen zodra een cabine de verdieping nadert; dit vergt wel enige timing. De paternoster is niet geschikt voor mensen die slecht ter been zijn. Er mogen geen goederen mee worden vervoerd, behalve wat de passagier zelf in de hand kan dragen. Hierdoor raakt dit soort lift in snel tempo uit de gunst. Voor moderne hoge gebouwen schiet de capaciteit van het systeem tekort. Nieuwe paternosters worden daarom niet meer gebouwd, en oude worden steeds vaker buiten gebruik gesteld. De nog in werking zijnde paternosters kunnen in gebruik blijven zolang ze aan de geldende normen voldoen; daartoe dienen ze elke 18 maanden gekeurd te worden. 
Het komt weleens voor dat passagiers in paniek raken als ze voorbij de bovenste of onderste verdieping reizen. Ze verwachten dat de kooi over de kop gaat, met letsel als gevolg. In werkelijkheid is er geen gevaar en blijft de liftkooi altijd rechtop. Alleen bij zogenoemde "bandpaternosters" is dit niet het geval en moet men echt op de bovenste of onderste etage afstappen. Deze werden in het verleden enkel toegepast in fabrieken en zijn thans vrijwel niet meer in gebruik.
Nederland.
Nederlandse fabrikanten van paternosters waren Backer en Rueb v/h machinefabriek Breda, Figee uit Haarlem en Stork Hijsch uit Hengelo.
In Nederland waren in 2012 zeven paternosterliften te vinden, waarvan er nog enkele bedrijfsvaardig waren: 
Veel paternosters in Nederland zijn gesloopt, waaronder:
België.
In België zouden nog twee paternosterliften in werkende dienst zijn. Een in een verlaten gebouw van de NMBS-groep aan het Station Brussel-Zuid. De andere bevindt zich in het Huis van de Vlaamse Volksvertegenwoordigers, dat voorheen de Postcheque huisvestte. Deze lift werkt nog maar is voor personen niet meer toegankelijk. Er zijn poppen in geplaatst en de lift wordt nog dagelijks aangezet om de werking ervan te tonen.
Duitsland, Oostenrijk en Zwitserland.
De hoogste paternoster ter wereld was in de Duitse stad Keulen in het 65 meter hoge Hansahochhaus uit 1925. In 2015 waren in de Bondsrepubliek nog ca. 250 paternosters aanwezig, waarvan vele nog in bedrijf. Sinds 1974 mogen er in dat land geen nieuwe meer gebouwd worden. In Oostenrijk bevindt de oudste paternoster zich in Wenen. Hij dateert uit 1910 en is nog in gebruik. Elders in Wenen zijn nog zes andere paternosters. Nieuwbouw van dit soort liften is in Oostenrijk sinds medio 1965 niet meer toegestaan. In Zwitserland zijn geen werkende publieke paternosterliften meer, de uit 1974 daterende lift in modehuis Bayard in Bern is in 2023 vanwege het hoge stroomverbruik stilgezet.
Tsjechië.
In Tsjechië zijn nog verschillende paternosterliften, ook in openbare gebouwen. In sommige gevallen (zoals een Praags gemeentekantoor) is er een moderne lift naast voor wie niet durft of geen gebruik kan maken van de paternoster.

</doc>
<doc id="37169" url="https://nl.wikipedia.org/wiki?curid=37169" title="Allgaiergambiet">
Allgaiergambiet

Het Allgaiergambiet is in het schaken een variant in zowel het koningsgambiet als de Weense opening.
Koningsgambiet.
Het Allgaiergambiet in het koningsgambiet heeft als beginzetten:
Na 5. ...h6 offert wit zijn paard op f7, waarna een aanval op de zwarte koningsvleugel komt. De variant werd voor het eerst gespeeld door Johann Baptist Allgaier en grootmeesters als Paul Morphy en Sawielly Tartakower speelden dit gambiet met succes. Het is ingedeeld bij de open spelen en valt onder ECO-code C39.
Weens.
Het Allgaiergambiet is ook de naam van een variant in de Weense opening. Ook in deze variant is het de bedoeling van de witspeler zijn paard te offeren op f7. De beginzetten zijn:
Dit gambiet valt onder ECO-code C25 en is ingedeeld bij de open spelen.

</doc>
<doc id="37170" url="https://nl.wikipedia.org/wiki?curid=37170" title="Omahagambiet">
Omahagambiet

Het Omahagambiet is in een schaakpartij een variant van de Weense opening. Het gambiet heeft de beginzetten:

</doc>
<doc id="37172" url="https://nl.wikipedia.org/wiki?curid=37172" title="Pernaugambiet">
Pernaugambiet

Het pernaugambiet is in de opening van een schaakpartij een variant van het aangenomen koningsgambiet, dat valt onder ECO-code C33. Het gambiet heeft de volgende beginzetten:

</doc>
<doc id="37173" url="https://nl.wikipedia.org/wiki?curid=37173" title="Pools gambiet">
Pools gambiet

Het Pools gambiet is bij het schaken de benaming voor een tweetal gambieten in de opening.
Het Pools gambiet in het koningsgambiet.
Het Pools gambiet in het koningsgambiet ontstaat na de beginzetten
Het Pools gambiet in de Anderssenopening.
Daarnaast bestaat er het Pools gambiet in de Anderssenopening:

</doc>
<doc id="37174" url="https://nl.wikipedia.org/wiki?curid=37174" title="Verdrag van Saragossa">
Verdrag van Saragossa



</doc>
<doc id="37175" url="https://nl.wikipedia.org/wiki?curid=37175" title="Limbo">
Limbo



</doc>
<doc id="37176" url="https://nl.wikipedia.org/wiki?curid=37176" title="Silberschmidtgambiet">
Silberschmidtgambiet

Het Silberschmidtgambiet is in het schaken een variant van de schaakopening Koningsgambiet.
Het begint met de volgende zetten: 1.e4 e5 2.f4 exf4 3.Pf3 g5 4.Lc4 g4 5.Pe5 Dh4 6.Kf1 Ph6.
Eco-code C 37.
Dit gambiet was in het begin van de 19e eeuw al bekend.

</doc>
<doc id="37177" url="https://nl.wikipedia.org/wiki?curid=37177" title="India van A tot Z">
India van A tot Z

A.
John Abraham – Abu (berg) – Daniel Acharuparambil – Indiase acteurs – Aditi – Aditya – Adivasi – Advaita Vedanta – Adyar (Chennai) – Agartala – Agra – Fort van Agra – Orde van de Ahilya Holkar Sultanat – Ahimsa – Ahmadiyya – Ahmadiyya Moslim Gemeenschap – Ahmedabad – Aihole – Air India – Air India Express – Air India Regional – Aizawl – Ajanta – Ajmer – Akbar de Grote – Aksai Chin – Aligarh – Alchi (klooster) – Alchi (plaats) – Alexander de Grote – All India Forward Bloc – Allahabad – Almora – Goeroe Amar Das – Ambapali – Amnye Machen-instituut – Amravati (stad) – Vijay Amritraj – Amritsar – Slachting van Amritsar – Viswanathan Anand – Anathapindika – Andamanen – Andamanees – Andamanezen – Andamanen en Nicobaren – Andamanse Zee – Andhra Pradesh – Goeroe Angad – Anuppur (district) – Anuruddha – Ansarullah – Apana – Apu-trilogie – Arabische Zee – Indiase architectuur – Arische invasie theorie – Ariyalur (district) – Goeroe Arjan – Aruna – Arunachal Pradesh – Arthunkal – Aryabhata – Arya Samaj – ATP-toernooi van Pune – Asansol – Ashutosh Gowariker – Ashwaganda – Ashoka – Assaji – Assam – Assamees – Asura – Aundh – Aurangabad – Aurangzeb – India op de Aziatische Indoorspelen – Aziatische Spelen 1951 – Aziatische Spelen 1982 – Aziatische weg 1 – Aziatische weg 2 – Aziatische zwarte beer
B.
Babbar Khalsa – Babur – Amitabh Bachchan – Backwaters – Bait-ul-Futuh – Bajaj Auto – Baksheesh – Bala Sahib – Banaras Hindu-universiteit – Dola Banerjee – Rahul Banerjee – Bangalore – Bangalore Rural – Bangalore Urban – Bansuri – Baralacha La – Bareilly (stad) – Orde van de Zon (Baroda) – Dibyendu Barua – Ibn Battuta – Beas – Belgaum (district) – Belgaum (stad) – Charles Alfred Bell – Benares – Bengaals – Bengalen (gebied) – Golf van Bengalen – VOC in Bengalen – Bengaluru International Airport – Bergspoorwegen van India – Beypore – Bhadjan – Bhagam Bhag – Bhagavad gita – Jagdish Bhagwati – Bhairav – Bhakti – A.C. Bhaktivedanta Swami Praphupada – Bhandara (district) – Bhandara (stad) – Bharata natyam – Bharatiya Janata-partij – Orde van de Staat Bharatpur – Bhilai – Bhinmal – Bhiwandi – Bhojpuri – Bhopal (district) – Bhopal (stad) – Giframp Bhopal – Bhupali – Bhubaneswar – Mahesh Bhupathi – Bihar – Bihari (taal) – Bihari (volk) – Bijapur (stad) – Bimbisara – Bikaner – Orde van de Sadul Ster van Bikaner – Bilaspur (district in Himachal Pradesh) – Bindi – Blue Dart Aviation – Bodhgaya – Bodhidharma – Boeddhisme – Vroege geschiedenis van het boeddhisme – Gautama Boeddha – Bollywood - Bomdila – Brahma – Brahmaan – Brahmanisme – Brahmaputra – BrahMos – Bride &amp; Prejudice – Brits-Indië – Britse Oost-Indische Compagnie – Ridderorden in Brits-Indië – Orde van Brits-Indië – Thug Buhram – Kamiel Bulcke – Bylakuppe
C.
Pedro Álvares Cabral – Calcutta – Steen van Calcutta – Universiteit van Calcutta – Calicut – Car Nicobar – Chai – Chakma – Chalakudy – Chalukya's – Chamba (district) – Chamundatempel – Sandipan Chanda – Chandigarh (stad) – Chandigarh (unieterritorium) – Chandragupta Maurya – Chandrayaan-1 – Changtang (Ladakh) – Subramanyan Chandrasekhar – Charminar – Subramanyan Chandrasekhar – Karun Chandhok – Bankim Chandra Chattopadhyay – Chaturanga – Chenab – Chennai – Cherthala – Chhapra – Chhatrapati Shivaji International Airport – Chhatrapati Shivaji Terminus – Chhattisgarh – Chhattisgarhi – Chhau – Chinees-Indiase Oorlog - Chinese visnetten van Kochi – Chola's – Deepak Chopra – Churachand – Chutney – Indiase cijfers – Coimbatore – Communistische Partij van India – Communistische Partij van India (marxistisch) – Cooch Behar (district) – Cooch Behar-enclaves – Thomas de Conway – Kust van Coromandel – Cremnomys – Cremnomys cutchicus – Cremnomys elvira – Crore – Cuddapah Airport – Curry – Cuttack
D.
Dabbawala – Dadra en Nagar Haveli – Dadra en Nagar Haveli en Daman en Diu – – Dalhousie – Dalit – Daman (district) – Daman (stad) – Daman en Diu – Darjeeling (district) – Darjeeling (stad) – Darjeelingspoorweg – Deccan Traps – Dechen Shak-Dagsay – Dehradun (stad) – Dekan – Sultanaten van Dekan – Delhi (stad) – Delhi (territorium) – Centraal-Delhi – Noord-Delhi – Noordoost-Delhi – Noordwest-Delhi – Oost-Delhi – Sultanaat Delhi – West-Delhi – Zuid-Delhi – Zuidwest-Delhi – Universiteit van Delhi – Dempo Sports Club – Dendrobium nobile – Deva (godheid) – Devadatta – Devanagari – Devi Mahatmya – Ganesh Devy – Dhanbad – Dhar (district) – Dharamsala – Dhaulagiri – Dhoti – Dimapur (stad) – Districten van India – Diu (district) – Diu (stad) – Dispur – Divali – Dogri – Dominion van India – Don – Dosa – Dravidiërs – Dravidische talen – Dreaming Lhasa – Dronavalli Harika – Orde van de dubbele Adelaar (Mysore) – Dum Dum – Orde van de Ster van Dundhar – Durg (district) – Durga – Sanjay Dutt – Dwarsbandgekko – Dzong
E.
Orde van de Ster van Eer – Eicher – Ek Onkar – Ellora – Ernakulam (stadsdeel)
F.
Faisalabad – Fakir – Orde van de Familie – Faridabad – Fatehpur Sikri – Fatu La – Fejervarya sahyadris – Indiase films – First Flight Couriers – Force India F1 Team – Frans-Indië
G.
Gaggal Airport – Vasco da Gama – Gandhi (film) – Indira Gandhi – Kasturba Gandhi – Mahatma Gandhi – Rajiv Gandhi – Sonia Gandhi – Gandhinagar – Ganesha – Ganga (godin) – Ganges – Gangesgaviaal – Gangtok – Surya Shekhar Ganguly – Garo (taal) – Garoeda – Gazella bennettii salinarum – Gember – India op de Gemenebestspelen – Geografie van India – Geschiedenis van de Republiek India – Geschiedenis van het Indisch Subcontinent – Ghaziabad (district) – Ghaziabad (stad) – Ghazipur (stad) – Ghee – Gir Forest National Park – GoAir – Goa (India) – Goa (muziekstijl) – Goeroe Gobind Singh – Godavari – Indiase goden – Goeroe (wijze) – Goeroe Granth Sahib – Gomti – Groot-Nicobar – Ashoka de Grote – Gujarat – Gujarati (taal) – Gujarati (volk) – Gulshan Grover – Gupta Rijk – Gupta's – Gurdwara – Gurmukhi – Guwahati – Gwalior (stad) – Tenzin Gyatso
H.
Hadromys humei – Haiderabad (Telangana) – J.B.S. Haldane – Hamirpur (district in Himachal Pradesh) – Hampi – Han Hong – Hanoeman – Haora (stad) – Haorabrug – Goeroe Har Krisjan – Pendyala Harikrishna – Harappa – Harmandir Sahib – Goeroe Har Rai – Goeroe Hargobind – Haryana – Hawa Mahal – Heilige lotus – Orde van de Heilige – Orde van de Hoveling – Herbertpur – Hill station – Himachal Pradesh – Himalaya – Hindi – Hindoefundamentalisme – Hindoeïsme – Hindoeïstische filosofie – Hindoeïstische mythologie – Hindoekalender – Hindoestaanse muziek – Hindoestaanse raga's – Hindoestanen – Hindoestani – Hippalus – Hipposideros hypophyllus – Hipposideros khasiana – Indiase hockeyploeg (mannen) – Indiase hockeyploeg (vrouwen) – Hockey India League – Holi-Phagwa – Hooghly (district) – Hooghly (rivier) – Hoysala – HPC – Hubli-Dharwad – Humayun – Hunsur – Hyderabad Rajiv Gandhi International Airport
I.
.in – Idiyappam – IIFA-award – I-League – Imphal – India – Indian Airlines – Indian Institutes of Technology – Indian Railways – Indian Standard Time – Orde van de Ster van Indië (Verenigd Koninkrijk) – Beroemde Indiërs – IndiGo – Indira Gandhi International Airport – Indira Point – Orde van het Indische Keizerrijk – Indische neushoorn – Indische Oceaan – Indische sterschildpad – Indisch subcontinent – Idiyappam – Indo-Arische talen – Indore – Indoreonectes evezardi – Indra – Indus (rivier) – Indusbeschaving – Indus-Gangesvlakte – Infosys – Ishvara – – Itanagar – Itihasa
J.
Jabalpur (district) – Jabalpur (stad) – Nuruddin Salim Jahangir – Shah Jahan – Jyotindra Jain – Jaïnisme – Jaipur – Orde van Verdienste (Jaipur) – Orde van de Zon (Jaipur) – Jaisalmer (district) – Jak – Jalatarang – Jalandhar (stad) – Jalpaiguri (district) – Jammu (stad) – Jammu en Kasjmir (gebied) – Jammu en Kasjmir (staat) – Jammu en Kasjmir (unieterritorium) – Vlag van Jammu en Kasjmir – Jamshedpur – Jana Gana Mana – Jehanabad (district) – Jet Airways – JetLite – Orde van Jhalavada – Jharkhand – Jhelum (rivier) – Jodhaa-Akbar – Jodhpur (Rajasthan) – Het jungleboek – Orde van het Juweel van Sikkim
K.
Kafi – Kailash – Abdul Kalam – Alara Kalama – Indiase kalender – Kálii – Kalyan (raga) – Kalyan-Dombivli – Kamasutra – Kamet – Kamrup – Kanchipuram – Kangchenjunga – Kandla – Kangra (district) – Kangra (stad) – Kanker (stad) – Kannada – Kanpur – Kanyakumari (district) – Kanyakumari (plaats) – Ridderorde in Kapurthala – Karakoram – Karakorampas – Karaikal – Kargiloorlog – Karnataka – Karnatak-universiteit – Kasjmir – Kasjmiri – Eerste Kasjmiroorlog – Tweede Kasjmiroorlog – Kastenstelsel – Kasyapa – Kathakali – Kavaratti – Kaveri – Kaziranga – Keizerlijke Orde van de Kroon van Indië – Kerala – Indiase keuken – Keylong – Khadi – Khajuraho – Bhupen Khakhar – Aamir Khan – Ali Akbar Khan – Hazrat Inayat Khan – Mir Sultan Khan – Noor Inayat Khan – Shahrukh Khan – Khanda – Har Gobind Khorana – Kingfisher Airlines – Kinnaur – Kleding in India – Klimaat in India – Orde van de klimmende Zon – Kochi – Koerma – Kohima (district) – Kohima (stad) – Kolar (district) – Kollam (district) – Kollam (stad) – Kollegal – Koningscobra – Konkani (taal) – Kota (Rajasthan) – Humpy Koneru – Komal Kothari – Ram Nath Kovind – Kozhikode – Krishna – Krishna (rivier) – Orde van Krishna – Jiddu Krishnamurti – Krrish – Kshatriya – Kullu (district in Himachal Pradesh) – Akhil Kumar – Akshay Kumar – Kurkuma – Kurnool (district) – Kurta – Kurukshetra (district) – Kushana – Kushinagara – Kutch
L.
Labdia caroli – Ladakh – Lakh – Laccadiven – Lahul and Spiti – Rani Lakshmibai – Lambretta – Leander Paes – Leh (district) – Leh (stad) – Jan Huygen van Linschoten – Lok Sabha – Lonar – Longhi – Lothal – Indiase luchtmacht – Lucknow (district) – Lucknow (divisie) – Lucknow (stad) – Ludhiana (stad)
M.
Macaca munzala – Madhya Pradesh – Madurai – Maha Moggallana – Mahabalipuram – Mahabharata – Mahabodhitempel – Mahakasyapa – Mahanadi – Maharamayana – Maharashtra – Mahasiddha – Mahavira – Mahé – Renjith Maheswary – Mahindra – Mahindra United – Maithili – Maitreya – Malabar – Malappuram – Malayalam – Verma Malik – Vijay Mallya – Manali (Kullu) – Manali (Chennai) – Nationaal park Manas – Manaslu – Mandi (district) – Mangalore – Mango (soort) – Mangochutney – Manipur – Koningen van Manipur – Golf van Mannar – Manu – Manuscripten van Dunhuang – Maratharijk – Marathi (taal) – Mauryadynastie – Maya (religie) – Mayawati – Mayurbhanj (district) – McLeod Ganj – Medinipur (district) – Meditatie – Meerut (district) – Meerut (divisie) – Meerut (stad) – Meghalaya – Meghna – Zubin Mehta – Midden-Andaman – Millardia kondana – Minakshi – Minakshitempel – Minister-president van India – Sania Mirza – Miss Chennai – Miss India – Mithra – Lakshmi Mittal – Mizoram – Mobarakmoskee – Narendra Modi – Moeder Teresa – Moeraskrokodil – Mogolrijk – Mohabbatein – Moksha – Momo (gerecht) – Monpa – Mudra – Rani Mukerji – Pranab Mukherjee – Mumbai – Bomaanslagen in Mumbai op 11 juli 2006 – Aanslagen in Mumbai op 26 november 2008 – Televisietoren van Mumbai – Bombay Stock Exchange – Mundgod – Munger (stad) – Munger (district) – Mus famulus – Mus phillipsi – Mus platythrix – Indiase muziek – Mysore – Koninkrijk Mysore – Mussoorie
N.
Naga (bovennatuurlijk wezen) – Naga (volk) – Nagaland – Nagapattinam (district) – Nagapattinam (stad) – C.K. Nagesh – Nagpur – Universiteit van Nagpur – Nagrota – Naina Devi-stormloop – Nalanda (district) – Nalanda (stad) – Pan Nalin – Goeroe Nanak – Nanda Devi – Nanded (stad) – Nandyal – Nangka – Narayana – Nashik (district) – Nashik (stad) – Nasikabatrachidae – Nathu La – National Football League (India) – Navi Mumbai – Orde van Verdienste (Nawanagar) – Naxalieten – Jawaharlal Nehru – Nepalees – Neuskikkers – New Delhi – Nicobaren – Nilgirithargeit – Nizam – Noord-Andaman – Hakeem Nooruddin – Nootmuskaat – Norbulingka-instituut
O.
Odia - Odisha – Odissi – Officiële talen van India – India op de Olympische Spelen – Om (mantra) – Om Shanti Om – Omkarananda Saraswati – On Life &amp; Enlightenment – Onderkoning van Indië – Oost-Ghats – Patriarchaat Oost-Indië
P.
Rajendra Pachauri – Pachisi – Paladynastie van Gaur – Pali (district) – Pali (Noord-Goa) – Pali (Umaria) – Pali-canon – Pallava's – Panaji – Magesh Chandran Panchanathan – Pandya's – Pangong – Pāṇini – Paramount Airways – Parvati – Paschim Medinipur – Parken en reservaten in India – Pathankot – Pather Panchali – Patiala (district) – Ridderorden in Patiala – Orde van Verdienste (Patiala) – Orde van de Koninklijke Familie van Patiala – Pratibha Patil – Patna (district) – Patna (stad) – Peper – Nilu Phule – Pimpri-Chinchwad – Gouverneurs van Pondicherry – Port Blair – Portugees-Indië – Freida Pinto – Prakrit – Prana (hindoeïsme) – Rajendra Prasad – Munshi Premchand – Premier (vrachtwagenmerk) – Premier Hockey League – President van India – Pṛthivī – Pterorana khare – Puducherry (district) – Puducherry (stad) – Puducherry (unieterritorium) – Pune (district) – Pune (stad) – Punjab (gebied) – Punjab (India) – Punjabi – Purana's – Purba Medinipur – Puri (district) – Puri (stad) – Amrish Puri – Pushkar – Puttaparthi
Q.
Quikjet Cargo – Qutb Minar
R.
Radha – Sarvepalli Radhakrishnan – Rahula – A.R. Rahman – Aishwarya Rai – Aishwarya Rai – Raigad – Raipur (district) – Raipur (stad) – Raghuram Rajan – Rajasthan – Rajkot (district) – Rajkot (stad) – Rajouri (district) – Rajputs – Rajya Sabha – Goeroe Ram Das – Rama – Vilayanur Ramachandran – Chandrasekhara Venkata Raman – Ramayana – Chandrasekhara Raman – Ramanspectroscopie – Srinivasa Aaiyangar Ramanujan – Ramayana – Orde van Verdienste (Rampur) – Narasimha Rao – Ramlila – Ranchi – Rann van Kutch – Rattus burrus – Rattus palmarum – Rattus ranjiniae – Rattus satarae – Rattus stoicus – Ravi – Kaushik Ray – Satyajit Ray – The Reincarnation of Khensur Rinpoche – Revolutionaire Socialistische Partij – Matteo Ricci – Rigveda – Rishikesh – Rode Fort (Delhi) – Indiase roepie – Rohtangpas – Roti (gerecht) – Hrithik Roshan – Roti – Rupaktal – Salman Rushdie
S.
Sabarmati – Sabarmati Ashram – Sadhana – Anna Sahib – Appa Sahib – Dada Sahib – Harmandir Sahib – Nana Sahib (verzetsleider) – Nana Sahib (radja) – Salem (India) – Salsette – Salwar kameez – Samajwadi-partij – Samana – Shakti Samanta – Samsara – Samsara (2001) – Samudragupta – Sanskriet – Sarangi – Krishnan Sasikaran – Sanskriet – Chidananda Saraswati – Sarasvati (godin) – Sharat Sardana – Sari (traditioneel kostuum) – Ritu Sarin – Sariputta – Prabhat Rainjan Sarkar – Sarnath – Sarod – Saruskraanvogel – Krishnan Sasikiran – Nandini Satpathy – Satsang – Sushmita Sen – Sena's – Kumar Shahani – Shaksgam – Shakti – Shankara – Lal Bahadur Shastri – Chandra Shekhar – Shillong – Shilpa Shetty – Shimla (district) – Shimla (stad) – Verdrag van Shimla – Shipki La – Shirdi Sai Baba – Shiva – Vandana Shiva – Shivaji – Shiv Sena – Shruti – Shudra – M. Night Shyamalan – Siachenconflict – Sikh – Sikhisme – Sikkim – Koninkrijk Sikkim – Sikkim, terre secrète – Vlag van Sikkim – Silvassa – Simplifly Deccan – – Sindhi (taal) – Jeev Milkha Singh – Krishna Singh – Manmohan Singh – Nain Singh – Ranjit Singh – Sundar Singh – Vishwanath Pratap Singh – Tapan Sinha – Gopaldas Premchand Sippy – Sirmaur (district) – Sita (godin) – Sitar – Sivananda – Solan (district) – Solan (stad) – Solapur (district) – Solapur (stad) – Sonitpur – SpiceJet – Spoorwegen in India – Sravanabelagola – Srimad bhagavatam – Srinagar (district) – Srinagar (stad) – Srirangapatna – Staten en territoria van India – Grote Indiase steden – Steel Authority of India – Sukinda – Sundarbans – Surakshaa – Surat – Suratte – Lalit Suri – Surya – Sutlej – Synode van Diamper – Syro-Malabar-Katholieke Kerk – Syro-Malankara-Katholieke Kerk – Swastika
T.
Rabindranath Tagore – Taglang La – Taj Mahal – Talen in India – Jayanta Talukdar – Tamil – Tamil Nadu – Tamils – Tamding Tsering – Tantra – Tata (automerk) – Ratanji Tata – Ratan Naval Tata – Tata Nano – Tata Steel – Tattva – Tehri Garhwal – Goeroe Tegh Bahadur – Telugu (taal) – Sachin Tendulkar – Thalis – Thane (district) – Thane (stad) – That – Thuggee – Thukpa – Tibetaans – Tibetaans parlement in ballingschap – Tibetaanse diaspora – Tibetaanse regering in ballingschap – Tibeto-Birmaanse talen – Tipoe Sultan – Travancore – Trimurti – Tripura – Trivandrum – Trivandrum – Orde van de Trots – Lhakpa Tsamchoe – Tulku – Tyto deroepstorffi
U.
Udaipur (district) – Udaipur (Rajasthan) – Udaipur (Tripura) – Udana – Ujjain (district) – Ujjain (stad) – Una (district) – Upanishad – Urdu – Uttar Pradesh – Bestuurlijke indeling van Uttar Pradesh – Uttarakhand
V.
Vadodara (district) – Vadodara (stad) – Vaishali (district) – Vaishya – Atal Bihari Vajpayee – Vakatakadynastie – Vandeleuria nilagirica – Nationaal park Valley of Flowers – Valley of Flowers (film) – Vapi – Varaha – Varuna (god) – Yoga Vasishtha – Vedanta – Veda's – Resolutie 51, 80, 91, 96, 98, 122, 123, 126, 209, 210, 211, 214, 215, 303, 307 en 1172 van de V.N Veiligheidsraad – Subbaraman Vijayalakshmi – Vijayanagara – Vijayanagararijk – Vijayawada – Orde van de Ster van Vikram – Vimāna – Vlaggen van India – Vliegvelden in India – Betaaldvoetbalclubs in India – Indiaas voetbalelftal – Vir Savarkar Airport – Visakhapatnam (district) – Visakhapatnam (stad) – Vishnu – Vishvarupa – Viswanathan Anand – Vitale levensstromen – Vivekananda – Vlag van India – Vorstenlanden van Brits-Indië – Vrijdagmoskee van Delhi – Vyana
W.
Warangal – Weduweverbranding – West-Bengalen – West-Bengaalse Socialistische Partij – West-Ghats – World Series Hockey – WTA-toernooi van Bangalore
X.
Fa Xian
Y.
Yaman – Yamani Bilawal – Yamuna – Yanam – Maharishi Mahesh Yogi – Francis Younghusband
Z.
Zeekrokodil – Zila (raga) – Preity Zinta – Zojipas – Zuid-Andaman – Zuid-India

</doc>
<doc id="37178" url="https://nl.wikipedia.org/wiki?curid=37178" title="Vliegbasis Ramstein">
Vliegbasis Ramstein

De Vliegbasis Ramstein (Engels: "Ramstein Air Base") is een Amerikaanse/NAVO vliegbasis in de Duitse stad Ramstein-Miesenbach ten westen van Kaiserslautern gelegen in de Duitse deelstaat Rijnland-Palts, onderdeel van de "3rd Air Force" van de United States Air Force (Amerikaanse luchtmacht). Ramstein is tevens het hoofdkwartier van het European Command HQUSEUCOM en het NAV-hoofdkwartier Air Component Command Ramstein (ACC - Ramstein).
Ramstein is de thuisbasis van het 86ste Airlift Wing welke onderverdeeld is in het 37ste Airlift Squadron en het 76ste Airlift Squadron. Het 37ste is een transporteenheid met de bijnaam "Blue Tail Flies", te danken aan de blauwe baan die op de staart is geschilderd. Gevlogen wordt met de C-130 Hercules; aanvankelijk met de C-130E en vanaf 2009 geleidelijk met de C-130J. Het 76ste is een eenheid die als hoofdtaak het vervoeren van VIP's heeft. Toestellen gebruikt door deze eenheid zijn de C-21A, C-20H en C-40B. Een detachement van deze eenheid, het 309ste Airlift Squadron, is gestationeerd op Vliegbasis Chièvres met een vliegtuig van het type C-37.
De basis werd ontworpen door Franse ingenieurs, van 1951 tot 1953 gebouwd door collaborerende Duitse aannemers en wordt uiteindelijk draaiende gehouden door de U.S. Air Force.
Op het parkeerterrein van de basis werd op 31 augustus 1981 een bomaanslag gepleegd, waarbij 20 mensen gewond raakten. De aanslag werd geclaimd door de Rote Armee Fraktion.
Vanuit de basis loopt een glasvezelkabel naar de VS, via deze kabel worden o.a. drones bestuurd. Deze drones zijn operatief in het Midden-Oosten en Afrika.
Ramp tijdens vliegshow in 1988.
De basis kwam op 28 augustus 1988 in het wereldnieuws doordat tijdens een vliegshow drie straaltrainers van het Italiaanse demonstratieteam Frecce Tricolori met elkaar in botsing kwamen en een ervan brandend neerstortte in het publiek. Door de chaos en paniek die het ongeluk veroorzaakte, konden de hulpdiensten maar moeilijk op gang komen. Uiteindelijk verloren 70 mensen het leven en raakten honderden anderen gewond. Het deed de discussie oplaaien of dergelijk militair vertoon "als spel" nog wel verantwoord is. Sindsdien mogen stuntvluchten niet meer boven of in de richting van het publiek plaatsvinden.
Trivia.
De Duitse band Rammstein vernoemde zich naar deze vliegbasis, maar om ethische redenen plaatste ze een extra M waarmee het een nieuwe vertaling kreeg, namelijk ram-steen, en waardoor de link met de vliegramp minder sterk werd. Wel maakten ze een nummer Rammstein dat over de vliegramp gaat.
Ramstein Air Base komt voor in de film Air Force 1 waarin de basis dienst doet als uitwijkluchthaven na een noodgeval.

</doc>
<doc id="37182" url="https://nl.wikipedia.org/wiki?curid=37182" title="Ramstein-Miesenbach">
Ramstein-Miesenbach

Ramstein-Miesenbach is een Duitse stad en gemeente die ontstaan is door de samensmelting van de steden en de samenvoeging van de gemeenten "Ramstein" en "Miesenbach" (1969). Het ligt in het Rijnland-Palts in de omgeving van Kaiserslautern.
De stad telt inwoners. Stadsrechten werden in 1991 verkregen.
De stad is vooral bekend door de vliegbasis Ramstein en heeft indirect zijn naam gegeven aan de band Rammstein.

</doc>
<doc id="37184" url="https://nl.wikipedia.org/wiki?curid=37184" title="Ramstein">
Ramstein



</doc>
<doc id="37186" url="https://nl.wikipedia.org/wiki?curid=37186" title="ISO 3166">
ISO 3166

De ISO-norm ISO 3166 geeft codes voor alle landen, grondgebieden of belangrijke geografische gebieden (bijvoorbeeld "Antarctica"), kortweg "landen" genoemd. 
De norm bestaat uit drie delen:

</doc>
<doc id="37188" url="https://nl.wikipedia.org/wiki?curid=37188" title="Stemvork">
Stemvork

Een stemvork of diapason is een tweetandige, metalen vork die bij trilling een toon voortbrengt met een nauwkeurig bekende stemtoonhoogte. Een stemvork wordt zo geconstrueerd dat de voortgebrachte toon nauwelijks afhangt van de temperatuur en de luchtvochtigheidsgraad. Een goede stemvork produceert nauwelijks boventonen, dus het geluid benadert een reine sinustrilling. Sommige stemvorken bezitten een verschuifbare metalen klem zodat andere tonen dan de standaard frequentie, die doorgaans 440 of 880 hertz is, kunnen worden weergegeven.
De uitvinding van de stemvork wordt toegedicht aan John Shore in 1711. John Shore was Sergeant-Trompettist aan het Engelse Hof. Zowel Purcell als Händel schreven trompetpartijen speciaal voor hem.
Een stemvork wordt gebruikt om een muziekinstrument te stemmen. De met de stemtoonhoogte overeenkomende toon van het muziekinstrument wordt zo ingesteld - gestemd - dat deze met de toon van de stemvork overeenkomt. Zangers gebruiken soms een stemvork om de juiste toon te treffen.
De meeste stemvorken zijn gestemd op de kamertoon, de a', met (tegenwoordig) een frequentie van 440 Hz. Er bestaan ook stemvorken voor andere stemhoogten, ook voor andere toonhoogten dan a'.
Om de zachte toon van een stemvork goed te horen, wordt de stemvork met het ronde uiteinde wel tegen het hoofd gehouden (beengeleiding), op een resonator gemonteerd of op een tafelblad gedrukt.
Werking.
De werking van een stemvork is een goed voorbeeld van mechanische Resonantie (natuurkunde) waarbij de massa en veerconstante een resonantie veroorzaken en de demping vrij klein is.
Horloges met stemvork.
Eind jaren 50 zijn door de NASA uurwerken ontwikkeld, gebaseerd op een stemvork. In 1960 kwam het eerste horloge met stemvork uit, de Bulova Accutron.
Overige muzikale toepassing.
Een stemvork behoort, indien het als muziekinstrument beoordeeld wordt, tot de lamellofonen. In de Rhodes-piano dient een serie stemvorken als toonopwekker in plaats van de snaren die in gewone piano's gebruikelijk zijn. 

</doc>
<doc id="37189" url="https://nl.wikipedia.org/wiki?curid=37189" title="Laibach">
Laibach

Laibach is een Sloveense muziekgroep die werd opgericht op 01 juni 1980 te Trbovlje. De groep maakt deel uit van het kunstenaarscollectief Neue Slowenische Kunst.
Sinds de oprichting in 1980 is Laibach omgeven door controverse. In een stijl die men zelf als 'totalitaire pop art' omschrijft wordt veelvuldig als pastiche gebruikgemaakt van totalitaire elementen, vooral uit het nazisme en het stalinisme en later ook het maoisme en Noord-Koreaanse propaganda. Het geplande podiumdebuut van Laibach in 1980 werd door de Joegoslavische autoriteiten verboden.
In 1982 slaagde de band erin een aantal optredens te geven. Na een interview op de Joegoslavische tv werd de groep definitief in de ban gedaan. Het gebruik van de naam "Laibach", de Duitse naam voor de stad Ljubljana, was vanaf dat moment in Joegoslavië verboden.
In 1983 werd een Europese tournee ondernomen. In 1984 volgde een - anoniem - optreden in Ljubljana. In 1985 kwam de eerste elpee uit - waarbij de naam van de groep niet op de hoes vermeld stond.
De internationale doorbraak van Laibach volgde in 1987: op het Britse Mute Records-label kwam het album "Opus Dei" uit, waarvan vooral de potsierlijke Wagneriaanse covers van Queens "One Vision" en "Life is Life" van Opus opvielen.
Een interview in het Nederlandse muziekblad "OOR", waarin de groep uitlegde dat volgens de Laibach-ideologie het individu zich volledig aan het collectief dient te onderwerpen, werd afgesloten met de mededeling dat het muziekblad in de toekomst geen aandacht meer zou schenken aan deze vermeende cryptofascisten. De Britse pers was iets luchthartiger over de overduidelijke grappenmakerij van Laibach, al begon de verveling na een eindeloze reeks Laibach-versies van popklassiekers in de loop der jaren toe te slaan. Eind jaren negentig verlegde de groep de aandacht meer en meer naar nevenprojecten.
In 2003 keerde de groep terug met het album "WAT", dat grotendeels uit eigen composities bestaat. Tijdens de tournee die met het uitbrengen van het album werd ingezet, wekte de groep de indruk eindelijk eens een graantje mee te willen pikken van het commerciële succes dat Laibach-epigoon Rammstein inmiddels van het Laibach-geluid had gemaakt.
Het in 2006 verschenen "Volk" is een album met onnavolgbare Laibach-interpretaties van 14 volksliederen, waaronder het Duitse, Britse, Franse en Russische. Het uitgebreide boekje bij de cd geeft van ieder volkslied een korte geschiedenis. Als bron wordt vermeld: Wikipedia.
In 2006 begon Laibach op te treden met "Laibachkunstderfuge", een eigen interpretatie van het werk van Johann Sebastian Bach. In 2008 verscheen hier het album van.
In augustus 2015 gaf Laibach als eerste westerse popgroep een optreden in de Noord-Koreaanse hoofdstad Pyongyang waar ze onder meer Europe's "The final countdown", liedjes uit "The Sound of Music", "Across the Universe" van The Beatles en het traditionele Koreaanse liedje "Arirang" speelden.
Controverse.
De groep is beschuldigd van Germanofilie, de reden daarvoor waren de bandkostuums die leken op nazi-officiersuniformen en de Wagneriaanse stijl. Ook liet de band zich bewonderen op een extra hoog podium in een vormgeving die herinneringen oproept aan het werk van Leni Riefenstahl. De band versterkte de controverse door tijdens interviews te reageren met "Wij zijn net zo fascistisch als Hitler een kunstschilder was!".

</doc>
<doc id="37190" url="https://nl.wikipedia.org/wiki?curid=37190" title="Sri Lanka van A tot Z">
Sri Lanka van A tot Z

A.
Adamsbrug - Adam's Peak - Anuradhapura - Aziatische weg 44
B.
Batticaloa - Blyth's schildstaartslang - Boeddhisme - Burgher
C.
Ceylon - Ceylon-olifant - Colombo - Commonwealth of Nations
D.
Dambulla - Delft (eiland) - Dutch Burghers
G.
Galle - Golf van Bengalen - Gouden tempel van Dambulla - Geschiedenis van Sri Lanka
H.
Hambantota (district) - Hambantota (plaats) - Hindoeïsme - Tony Hoare
I.
Gustaaf Willem baron van Imhoff - Indische Oceaan - Indische subcontinent - 
J.
Jaffna
K.
Kalmunai - Kandy - Kaneel - Kotte - Chandrika Kumaratunga - Kalutara
L.
Lijst van heersers van Ceylon
M.
Matara (district) - Mataram (stad)
N.
Nootmuskaat
P.
Pha Bang - Pidurutalagala - Point Pedro - Polonnaruwa - Provincies van Sri Lanka
R.
Ramayana
S.
Sri Lanka - Sri Lankaans voetbalelftal - Singalezen - Singalees - Sri Jayewardenapura Kotte
T.
Tamil - Tamil tijgers - Tamils - Trincomalee (stad) - Trincomalee (district)
U.
Unawatuna
W.
Sebald de Weert - Lionel Wendt
Z.
Zeekrokodil - Zirkoon (mineraal)

</doc>
<doc id="37192" url="https://nl.wikipedia.org/wiki?curid=37192" title="Piercegambiet">
Piercegambiet

Het Piercegambiet is in de opening van een schaakpartij een variant in de Weense opening en ze is ingedeeld bij de open spelen.
Ze heeft als beginzetten: 1.e4 e5 2.Pc3 Pc6 3.f4 ef 4.Pf3 g5 5.d4.
Eco-code C 25.

</doc>
<doc id="37193" url="https://nl.wikipedia.org/wiki?curid=37193" title="Libie">
Libie



</doc>
<doc id="37194" url="https://nl.wikipedia.org/wiki?curid=37194" title="Steinitzgambiet">
Steinitzgambiet

Het Steinitzgambiet is in de opening van een schaakpartij een variant van de Weense opening en ze is ingedeeld bij de open spelen.
Deze variant begint met de zetten: 1.e4 e5 2.Pc3 Pc6 3.f4 exf4 4.d4 Dh4 5.Ke2.
Eco-code C 25.
Dit gambiet is geanalyseerd door Wilhelm Steinitz.

</doc>
<doc id="37195" url="https://nl.wikipedia.org/wiki?curid=37195" title="Papoea Nieuw Guinea">
Papoea Nieuw Guinea



</doc>
<doc id="37197" url="https://nl.wikipedia.org/wiki?curid=37197" title="De Hoeve">
De Hoeve

De Hoeve is een dorp in de gemeente Weststellingwerf, in de Nederlandse provincie Friesland. Het is gelegen tussen Wolvega en Noordwolde. Het dorp dat een kleine kern heeft en een groot buitengebied kende in inwoners.
Geschiedenis.
Op een kaart van 1646 was het gebied alleen nog maar heide. Niet lang daarna worden er aan de Noordwolderweg twee boerderijen gebouwd, de "Oosterhoeve" en de "Westerhoeve". Op een kaart van grietman Willem Van Haren uit 1698 zijn beide boerderijen te zien. De boerderijen en het gebied rond de boerderijen worden ook wel "Vinkegahoeve" en "Steggerdahoeve" genoemd, omdat deze boerderijen dicht in de buurt van Vinkega en Steggerda lagen. De Westerhoeve lag ten westen van de Noordwoldervaart en de Oosterhoeve lag aan een meer ten oosten van de Noordwoldervaart. De arbeiders die op de Ooster- en Westerhoeve werkten, bouwden hun woninkjes in de weilanden achter de boerderijen. In de loop der tijd kwamen er steeds meer huisjes, die samen twee kleine dorpjes vormden. Pas in 1938 ontstond het huidige De Hoeve door samenvoeging van deze buurtschappen.
De zandrug die tussen het laagveen lag, was een ruige wildernis en heel arm moeras. Dit werd met ontzettend veel moeite bruikbaar gemaakt. Vaak was het zo dat de eigenaar van dat land in Duitsland moest gaan maaien en hooien of extra werk vond in de veenderij aan de baggelbak. Kinderrijk als alle gezinnen in die tijd waren, was het buitengewoon moeilijk het hoofd een beetje boven water te houden. 
In het begin van de 19e eeuw werd het "(Oosterhoevens) Meer" drooggelegd. De "Meerdiek", een oud pad dat langs het meer liep, is allang geen doorgang meer, maar wordt door ouderen nog steeds zo genoemd. Een vennetje dat bekendstond als de "Keizerspoel", was aan het begin van de 20e eeuw nog een "snoekplekkie" en lag in het verlengde van de "Keizerswal". De "Keizerswal" was, net als de "Keizerspoel", genoemd naar de familie Keizer. Zij woonden op de plaats waar de Noordwoldigervaart een bocht maakt.
Jan Harm Contermans.
Toen in 1642 de toestemming van de Staten van Friesland kwam om de Noordwoldervaart te graven, werd er, vanwege de waterhuishouding, in 1650 een sluis in de Linde gebouwd. Deze sluis zou later de naam krijgen van een van de sluismeesters. Deze Jan Harms Contermans, naar wie later ook de Kontermansweg en de Kontermansbrug genoemd zijn, had eigenlijk niet zo'n beste naam. In 1742 werd door veenbazen en schippers in een brief aan de Staten van Friesland geklaagd over de schutmeester. Hij zou alleen schutten wanneer hij daar zin in had. Contermans wilde de schippers liever bij de sluis houden zodat hij ze jenever kon verkopen. Daarom liet hij 's nachts het water weglopen. Bloedhonden hielpen hem bij het op afstand houden van schippers die dat wilden tegengaan.
School.
Een belangrijke persoon voor De Hoeve was Albert H. Kuipers. Hij was onder andere veenbaas en landbouwer en – door uit naam van nog eens 68 mensen een adres te richten aan de provincie – de grondlegger van de eerste en enige school in De Hoeve. Hij had veel land en stelde een stuk beschikbaar voor de bouw van de school. De gemeente was het er niet erg mee eens: "Dan konden er nóg weleens dertien scholen in Weststellingwerf gesticht worden en in Steggerda zou dan de openbare school overbodig worden". Maar ook de centen waren een moeilijk punt: "de hoofdelijke omslag zou te zwaar drukkend worden". Maar de provincie zag in dat voor zo'n 70 kinderen van tussen de vijf en twaalf jaar er wel een school moest komen, vooral omdat de wegen op de winterdag onbegaanbaar waren en de kinderen zich dagelijks zo'n drie tot vijf uur door de modder moesten worstelen. De provincie heeft de gemeente aangezegd een school te bouwen op de daartoe aangeboden plaats. Dit speelde om en nabij de jaren 1873 en 1876.
De openbare school in De Hoeve heet, sinds de spannende strijd, voor het voortbestaan van de school "(1983 en 1984)", tegenwoordig "De Klaeter". De naam verwijst naar de "Ratellaan" die vroeger in de volksmond "Klaeterlaene" heette, maar die naam van B&amp;W niet officieel mocht dragen. Inmiddels is er wel een nieuwe Klaeterlaene. Tevens verwijst de naam van de school naar de altijd in beweging zijnde kinderen. Precies als de altijd in beweging zijnde bladeren van de ratelpopulier.
Kerk.
De mensen uit De Hoeve moesten lange tijd naar Vinkega en Steggerda om naar de Nederlandse Hervormde Kerk te gaan. In 1905 wordt voor het eerst op De Hoeve een huisdienst gehouden bij Albert Hornstra. In maart 1919 besloot de kerkvoogdij om eerst een kerkhof aan te gaan leggen en pas later een kerk te bouwen. Omliggende dorpen maakten van die gang van zaken gebruik om overal te gaan vertellen dat men in De Hoeve éérst voor de doden en pas later voor de levenden zorgt. Pas in 1920 hadden 74 mensen hun handtekening gezet onder een verzoek voor een eigen lokaal in De Hoeve. Het jaar daarop werd het kerkje aanbesteed. Op het kerkje staat een forse klokkenstoel. De daarin hangende 70 kilo wegende klok werd tijdens de bezetting door de Duitsers weggehaald. Na de oorlog is hij weer in Ruinerwold gevonden, waar hij zou hebben dienstgedaan als alarmklok.
Begin 2005 wordt besloten geen erediensten meer in het kerkje te houden en wordt het gebouw het atelier van een plaatselijke kunstenaar.
Plaatselijk Belang.
Om met elkaar meer te kunnen doen werd in 1908 de vereniging "Plaatselijk Belang" opgericht. De "Jokweg" werd aangepakt, eerst met paaltjes met witte koppen en later met zand. Veel mensen hebben destijds gratis steen van Peperga hierheen gekruid voor de verharding van de weg "Steggerdahoeve". Als er een vergadering van "Plaatselijk Belang" was, nam iedereen zijn eigen stoel mee naar de school. Zo'n avond werd dan met liedjes en voordrachten gevuld. Ook was er dan een kopje chocolade waarvoor de boeren melk gegeven hadden. Wanneer er meer melk was dan nodig, werden de schoolkinderen de volgende dag ook op een kopje getrakteerd. Bijna alle dorpsbewoners zijn lid van Plaatselijk Belang. In 2008 vierde de vereniging haar 100-jarig bestaan.
Voorzieningen.
Tijdens de ruilverkaveling (begin jaren zeventig) zijn veel huisjes afgebroken. Later zijn er weer huizen gebouwd. Met een verwijzing naar de Ooster- en Westerhoeve is er een maandelijks verschijnend dorpskrantje "OosterWester" genaamd. Door korfbalclub De Hoeve, de enige en in 1939 opgerichte sportvereniging die het dorp rijk is, is De Hoeve bekend door de kleuren rood en groen. In juni 2008, ter gelegenheid van het 100-jarig bestaan van Plaatselijk Belang De Hoeve, kreeg het dorp een eigen dorpsvlag. De Hoeve kent 14 verenigingen en clubs. Sinds februari 2010 is de Stichting Dorpshuis De Hoeve opgericht. De stichting heeft ten doel het oprichten in stand houden en exploiteren van een dorpshuis voor de bewoners van het dorp De Hoeve. Het dorpshuis "'t Hokkien" is op 14 juni 2013 feestelijk geopend. De Hoeve is een actief dorp waarbij opvalt dat veel mensen zich betrokken voelen bij alles wat er georganiseerd wordt. Ten noordoosten van het dorp staat een kleine Amerikaanse windmotor.
Cultureel Hoofddorp 2018.
De Hoeve had zichzelf op 11 februari 2014 officieel uitgeroepen tot Cultureel Hoofddorp van Friesland 2018. Deze status werd bevestigd op het stadhuis in Leeuwarden. Leeuwarden was toen Culturele hoofdstad van Europa en De Hoeve wilde bij dat evenement de Friese dorpen vertegenwoordigen.

</doc>
<doc id="37198" url="https://nl.wikipedia.org/wiki?curid=37198" title="Nepal van A tot Z">
Nepal van A tot Z

A.
Aardbevingen Nepal 2015 - 
Shailaja Acharya - 
Ama Dablam - 
Annapurna I - 
Annapurna II - 
Annapurna - 
Aziatische weg 2 -
Api (berg) -
Aziatische Indoorspelen
B.
Bagh Chal -
Bagmati (rivier) - 
Beni (Nepal) - 
Giuseppe Maria Bernini - 
Krishna Prasad Bhattarai - 
Birendra Bir Bikram Shah Deva - 
Boeddha - 
Boeddhisme - 
Bouddhanath - 
Burgeroorlog Nepal
C.
AFC Challenge Cup 2012 - 
Charikot - 
Cho Oyu - 
Christendom in Nepal - 
Communistische Partij van Nepal - 
Communistische Partij van Nepal (maoïstisch) - 
Communistische Partij van Nepal (marxistisch-leninistisch) (2002) - 
Communistische Partij van Nepal (verenigd) - 
Communistische Partij van Nepal (verenigd marxistisch-leninistisch)
D.
Derodontus nepalensis - 
Sher Bahadur Deuba - 
Devanagari - 
Dharahara - 
Dingboche - 
Districten van Nepal - 
Kanak Dixit - 
Durbar-plein - 
Durbar-plein van Bhaktapur - 
Durbar-plein van Kathmandu - 
Durbar-plein van Patan - 
Dzongkha
E.
Egelbabbelaar - 
Emang - 
Eosembia nepalica - 
Epeus exdomus - 
George Everest - 
Everest
F.
Fatuha Maheshpur
G.
Gandaki (bestuurlijke zone) - 
Gauri Shankar - 
Gemeenten van Nepal - 
Geschiedenis van Nepal - 
Ghaghara - 
Golf in Nepal -
Gorkha - 
Gularia - 
Gurkha - 
Anil Gurung - 
Gyachung Kang - 
Nyima Gyalpo - 
Gyanendra Bir Bikram Shah Dev
H.
Hetauda - 
Himal Khabarpatrika - 
Himal Southasian - 
Himalaya - 
Himalaya (film) -
Himalayabosmuis - 
Himalchuli - 
Hindi - 
Hindoeïsme - 
Hulas
I.
Ilam - 
Imja Tse - 
Indische neushoorn - 
Indisch Subcontinent - 
Internationale Luchthaven Tribhuvan - 
J.
Jak -
Jaleshwor - 
Janakpur - 
Jongsong Peak
K.
Kali (Uttarakhand) - 
Jampa Kälsang - 
Kangchenjunga -
Kanjiroba - 
Karma (2006) - 
Kathmandu - 
Kathmandu-vallei - 
Khalanga - 
Khumbu - 
Girija Prasad Koirala - 
Koninkrijk Nepal - 
Koshi (rivier) - 
Kukri
L.
Lalitpur -
Langtang (regio) - 
Langtang Himal - 
Langtang Lirung - 
Laricobius wittmeri -
Leclercera machadoi - 
Leptomydas rapti - 
Lhotse - 
Lijst van koningen van Nepal -
Lijst van presidenten van Nepal - 
Lijst van vlaggen van Nepal - 
Lobuche - 
Luchthaven Lamidanda - 
Luchthaven Lukla - 
Lukla - 
Lumbini
M.
Machhapuchhre - 
Mahabharat Lekh - 
Mahendra - 
Makalu -
Manaslu - 
Mensenrechten in Nepal - 
Momo - 
Mount Everest
N.
.np 
Tseten Namgyal - 
Namche Bazaar - 
Nanda Devi - 
Nangpa La - 
Nationaal Park Chitwan - 
Neopanorpa furcata - 
Nepal - 
Nepal op de Aziatische Indoorspelen -
Nepalees - 
Nepalees papiergeld - 
Nepalese Congrespartij - 
Nepalese roepie - 
Nepalees voetbalelftal - 
Nepalese Arbeiders- en Boerenpartij - 
Nepalese Burgeroorlog - 
Nepalese Congrespartij - 
Nepalese volkstelling van 1991 - 
Nepalgunj - 
Prakash Neupane -
Newah - 
Ngadi Chuli - 
Tenzing Norgay -
Num Ri -
Nuptse
O.
Okhaldhunga (district) -
Khadga Prasad Oli -
Olympische Jeugdzomerspelen 2010 -
Olympische Jeugdwinterspelen 2012 -
Olympische Spelen -
Olympische Winterspelen 2002 - 
Olympische Winterspelen 2010 - 
Olympische Winterspelen 2014 - 
Olympische Zomerspelen 1964 -
Olympische Zomerspelen 1972 - 
Olympische Zomerspelen 1976 - 
Olympische Zomerspelen 2004 - 
Olympische Zomerspelen 2008 - 
Olympische Zomerspelen 2012 -
P.
Paahan Chare - 
Paralympische Spelen - 
Paras Bir Bikram Shah Dev - 
Patan - 
Pikhuti - 
Pokhara FC - 
Prachanda -
Psiloderces mulcatus - 
Pumori
R.
Rajbiraj - 
Raksi - 
Rastriya Gaan -
Sashi Rawal -
Tsering Rhitar -
Rhododendron arboreum - 
Sönam Rinchen
S.
Sagarmatha National Park - 
Saipal - 
Sayaun Thunga Phool Ka - 
Anthony Sharma - 
Sher Bahadur Deuba - 
Dachhiri Sherpa - 
Sherpa - 
Siwaliks - 
Sunwar -
Szechuanpeper
T.
Tengboche - 
Thamel - 
Thamserku - 
The Spirit Doesn't Come Anymore - 
Tibetaans - 
Tripurasundari (Nepal) - 
Tashi Tsering - 
Tenzin Tshepel -
Tulku -
Tweekleurige reuzeneekhoorn
U.
Udayapur (district) -
Shailendra Kumar Upadhyaya
V.
Verenigde Communistische Partij van Nepal (Maoïstisch) - 
Vlag van Nepal -
W.
Wapen van Nepal
Y.
Ram Baran Yadav - 
Karma Yeshi -
Yeti Airlines
Z.
Zevenpartijenalliantie - 
Zuid-Aziatisch kampioenschap voetbal 2013

</doc>
<doc id="37199" url="https://nl.wikipedia.org/wiki?curid=37199" title="Bhutan van A tot Z">
Bhutan van A tot Z

A.
Aziatische weg 48 - Azië
B.
Bhutan - Boeddhisme - Bumthang (district)
C.
Chukha (district)
D.
Druk Air - druk desi - Druk tsendhen - Dagana (district) - Dzong - Dzongkha - Dzongkhag
G.
Gasa (district) - Guru Rinpoche
H.
Haa (district) - Heersers van Bhutan - Himalaya - Hindoeïsme
I.
Indische subcontinent - 
J.
Jak - Jampey Lhakhang - Je Khenpo - Jetsun Pema - Jigme Dorji Wangchuk - Jigme Khesar Namgyel Wangchuk - Jigme Singye Wangchuk - Jigme Wangchuk
K.
Kuje Lhakhang - Kyichu Lhakhang
L.
Lhuntse (district) - Luchthaven Paro - Lijst van heersers van Bhutan - Lijst van ministers-presidenten van Bhutan - Lijst van steden in Bhutan
M.
Ministers-presidenten van Bhutan - Mongar (district) - Monpa
N.
Ngawang Namgyal (Bhutan) - Ngultrum
O.
The Other Final
P.
Padmasambhava - Paro (stad) - Paro (district) - Luchthaven Paro - Pemagatshel (district) - Penlop - Punakha (district) - Punakha (stad)
R.
Rinpoche
S.
Samdrup Jongkhar (district) - Samtse (district) - Sarpang (district) - Shabdrung - Siwaliks - Steden in Bhutan
T.
Taktshang - Tashicho dzong - Thimphu (stad) - Thimphu (district) - Tibetaans - Tibeto-Burmaanse talen - Trashigang (district) - Trashiyangste (district) - Trongsa (district) - Trongsa (stad) - Tshogdu - Tsirang (district) - Tulku - Tijdzone in Bhutan - Tijgersnest
U.
UTC+6 - Ugyen Wangchuk
W.
Wangchuk dynastie - Wangdue Phodrang (district)
Z.
Zhemgang (district)

</doc>
<doc id="37200" url="https://nl.wikipedia.org/wiki?curid=37200" title="Oosteuropa">
Oosteuropa



</doc>
<doc id="37201" url="https://nl.wikipedia.org/wiki?curid=37201" title="Bangladesh van A tot Z">
Bangladesh van A tot Z

A.
Awami Liga - Aziatische weg 1 - Aziatische weg 2
B.
Bagerhat (stad) - Bagerhat (zila) - Bangladesh - Presidenten van Bangladesh - Barisal (divisie) - Barisal (zila) - Bengaals - Bestuurlijke indeling van Bangladesh - Brits Gemenebest
C.
Chakma (taal) - Chuadanga (stad) - Chuadanga (zila) - Chittagong (divisie) - Chittagong (stad) - Chittagong (zila)
D.
Dhaka (divisie) - Dhaka (stad) - Dhaka (zila) - Districten van Bangladesh - Divisies van Bangladesh - Doodstraf in Bangladesh
F.
Faridpur (stad in Bangladesh) - Faridpur (zila)
G.
Ganges - Gangesdelta - Gangesgaviaal - Gazipur (stad) - Gazipur (zila) - Gemenebest van Naties - Golf van Bengalen - Gopalganj (stad in Bangladesh) - Gopalganj (zila)
H.
Habiganj (stad) - Habiganj (zila) - George Harrison - Hindoeïsme
I.
Indisch subcontinent - Islam - 
J.
Jamalpur (stad) - Jamalpur (zila) - Jessore (stad) - Jessore (zila) - Jhenaidah (stad) - Jhenaidah (zila)
K.
Kishoreganj (stad) - Kishoreganj (zila) - Khulna (divisie) - Khulna (stad) - Khulna (zila) - Kushtia (stad) - Kushtia (zila)
M.
Madaripur (stad) - Madaripur (zila) - Magura (stad) - Magura (zila) - Manikganj (stad) - Manikganj (zila) - Maulvi Bazar (stad) - Maulvi Bazar (zila) - Meherpur (stad) - Meherpur (zila) - Munshiganj (stad) - Munshiganj (zila) - Mymensingh (stad) - Mymensingh (zila)
N.
Narail (stad) - Narail (zila) - Narayanganj (stad) - Narayanganj (zila) - Narsingdi (stad) - Narsingdi (zila) - Netrakona (stad) - Netrakona (zila) - Nilphamari (stad) - Nilphamari (zila)
O.
Oost-Pakistan
R.
Mujibur Rahman - Rajbari (stad) - Rajbari (zila) - Rajshahi (divisie) - Rajshahi (stad) - Rangpur (divisie) - Rangpur (stad)
S.
Satkhira (stad) - Satkhira (zila) - Shariatpur (stad) - Shariatpur (zila) - Sherpur (stad) - Sherpur (zila) - Sunamganj (stad) - Sunamganj (zila) - Sylhet (divisie) - Sylhet (stad) - Sylhet (zila)
T.
Taka - Tangail (stad) - Tangail (zila) - Tungipara
V.
Vuurwerk

</doc>
<doc id="37202" url="https://nl.wikipedia.org/wiki?curid=37202" title="Morris Tabaksblat">
Morris Tabaksblat

Morris Tabaksblat (ook: Tabaksblatt) (Rotterdam, 19 september 1937 – Wassenaar, 20 oktober 2011) was een Nederlands bestuurder en topfunctionaris.
Levensloop.
Tabaksblat werd geboren als zoon van een Hervormde predikant van Poolse komaf, Israël Tabaksblatt, een joodse overlevende van Theresienstadt. Na het behalen van het gymnasiumdiploma aan het Christelijk Gymnasium Sorghvliet te Den Haag studeerde hij rechten aan de Universiteit Leiden. Na zijn militaire dienstplicht te hebben vervuld, kwam hij in 1964 in dienst bij Unilever. In een periode van twintig jaar vervulde hij diverse functies bij Unilever in Brazilië, Nederland en Spanje.
In 1984 werd Tabaksblat lid van de raad van bestuur van Unilever en in 1994 werd hij bestuursvoorzitter van de multinational. Van 1999 tot 2005 functioneerde hij als bestuursvoorzitter van Reed Elsevier en van 2000 tot 2005 was hij voorzitter van de raad van commissarissen van AEGON en TNT NV. In 2003 werd hij voorzitter van de naar hem genoemde commissie-Tabaksblat, die een corporate governance code opstelde voor de beloning van topmanagers in het Nederlandse bedrijfsleven en die de naam 'code-Tabaksblat' kreeg.
In 2008 kreeg hij een eredoctoraat van de Nyenrode Business Universiteit vanwege de grote verdiensten die hij heeft gehad op het gebied van het bestuur van internationale ondernemingen.
Tabaksblat overleed op 74-jarige leeftijd in zijn woonplaats Wassenaar.

</doc>
<doc id="37207" url="https://nl.wikipedia.org/wiki?curid=37207" title="Natuurgebied Schiermonnikoog">
Natuurgebied Schiermonnikoog



</doc>
<doc id="37208" url="https://nl.wikipedia.org/wiki?curid=37208" title="Zuid-Beijerland">
Zuid-Beijerland

Zuid-Beijerland is een dorp in Zuid-Holland, gelegen in de gemeente Hoeksche Waard, en op het gelijknamige eiland.
Geschiedenis.
Zuid-Beijerland is in 1631 gesticht, toen de slikken van "De Hitsert" werden ingedijkt als deel van de "Groot-Zuid-Beijerlandsche Polder". Op de dijk ontstond het gelijknamige dorp. In 1673 kreeg het dorp een eigen predikant. Het werd toen Zuid-Beijerland genoemd, maar sommige inwoners noemen hun dorp nog steeds "De Hitsert". Tot 1984 was Zuid-Beijerland een zelfstandige gemeente; van 1984 tot 2019 viel het onder de gemeente Korendijk en sinds 1 januari 2019 behoort het tot de gemeente Hoeksche Waard.
Geografie.
Vanaf het dorp Nieuwendijk, dat tegen Zuid-Beijerland aan ligt, vaart een veerpont naar het eiland Tiengemeten.
In dit dorp is de serie Zaai opgenomen.

</doc>
<doc id="37212" url="https://nl.wikipedia.org/wiki?curid=37212" title="Scandiumgroep">
Scandiumgroep

De elementen van de scandiumgroep (IUPAC-groepsnummer 3, vroeger bekend als IIIb) uit het periodiek systeem zijn herkenbaar aan de drie elektronen in de buitenste schil. Twee daarvan bevinden zich in de buitenste s-subschil en eentje in de d-subschil. De lanthaniden en actiniden zijn lastig in een groep in te delen. Omdat deze elementen in verbindingen meestal een oxidatiegetal van +3 hebben, worden ze vaak ook tot de scandiumgroep gerekend.
De lichtste elementen uit deze groep (scandium en yttrium) komen in lage concentraties in de aardkorst voor. De overige zijn zeldzamer. De transurane elementen zijn zelfs alleen kunstmatig te maken. Gezamenlijk worden deze elementen ook wel "zeldzame aarden" genoemd.
In het periodiek systeem hieronder is de scandiumgroep gekleurd, en ook de lanthaniden en actiniden.

</doc>
<doc id="37213" url="https://nl.wikipedia.org/wiki?curid=37213" title="Bart Somers">
Bart Somers

Bartolomeus Jozef Lodewijk Rosalia (Bart) Somers (Mechelen, 12 mei 1964) is een Belgisch Open Vld-politicus en sinds 2001 burgemeester van Mechelen.
Levensloop.
Jeugd.
Bart Somers volgde Latijn-wiskunde aan het bisschoppelijk Sint-Romboutscollege in Mechelen. Daarna ging hij rechten studeren aan de Katholieke Universiteit Leuven. Somers komt uit een Vlaamsgezinde familie: zijn grootvader was gewestleider van het VNV en zijn vader Joos Somers was een tiental jaren parlementslid voor de Volksunie.
Professionele loopbaan.
Somers begon zijn politieke loopbaan bij de Volksunie en was van 1988 tot 1992 werkzaam als medewerker van de studiedienst van deze partij. Samen met onder meer Jaak Gabriëls stapte hij over naar de VLD bij de oprichting van deze partij. Van 1992 tot 1995 was hij adjunct-hoofdredacteur van VLD-Burgerkrant, van 1995 tot 1997 universitair medewerker van de VLD-fractie in de Senaat en van 1997 tot 1999 woordvoerder van VLD-voorzitter Guy Verhofstadt. In 1999 werd hij lid van de Kamer van volksvertegenwoordigers, waar hij zetelde tot in 2003, en in 2001 burgemeester van Mechelen, waar hij in 1994 verkozen werd tot gemeenteraadslid.
In 2003 werd hij de opvolger van Vlaams minister-president Patrick Dewael die minister van Binnenlandse Zaken in de federale regering werd. Als minister-president liet hij zich opmerken door zijn plannen om de Olympische Spelen van 2016 naar Vlaanderen te halen. Hij bleef de functie van minister-president uitoefenen tot in 2004.
Bij de derde rechtstreekse Vlaamse verkiezingen van 13 juni 2004 werd hij verkozen in de kieskring Antwerpen. Hij bleef Vlaams volksvertegenwoordiger tot juni 2007. Toen maakte hij de overstap naar de Kamer van volksvertegenwoordigers, waarna hij in het Vlaams Parlement werd opgevolgd door Hans Schoofs. Somers bleef in de Kamer zetelen tot in 2014 en was van 2011 tot 2014 secretaris van de assemblee.
Vanaf 19 juli 2004 werd hij interim-voorzitter van de VLD en nam hij zijn taak als burgemeester van Mechelen opnieuw op. Eind 2004 stelde hij zich, net als Jean-Marie Dedecker en Patricia De Waele, kandidaat voor het voorzitterschap van de VLD. Hij werd nipt eerste in de kiesstrijd met 50,46 % van de geldig uitgebrachte stemmen. In 2008 had hij geen tegenkandidaten voor zijn herverkiezing als partijvoorzitter.
Op 8 oktober 2006 behaalde Somers bij de gemeenteraadsverkiezingen 8.682 voorkeurstemmen waardoor hij aan een tweede ambtstermijn als burgemeester kon beginnen. Somers was lijsttrekker van de open stadslijst VLD-CDO-GROEN!, een lijst waarop zes van de acht schepenen, de burgemeester en de OCMW-voorzitter zich verenigden. VLD-CDO-GROEN! scoorde 30,82% en behaalde als kartel meer stemmen dan het Vlaams Belang dat 26,5 % van de stemmen behaalde.
Na de Zaak Dirk Vijnck was de positie van Bart Somers sterk verzwakt. Door de aankomende verkiezingen kon hij nog voorzitter blijven maar verdween op de politieke achtergrond. Na de zware verkiezingsnederlaag van Open Vld tijdens de Vlaamse verkiezingen van 2009 diende hij uiteindelijk zijn ontslag in als partijvoorzitter.
Voor de lokale verkiezingen van 2012 was hij lijsttrekker van het kartel Open Vld-Groen-m+ in Mechelen. Hij behaalde 10.366 voorkeurstemmen. Hiermee werd hij de eerste Mechelse politicus die meer dan tienduizend voorkeurstemmen bij de gemeenteraadsverkiezingen behaalde. Hij besloot de coalitie met de sp.a van Caroline Gennez op te blazen en te ruilen voor de N-VA van Marc Hendrickx en Bart De Nijn en de CD&amp;V van Walter Schroons. Vanwege de slechte werking van de stemcomputers bij de stembusgang uitte hij felle kritiek op Vlaams minister Geert Bourgeois.
Na de Vlaamse verkiezingen van 25 mei 2014 werd hij opnieuw Vlaams volksvertegenwoordiger. Van eind juli tot midden oktober 2014 maakte hij als derde ondervoorzitter deel uit van het Bureau (dagelijks bestuur) van het Vlaams Parlement. Aansluitend daarop werd hij aangeduid als voorzitter van de Open Vld-fractie in het Vlaams Parlement. Hij bleef Vlaams Parlementslid en fractieleider tot in oktober 2019.
Van 2004 tot 2006 en van 2015 tot 2020 zetelde Somers eveneens in het Europees Comité van de Regio's, waar hij van 2016 tot 2020 voorzitter was van de ALDE-fractie voor het Europees Comité van de Regio's. In juni 2016 nam het Europees Comité van de Regio's zijn rapport, "De strijd tegen radicalisering en gewelddadig extremisme: mechanismen voor preventie op lokaal en regionaal niveau" aan. Dit rapport kreeg over de partijgrenzen heen steun voor de oproep naar meer effectief politietoezicht- en opvolging, meer samenwerking tussen het lokale, regionale, nationale en Europese autoriteiten en voor een aanpak die gebaseerd is op het respecteren van fundamentele principes.
In februari 2017 werd hij met de "World Mayor Prize 2016" verkozen tot beste burgemeester ter wereld, omdat hij sinds het begin van zijn burgemeesterschap in 2001 Mechelen "getransformeerd heeft van een veeleer verwaarloosde stad tot een van de meest aantrekkelijke plaatsen in België" en tegelijkertijd tot "een rolmodel voor integratie van vreemdelingen" heeft gemaakt.
Bij de gemeenteraadsverkiezingen van 2018 behaalde Somers met zijn lijst VLD-Groen-M+ een absolute meerderheid in de Mechelse gemeenteraad.
Bij de Vlaamse verkiezingen in 2019 was hij opnieuw kandidaat voor het Vlaams Parlement, als lijsttrekker in Antwerpen. Hij werd opnieuw verkozen. Hij werd op 2 oktober 2019 in de Vlaamse regering-Jambon viceminister-president van de Vlaamse Regering en Vlaams minister van Binnenlands Bestuur, Bestuurszaken, Inburgering en Gelijke Kansen. Alexander Vandersmissen verving hem in Mechelen als waarnemend burgemeester. Op 6 november 2023 besloot Somers terug te treden als minister en zijn functie als burgemeester voor de rest van de legislatuur op te nemen. Twee dagen later ging zijn ontslag officieel in. Hij nam daarna ook zijn mandaat als Vlaams Parlementslid opnieuw op en zetelde tot aan het einde van de legislatuur in juni 2024. 
Bij de verkiezingen van juni 2024 werd Somers lijstduwer voor de Antwerpse Kamerlijst van Open Vld. Hij werd niet verkozen, wat het einde van zijn nationale politieke loopbaan betekende.
Privéleven.
Hij heeft uit zijn huwelijk twee kinderen.

</doc>
<doc id="37214" url="https://nl.wikipedia.org/wiki?curid=37214" title="Titaangroep">
Titaangroep

Tot de titaangroep (IUPAC-groepsnummer 4, vroeger bekend als IVb) uit het periodiek systeem behoren de elementen met twee elektronen in zowel de buitenste s-subschil als in de buitenste d-subschil. Deze metalen zijn zeer corrosiebestendig en worden in de industrie gebruikt op plaatsen waar lichte en tegelijkertijd sterke materialen nodig zijn.
De elementen in de titaangroep zijn in het periodiek systeem hieronder gekleurd.

</doc>
<doc id="37217" url="https://nl.wikipedia.org/wiki?curid=37217" title="Vanadiumgroep">
Vanadiumgroep

De elementen van de vanadiumgroep (IUPAC-groepsnummer 5, vroeger bekend als Vb) uit het periodiek systeem kunnen meerdere oxidatiegetallen aannemen. Hoewel +5 de meest voorkomende is, komen ook +2 en +3 regelmatig voor. Vanadium komt ook als +4 voor. De algemene elektronenconfiguratie van elementen in deze groep is nd3(n+1)s2. Niobium is met nd4(n+1)s1 echter een buitenbeentje. 
De elementen uit de vanadiumgroep zijn in het periodiek systeem hieronder gekleurd.

</doc>
<doc id="37220" url="https://nl.wikipedia.org/wiki?curid=37220" title="Aschaffenburg (stad)">
Aschaffenburg (stad)

Aschaffenburg is een kreisfreie Stadt in het uiterste noordwesten van de Duitse deelstaat Beieren. De stad telt inwoners () op een oppervlakte van 62,45 km². Aschaffenburg ligt bij de monding van het riviertje de Aschaff in de Main aan de rand van de Spessart.
Aschaffenburg behoorde eeuwenlang tot het keurvorstendom Mainz, totdat het aan het begin van de 19e eeuw bij Beieren kwam.
De belangrijkste bezienswaardigheden van de stad zijn het renaissanceslot Johannisburg en de Stiftsbasiliek. De kerk op de Stiftsberg dateert uit de 10e eeuw.
In de basiliek bevindt zich de befaamde "Bewening van Christus" van de middeleeuwse schilder Matthias Grünewald (1460/80–1528).
Frans Haus, de 19e-eeuwse klokkenluider van de Stiftsbasiliek, hield een kroniek bij over de stad. Het handschrift wordt bewaard in het stadsarchief.
De schilder "Christian Schad", die onder andere portretten schilderde in een magisch-realistische stijl, woonde en werkte van 1943 tot 1961 in Aschaffenburg, waarna hij zich vestigde in het naburige dorp Keilberg. Een groot deel van zijn werk bevindt zich in de Christian-Schad-Stiftung in Aschaffenburg.
Aschaffenburg was van 1749 tot 1751 een commanderij van de landcommanderij Alden Biesen van de Duitse Orde (zie Commanderij Aschaffenburg).

</doc>
<doc id="37221" url="https://nl.wikipedia.org/wiki?curid=37221" title="Chroomgroep">
Chroomgroep

De elementen van de chroomgroep (IUPAC-groepsnummer 6, vroeger bekend als VIb) uit het periodiek systeem zijn stuk voor stuk uitzonderlijk harde metalen. Deze elementen bevatten in totaal 6 elektronen in de buitenste s- en d-subschil. Hierdoor is het meest voorkomende oxidatiegetal +6. 
De elementen uit de chroomgroep zijn in het periodiek systeem hieronder gekleurd.

</doc>
<doc id="37222" url="https://nl.wikipedia.org/wiki?curid=37222" title="Kalmthoutse School">
Kalmthoutse School

Tijdens hun verblijf in Parijs, tussen 1855 en 1858, hadden Isidore Meyers (1836-1917) en Adriaan Jozef Heymans de Franse Barbizon-schilders leren kennen en was daar hun weerstand tegen het formele academisme in de landschapschilderkunst gegroeid. Ze waren de eersten om te reageren tegen de conservatieve stijl die toen heerste rond Antwerpse schilders, zoals Ferdinand de Braekeleer, Henri Leys en Henri de Braekeleer.
Terug in België, gingen ze werken in de omgeving van Kalmthout en Wechelderzande, in de Antwerpse Kempen.
Ook andere kunstenaars, zoals Théodore Baron (1840-1899), Jacques Rosseels (1828-1912) en Florent Crabeels (1835-1896) kwamen hun inspiratie zoeken in de weidse natuur tussen de Kempische vennen, duinen en bossen. Theodore Baron was zelf ooit in Barbizon geweest en had er verschillende studies van het bos van Fontainebleau gemaakt. Baron stond ook in nauw contact met de School van Tervuren en vormt aldus een schakel tussen beide Scholen.
Omheen deze groep ontstond de Kalmthoutse School, ook de Grijze School genoemd. Het was nooit een opzettelijk gestructureerde stijlbeweging, alhoewel de overwegend grijze tonaliteiten het kenmerk waren van dit Vlaamse pleinairisme. Deze grijsschilders deden een typische landschapsstijl ontstaan die geruime tijd navolgers zou vinden gaande van Willem Vogels (1836-1896) tot de vroege schilderijen van James Ensor (1860-1949).

</doc>
<doc id="37223" url="https://nl.wikipedia.org/wiki?curid=37223" title="Mangaangroep">
Mangaangroep

De chemische elementen van de mangaangroep (IUPAC-groepsnummer 7, vroeger bekend als VIIb) uit het periodiek systeem bevatten zeven elektronen in de buitenste s- en d-subschil. De meest voorkomende oxidatiegetallen zijn +4 en +7. 
De elementen uit de mangaangroep zijn in het periodiek systeem hieronder gekleurd.

</doc>
<doc id="37225" url="https://nl.wikipedia.org/wiki?curid=37225" title="Platinagroep">
Platinagroep

De platinagroep metalen (IUPAC-groepsnummers 8, 9 en 10, vroeger bekend als VIIIb) uit het periodiek systeem, ook wel platinametalen of ijzerplatinagroep genoemd, omdat deze elementen veel overeenkomstige eigenschappen hebben, omvat drie kolommen van het periodiek systeem.
Het zijn alle min of meer edele metalen (ijzer het minst, platina het meest), zij worden vaak samen gevonden, zij hebben belangrijke katalytische eigenschappen en zij hebben vaak een rijke chemie met een grote verscheidenheid aan oxidatietoestanden. De hoogste oxidatiegetallen (+8, zelfs +9) kunnen bij ionen uit deze groep aangetroffen worden.
Er is een historische reden voor deze naamgeving. In de oudste vormen van het systeem waren er maar 8 kolommen, gekenmerkt door de romeinse getallen I,II..,VIII. De edelgassen kwamen in de achtste kolom. De overgangsmetalen vanaf scandium kwamen in groep III, IV enz. Om koper weer in de eerste kolom te krijgen werden de platinametalen gezamenlijk in de achtste kolom geperst. Ontevredenheid over deze opzet en beter begrip van de opbouw van de elektronenschillen heeft er later toe geleid dat het systeem 18 kolommen kreeg in plaats van 8.
De elementen van de platinagroep zijn in het periodiek systeem hieronder gekleurd.

</doc>
<doc id="37227" url="https://nl.wikipedia.org/wiki?curid=37227" title="Dendermondse School">
Dendermondse School

Vanaf 1862 kwamen de voornaamste schilders uit de Kalmthoutse School zich langs de Scheldeboorden van de Dendermondse omgeving vestigen. Vooral het kunstenaarsdorp Vlassenbroek was trekpleister en geboortedorp van de Dendermondse School.
Het waren Isidore Meyers, Adriaan Jozef Heymans, Théodore Baron, Jacques Rosseels en Florent Crabeels die er de kunst van de Grijze School (Kalmthoutse School) kwamen bevestigen. De bekende Vlaamse luminist baron Franz Courtens kreeg er zijn eerste academische opleiding van Isidore Meyers en Jacques Rosseels, terwijl de Gentse schilder-etser Albert Baertsoen, tussen 1885 en 1888, ook in de buurt van Dendermonde verbleef en er de invloed van voornoemden onderging.
Er dient opgemerkt, dat kunsthistoricus Jean-Pierre De Bruyn, in zijn werk "De Dendermondse Schildersschool", de kunstenaarsdynastie Verhas erkent als oorspronkelijke kernfiguren van de Dendermondse School, terwijl ze als "Grijze School" eerder de voortzetting was van de Kalmthoutse School. Algemeen wordt Jan Verhas als stichter van de Dendermondse School gezien.
Tot deze school behoren onder anderen Adolf Willems (1866-1953), Pieter Gorus (1881-1941), Leo Spanoghe (1874-1955), Jan Maes (1876-1974), Herman Broeckaert (1878-1930), Franz Callebaut (1856-1930), en Maurits Vander Cruyssen (1873-1942). Deze laatste behaalde eerste prijzen in 1888, 1890, 1894 en 1896.

</doc>
<doc id="37228" url="https://nl.wikipedia.org/wiki?curid=37228" title="Georges Simenon">
Georges Simenon

Georges Joseph Christian Simenon (Luik, 12 of 13 februari 1903 – Lausanne, 4 september 1989) was een Franstalige Belgische schrijver. Simenon werd bij het grote publiek vooral bekend als de schrijver van 75 detectiveromans en 28 novelles over Maigret. Daarnaast schreef hij nog eens 136 psychologische romans en honderden andere verhalen en novellen. Hij schreef aanvankelijk ook onder de pseudoniemen Georges Sim, Christian Brulls, Gom Gut, Georges d'Isly, Jean du Perry, Jean Dorsage, Jacques Dorsonne, Luc Dorsan, Georges-Martin-Georges en Gaston Vialis.
Biografie.
Jeugd.
Georges Simenon werd geboren te Luik, Rue Léopold 26 (nu nummer 24) als zoon van Désiré Simenon en Henriette Brühl. De voorouders van zijn vader waren afkomstig uit Wallonië, die van zijn moeder uit Nederland en Duitsland. Zijn vader was werkzaam als boekhouder bij een verzekeringsmaatschappij. Zijn drie jaar jongere broer Christian zou de favoriete zoon van moeder worden, charmanter en meer open dan de gesloten en zelfstandige oudste, dit tot verdriet van Georges. Waar vader rust en gemoedelijkheid uitstraalde was moeder gespannen, heel vroom, maar ook angstig, een erfenis van armoede en een faillissement in de familie. Henriette verweet haar man niet hogerop te willen. Zij besloot kamers te verhuren aan studenten in Luik om het bescheiden inkomen aan te vullen. De arme, meestal uit Oost-Europa afkomstige jongemannen, zouden een voorrangspositie in huis innemen en door hun soberheid en ijver geen positieve indruk op de jonge Georges maken. In de romans "Pedigree" en "Le locataire" is hiervan de weerslag te vinden. Georges Simenon was solidair met zijn vader. Ze verstonden elkaar, ook zonder woorden. Het type man, dat Simenon in zijn boeken beschrijft (op zichzelf, tevreden met het kleinburgerlijk bestaan, afkerig van verandering) waren even zo vele variaties op zijn vader. In zijn Maigretromans overlijdt de vader van de commissaris op 45-jarige leeftijd aan pleuritis, Désiré Simenon overleed op die leeftijd aan angina pectoris.
Op school toonde hij zich een goede leerling. Vanwege de financiële gesteldheid van zijn ouders mocht hij tegen half geld op het Collège Saint-Louis, een door jezuïeten geleide middelbare school, en later het Collège Saint-Servais, studeren. De door zijn moeder voorgestane katholieke opvoeding vond weerklank bij de jongen; hij werd koorknaap. Later zou hij nederigheid als een belangrijke menselijke eigenschap blijven zien. De aangepaste scholier, die erebaantjes kreeg, werd echter een rebel, bewonderd door zijn vrienden. Georges las graag, vooral "De drie musketiers" van Alexandre Dumas. Dostojevski en Gogol zouden de geliefde auteurs van zijn volwassen leven worden. Hij breidde zijn belangstelling verder uit met de kennis van een Luiks historicus en die van een bekend Waals dichter in de stad. Een seksuele ervaring met een ouder meisje veranderde zijn leven. Met de ziekte van zijn vader als voorwendsel verliet hij kort daarna opeens de school. Zijn biograaf Pierre Assouline denkt dat de werkelijke reden bij Simenon het gevoel was, dat hij seks in zijn leven niet meer wilde missen, iets dat de katholieke wereld, waarmee hij tot dan verbonden was, niet toeliet.
Journalist.
Wat doelloos dolen door de stad volgde. Thuis was hij niet graag. De ruzies tussen vader en moeder en hun pijnlijke stiltes ontweek hij liever. Hij dacht niet voor het geluk geboren te zijn en voor alles moeite te moeten doen. Zijn wat gereserveerde karakter werd in deze periode gevormd. Na een paar winkelbaantjes werd hij kort voor zijn zestiende als journalist aangenomen bij de Gazette de Liège, een rechtse katholieke krant, die in 1919 voor het eerst na de Duitse bezetting weer verscheen. De keuze voor het blad was niet toevallig. In Luik bestond een breed spectrum van bladen, van links tot liberaal, maar het klimaat van thuis en zijn eigen overtuiging lieten hem voor behoudend kiezen.
Hij stortte zich met grote energie op zijn werk, een tomeloosheid die de vaderlijke hoofdredacteur wist te kanaliseren. Grote belangstelling voor politiezaken, veel drank en bezoekjes aan prostituees kenmerkten Georges Simenon als tiener. Zijn salaris verviervoudigde. Hij kon een fiets kopen, die hem als kind door zijn moeder geweigerd was en een Harley Davidson, die hem snel bracht waar hij moest zijn. 'Le petit Sim' werd onmisbaar op de redactie. Met een batterij brandende en uitgedoofde pijpen op het bureau was hij tot laat in de avond bezig nieuwe artikelen te schrijven in de brede categorie Gemengde Berichten. Hij kreeg een eigen rubriek, "Hors du poulailler" (Buiten de kippenren), die hij ondertekende met "Monsieur le Coq" (Meneer de Haan), en later "Causons" (Laten wij praten) heette en die hij ondertekende met Georges Sim of G. Sim, namen die hij ook al voor zijn proefwerken gebruikt had. Zijn baan bracht hem in alle milieus, politiek, theater en op straat. Daar was hij eens getuige van een ruzie, die omsloeg in een volkspsychose, met een onvoorstelbare haat voor een man, die over een dak wegvluchtte. Angst voor de massa zou bij hem blijven en in enkele verhalen vorm krijgen. Simenon was niet alleen een vlotte schrijver, hij toonde ook veel zelfstandigheid. Hij ging ook politieke stukken schrijven. In 1921 verscheen, deels onder zijn naam, een lange reeks antisemitische artikelen in de Gazette. De stukken waren zogenaamd gedocumenteerd door de "Protocollen van de wijzen van Sion", een stuk dat toen al als vervalsing bekendstond, dat de haat tegen joden in naoorlogs Europa aanwakkerde door de vermenging van jodendom, elites, kapitaal en communisme aan te tonen. Ook al voerde Georges mogelijk een redactionele opdracht uit, dan leende hij zich daartoe niet tegen zijn zin. Het negatieve, karikaturale beeld van de jood komt herhaaldelijk voor in Simenons populaire en serieuze romans. In "Le petit homme d'Archangelsk", vertaald als "De merel in de tuin", geeft hij echter een begrijpend en diepgaand beeld van de joodse mens.
Auteur.
Simenon was van jongs af bezig met schrijven. Hij deed dat met groot gemak. Naast artikelen publiceerde hij korte verhalen in de Gazette. Voor meer kritische stukken zocht hij een uitlaatklep bij andere Waalse periodieken, die soms in de marge van de samenleving stonden. Het leven aan de rand trok hem aan, maar had gevaarlijke kanten. Dat bleek toen een van de leden van het artistiek vriendengroepje waartoe hij behoorde zich verhing aan de deurknop van een kerk in de buurt. Simenon gebruikte dit horrorverhaal, gesitueerd in een milieu van drinkers en ethersnuivers, in een van zijn eerste Maigretverhalen: "Le pendu de Saint-Pholien" (vertaald als "Maigret en het lijk aan de kerkdeur"). De eenzaamheid aan de marge joeg Simenon schrik aan. Om zich geborgen te voelen, verloofde hij zich op zijn zeventiende jaar met Régine Renchon, studente kunstgeschiedenis, om "me 's avonds met haar achter dat gordijn te bevinden en een van die schaduwen te zijn."
Als auteur debuteerde Simenon in 1921 met een door vrienden geïllustreerde, licht satirische sleutelroman over Luik: "Au pont des arches" ("Bij de bogenbrug"). De brug vormt de verbinding tussen het oude stadscentrum en de zuidelijke oever, de wijk Outre-meuse, waar hij met zijn ouders woonde. Een tweede boek werd hem door zijn hoofdredacteur, Joseph Demarteau, dringend afgeraden. Satire was niet de echte creatieve kwaliteit van Simenon, was de mening. Simenon typeerde zich in de Gazette eens als "een eeuwige jongeling die met de neus in de wind en de handen in de zakken loopt, terwijl hij de geuren van de kades en de steegjes opsnuift."
In november van dat jaar overleed Désiré Simenon aan de gevolgen van zijn ziekte. Georges was in shock, zei geen woord. Zijn vader, die penningmeester was geweest van een vereniging voor stille armen, had te weinig geld nagelaten om de begrafenis te kunnen betalen. Daarvoor zorgde de hoofdredacteur van de Gazette. De dood van zijn vader maakte Georges Simenon noodzakelijk volwassen: "Pas als de zoon zijn vader niet meer nodig heeft, begrijpt hij dat hij zijn beste vriend is." Op zijn achttiende werd hij voor dienst opgeroepen en ingedeeld bij het transport, het paardenvolk. In de kazerne kreeg hij een merkwaardige voorkeursbehandeling. Mogelijk was hij door zijn geringe lengte niet echt nodig of wogen de vriendschapsbanden van de overste met de hoofdredacteur van de Gazette zwaar. Hij mocht in ieder geval overdag op de krant blijven en niets stond blijkbaar zijn vertrek naar Parijs, in december 1922, in de weg.
Veelschrijver.
Met een aanbevelingsbrief van Demarteau bij zich en opgevangen door een kring van kennissen uit het Luiks artistiek milieu kwam Georges niet als vreemdeling in Parijs aan. Hij werd secretaris van de rechtse publicist, activist en romancier Jean Binet de Valmer, voor wie hij waarschijnlijk onder diens naam twee romans schreef. Simenon had al het idee, dat hij van veelschrijver later een echt auteur zou worden: "Een deel van mijn leven zal ik Fordjes fabriceren en veel geld verdienen. Daarna zal ik voor mijn genoegen Rolls Royces maken!" Régine Renchon, die hij Tigy noemde, kwam over. Op uitdrukkelijke wens van zijn moeder huwden ze eerst katholiek in Luik. Het huwelijk was voor hem een bescherming tegen angst en eenzaamheid. Van zijn inkomen maakte hij geld over aan Henriette, wat zijn broer Christian ook deed. De goede verdiensten als journalist had hij er met zijn levensstijl doorheen gejaagd, net als het kostbare horloge, dat hij een jaar voor het overlijden van zijn vader gekregen had. Het werd de prijs voor een mooie zwarte prostituee, die hij niet had kunnen weerstaan. Hij zou het zich zijn hele leven blijven verwijten. Het echte secretariswerk zou hij twee jaar doen bij een connectie van Binet-Valmer, de markies Tracy, eigenaar van een rechtse krant voor Nevers en omgeving, die op een het kasteel-landhuis, Paray-Le-Fresil in het departement Allier, woonde. Een arrogante lastige oude heer, die niet toestond, dat Simenons echtgenote bij hem introk. Een zekere fascinatie voor adel en kastelen zou Simenon blijven houden, al zou hij deze klasse met zijn rituelen nooit helemaal aanvoelen. "Ik leerde ten slotte een man te worden die nergens en overal thuis is, de man die ik in mijn dromen vaag had willen worden." De onzekerheid en de angst om te falen zaten echter diep. Alle jongemannen in zijn latere romans zijn door dit onvermogen getekend. Zo volgt Michel Maudet in "Het einde van een gentleman" zijn onzeker lot als secretaris van een oude grillige man, die hij toch als een soort vader gaat zien.
Terug in Parijs leefde hij van artikelen, spot en erotiek, voor verschillende blaadjes met namen als "Paris-Flirt" en "Le sourire", drie stukjes per dag. De huisvesting met Tigy was sober, op een kamertje waar ze niet mochten koken. Bij het dagblad Le Matin probeerde Simenon ook verhalen te slijten. De toen bekende schrijfster en journaliste Colette, die aan de krant verbonden was, gaf hem het advies geen literatuur te schrijven. Na twee pogingen had hij het in de vingers: geen verfraaiingen maar eenvoudige woorden. Bij het schrijven zou hij zich dit advies blijven herinneren.
De Simenons werden welvarender; ze huurden een appartement aan de Place des Vosges en gingen graag uit in de wijk Montparnasse. Simenon leverde nu met de regelmaat van de klok volksromans, meer dan één per maand, aan verschillende uitgevers onder een groot aantal pseudoniemen, zoals Christian Brulls (de voornaam van zijn broer met de verbasterde achternaam van de moeder), Georges-Martin-Georges (in verschillende spellingsvarianten) en Jean du Perry. Het waren lichte, sentimentele en avonturenromans, met zich opofferende heldinnen, gejaagde jongemannen, de aristocraat in zijn kasteel en de onbarmhartige geldschieter. Voor pikante details hoefde hij alleen maar terug te grijpen op zijn Luikse jaren. In deze leertijd en kans om geld te verdienen, tussen 1924 en 1931, publiceerde hij 190 romans. Deze "secretaresseromans", zoals hij ze zelf noemde, zagen er niet uit – eerder een brochure dan een boek.
Het productieteam werd al gauw versterkt met een secretaresse naast Tigy, aan wie hij al improviserende een verhaal dicteerde. De twintigjarige Henriette Liberge kwam als huishoudster, een Normandische vissersdochter, blond, mollig en eenvoudig. Simenon noemde haar "Boule" (bolletje) en zij zou haar "kleine mooie meneer" altijd vergezellen. Tussen hen bestond een oprechte, liefdevolle, erotische verhouding.
Simenon was zakelijk en koelbloedig. Je kon gerust een roman van een bepaalde lengte bestellen tegen een vaste prijs, die hij dan op tijd leverde tussen andere verhalen door. Op de burelen van de uitgeverijen Ferenczi, Fayard en Gallimard verscheen hij regelmatig, vaak zwierig gekleed in een kostuum van geruite stof, platte pet en plusfours, net als de jonge journalist en detective Rouletabille uit de feuilletons van schrijver Gaston Leroux. Simenons onuitputtelijkheid en discipline wekten verbazing. Een journalist van het dagblad France-Soir bezocht hem en schreef: "Negen uur. De typiste zit achter haar typmachien. Bedenk wel dat hij voor de middag twee lichte verhalen, een tragisch verhaal en de schets voor een populaire roman moet hebben gedicteerd. En vanavond zal hij opnieuw schrijven. En na middernacht veroorlooft hij zich het genoegen echt te schrijven.”
Hij vatte opnieuw het koortsachtige uitgaansleven van cafés, cabarets, moderne concerten en prostituees op. Hij verkeerde in moderne artistieke kringen, ontmoette schilders en schrijvers als Maurice de Vlaminck, Pablo Picasso, André Gide en Max Jacob. Hij was zo'n uitgaansprominent, dat hem gevraagd werd de Sovjet-Russische volkscommissaris van Onderwijs Anatoli Loenatsjarski, zelf trouwens ook auteur van toneelstukken, tijdens diens bezoek door Parijs te leiden. In dat nachtleven ontmoette Simenon de Amerikaanse zwarte naaktdanseres Josephine Baker. Vriendschap, liefde en een korte gepassioneerde verhouding volgden. Hij nam zaken voor haar waar, maar verbrak de relatie toen hun omgeving hem als een soort knechtje van de beroemde ster ging zien.
Simenons aan het maniakale grenzende schrijfvaardigheid dreigde een circusnummer te worden toen de uitgever van een krant als publiciteitsstunt de schrijver in 1927 voorstelde in een glazen kooi op het terras van Moulin Rouge in drie dagen en drie nachten een roman te schrijven, waarvoor het publiek de hoofdpersonen en de titel mocht kiezen. Georges ging op het voorstel in en bedong een vorstelijke beloning. De pers sabelde deze vertoning, een schrijver onwaardig, echter neer. De uitgever kreeg financiële problemen en de politie had uit oogpunt van openbare orde ook bezwaren. Georges probeerde nog twee uitgevers te interesseren, maar er kwam niets van terecht. Toch streek hij een aardig bedragje op en verdween voor een tijdje naar een eilandje voor de kust van La Rochelle. De mythe dat hij in een glazen kooi voor het publiek een roman zou hebben geschreven bleef echter in stand.
De periode van het aan de lopende band produceren van "Fordjes" nam langzaam een eind. Tussen 1921 en 1934 schreef hij onder zeventien verschillende namen in totaal 358 romans en korte verhalen.
Canada, Arizona en een echtscheiding gevolgd door een nieuwe echtgenote annex secretaresse (Denyse Quimet) en een tweede zoon, betekenden een nieuw begin. Sommige romans zijn duidelijk door Amerika geïnspireerd, zoals "Trois chambres à Manhattan" ("Drie kamers op Manhattan") en "Maigret in New York", maar de meeste spelen zich in Frankrijk af, zoals "Lettre à mon juge" ("Brief aan mijn rechter"), "Les volets verts" ("De groene luiken") en "L’horloger d’Everton" ("De horlogemaker van Everton"). Hij bleef ook bij zijn uitgevers in Frankrijk. Zijn nieuwe woning, de Shadow Rock Farm in Lakeville, Connecticut, dicht bij de bossen, gaf hem de ruimte zich in gedachten naar Frankrijk te verplaatsen. Aan zijn werkwijze veranderde niets: zes uur op, gordijnen dicht, pijpen, koffie, en nu ook cola. Niemand mocht hem storen. In 1952 maakte hij, onder grote belangstelling van de pers, een reis naar Engeland, België en Frankrijk. Een jaar daar voor was zijn trouwe vriend en criticus André Gide overleden, een van de weinigen aan wie hij zijn diepste gevoelens had geuit. Zo bleek dat onder zijn optimisme vaak 'een kille en heldere wanhoop' schuilging. Gide erkende in Simenons romans 'het verschrikkelijk gevoel van angst', dat de romanpersonen ontleenden aan hun middelmatigheid.
Na vijf jaar was het weer tijd om te vertrekken voor, wat zijn biograaf Assouline noemde, deze 'chronisch instabiele man'. Eerst reisde hij met gezin langs de plaatsen in Frankrijk, die een belangrijk thuis waren geweest, La Rochelle, Nieul-sur-Mer en omgeving en het eiland Porquerolles, bij Toulon. Cannes, waar onder meer de roman "Striptease" speelt, bood te weinig afzondering. Die vond hij wel in een kasteeltje bij Échandens, in het Zwitserse kanton Vaud, een type huis dat hij eerder bewoond had. Daarna was het 'business as usual': schrijven en het behartigen van zijn auteursrechten, waarin hij een nietsontziende zakenman was – meer uit principe en trots dan vanwege een gehechtheid aan geld, want hij gaf het net zo gemakkelijk uit als hij het verdiende. Wel sloeg een vermoeidheid toe, die ook de romanpersonen uit die tijd tekenen, waaraan het gebruik van drank, net als bij hun schepper, niet vreemd was.
Halverwege de jaren zestig verhuisde het gezin (Simenon, echtgenote, zoons Marc, Jean en Pierre en dochter Marie-Jo) met het huispersoneel van meer dan tien personen naar een villa die Simenon in Épalinges, bij het Meer van Genève, had laten bouwen, met ruimte voor zijn vijf luxe auto's. De stormachtige verhouding met zijn echtgenote Denyse kwam tot een eind door haar drankzucht en instabiliteit, waar hij ook zijn kinderen, tegen moest beschermen. Na haar vertrek naar een kliniek nam de Italiaanse huishoudster Theresa haar plaats in. De zelf onevenwichtige schrijver had een steun nodig. De band met zijn eerste echtgenote werd weer aangehaald. Ondanks het hectische levenspatroon was Simenon een man van de klok en had een passie voor zindelijkheid in het huis.
Na 1972 zou Simenon geen romans meer schrijven. Wel verschenen autobiografische teksten, die hij niet had geschreven maar op een bandrecorder had opgenomen, met uitzondering van "Lettre à ma mère" ("Brief aan mijn moeder"). Pijnlijk was de verwijdering van zijn tweede vrouw, die een belastend boek over hem liet schrijven. Traumatisch was de zelfdoding, op 25-jarige leeftijd, door zijn dochter Marie-Jo, die in Parijs was gaan wonen, maar erfelijk belast al vroeg symptomen van een neurose begon te vertonen. De aanbidding van haar vader en de spanningen die er thuis tussen haar vader en moeder waren, deden geen goed. Haar pogingen om in muziek of als actrice iets te betekenen werden gefnuikt door haar angsten. De lijvige autobiografie "Mémoires intimes", die Simenon als een monnik, op vaste tijden, in een heel klein handschrift op ruitjespapier geschreven had, werd goed verkocht. Verhuisd naar een huis bij Lausanne, met Théresa en Boule, zou hij op 4 september 1989 sterven.
Nederland.
Simenon maakte in zijn romans gebruik van zijn kennis van Nederland. In "Maigret in Holland" beschrijft hij een café te Delfzijl, met zijn jeneverlucht, bierviltjes en schuifdeuren naar de achterzaal voor feesten en partijen. Hij noteert de geraniums op de vensterbank, de moderne boerderij en het feit dat nogal wat personen goed Frans spreken. Het type man dat hij beschrijft is een gevestigde man van aanzien, zakenman of arts, uit een burgerlijk milieu. Op een gegeven moment raken ze los van zichzelf, begaan een misdaad, vluchten, of blijven blijkbaar gelaten de gevolgen van hun daad afwachten. Het zijn typische Simenon-mannen: ontworteld en fatalistisch. In "L’homme qui regardait passer les trains" ("De man die de treinen voorbij zag gaan") vlucht de Groningse, van fraude beschuldigde zakenman Kees Popinga naar Amsterdam, doodt in een vlaag van woede de maîtresse die hem afwijst en belandt in Parijs. Eenmaal gearresteerd sluit hij zich als een gek op in zwijgen en zal hij zijn dagen eindigen in een Groningse psychiatrische instelling. In "L'assassin" ("De moordenaar") situeert de schrijver eenzelfde "vluchteling" in Sneek: de arts Hans Kuperus koopt in Amsterdam, waar hij voor een artsencongres is, een wapen, waarmee hij op de terugweg zijn overspelige vrouw en diens geliefde doodt. Hij verlaat Sneek niet, maar begeeft zich zoals gewoonlijk onder zijn kring van vrienden in het café "Onder de Linden". Hij "vlucht" naar binnen en spot soms met zijn lot door gewaagde uitingen. Het leven herneemt zijn oude gang. De dienster Neel heeft ondertussen de plaats van zijn echtgenote ingenomen.
Politiek.
Georges Simenon was niet een auteur in afzondering. Hij schreef reportages van reizen door West-Europese landen en Afrika voor het dagblad France-Soir en interviewde als bekend journalist de uitgeweken voormalige Sovjetleider Trotski. Simenon, niet wars van publiciteit, accepteerde een verzoek van deze krant om als Maigret een onderzoek in te stellen naar de verdachtmakingen en doden in het schandaal rond de joodse oplichter Stavisky, dat in 1934 in Frankrijk tot een zware politieke crisis leidde. Zijn inmenging als amateur in dit mijnenveld was niet zonder risico, maar hij kwam er zonder kleerscheuren vanaf. Het criminele milieu reageerde niet, het waardeerde hem als schrijver van misdaadromans. Simenon was politiek rechts georiënteerd. In de groeiende spanningen werkte hij voor een royalistisch blad, als alternatief voor het fascisme. Hij was betrokken bij een op verzoening gerichte publieksactie: het dragen van speldjes met vredessymbolen en de letters SH (Sans Haine – Zonder Haat).
Simenons gedrag tijdens de oorlog blijft een kwestie van aanzienlijke controverse, waarbij sommige biografen zoals Pierre Assouline ("Simenon: biographie", 1992) geneigd zijn hem als een collaborateur van de Duitsers te zien, terwijl anderen zoals Michel Carly ("Simenon, les années secrètes", 2005) het daarmee niet eens zijn en Simenon beschouwen als een apolitieke man die in wezen een opportunist was, maar geenszins een colaborateur.
Toen de Duitsers België binnenvielen meldde Simenon, nog steeds Belgisch staatsburger, zich bij de ambassade. Legerdienst was minder waarschijnlijk, wel was hij geschikt met zijn connecties in La Rochelle de toestroom van Belgische vluchtelingen naar deze plaats te organiseren. Dit ging hem goed af. Na overgave en wapenstilstand keerden de vluchtelingen naar huis terug. De romans "Vlucht uit Oostende" en "De trein" bewaren een herinnering aan deze tijd. Tijdens de bezetting hield hij zich verder alleen bezig met het schrijven en de verfilming van zijn boeken. De Duitse filmmaatschappij Continental, een firma waar overigens ook Franse regisseurs en acteurs voor werkten, verwierf de rechten. Simenon publiceerde verhalen in Belgische en Franse collaborerende bladen. In zijn contacten maakte hij geen onderscheid tussen links, rechts en de bezetters. Hij probeerde in een goed blaadje bij de Duitsers te komen om reispasjes te krijgen. In een brief aan zijn moeder begin '41 schreef hij dat hij hoopte dat Engeland geen stand zou houden tegen het Duitse offensief, mogelijk in de hoop dat de oorlog dan over zou zijn en hij rustig zijn gang kon gaan. Simenon kon zeker een opportunist genoemd worden.
Ironisch voor een man, die in zijn woorden vaak blijk had gegeven van een zeker antisemitisme, werd hij er van beschuldigd een jood te zijn – een aanklacht die later werd ingetrokken. Voor Radio Vichy schreef hij een hoorspel, dat zeer succesvol was. Niets in zijn werk verried de aanwezigheid van de oorlog, maar het verzet dat vanaf 1943 in kracht toenam kende hem wel. Een gaullistisch blad schreef dat de schrijver na de bevrijding zou worden gearresteerd. Er konden hem geen concrete daden tegen Frankrijk worden verweten, maar hij had door zijn manier van leven een verkeerde indruk gewekt. Na een jaar van toe- en afnemend arrestatiegevaar besloot hij in augustus 1945 met zijn vrouw, zoon en huishoudster naar Amerika te vertrekken, net voor een Frans uitreisbevel. Zijn broer Christian, die als lid van de Belgische fascistische Rexbeweging leiding had gegeven aan een wraakactie tegen links, waarbij veel slachtoffers waren gevallen, kon de doodstraf verwachten. Simenon adviseerde hem zich bij het Franse Vreemdelingenlegioen aan te sluiten, wat hij deed. Later zou hij sneuvelen in de Franse koloniale oorlog tegen de Vietnamezen.
Thema's.
Als dertiger beschrijft Simenon vaak de eenling, een jongeman, gejaagd op zoek naar een plaats in het leven, een identiteit. Bij het ontbreken daarvan accepteren ze de dood, als straf voor een zinloos begane misdaad, een absurde daad, te vergelijken met het handelen van personen, gecreëerd door de existentialistische auteur Albert Camus. Als de gruwelijk eenzame Frank Friedelmayer in "La neige était sale" ("Het bloedspoor in de sneeuw") gevangen zit in afwachting van de doodstraf, is het alsof hij in de cel een plek voor zichzelf gevonden heeft en de dood voor hem niet een einde is: "Hij is klaar. Hij hoeft zijn jas niet aan te trekken. Hij is op de hoogte. Hij haast zich. Hij wil de drie anderen die het koud hebben niet laten wachten (...) Kijk! Hij heeft de kraag van zijn jasje opgeslagen, net als de anderen! En hij heeft vergeten naar het raam te kijken, hij vergeet te denken. Het is waar dat hij later alle tijd zal hebben." Later zijn de hoofdpersonen minder wanhopig. Het zijn 'kleine' mannen en vrouwen, die veelal thuis werken: een klokkenmaker, een reclametekenaar, de chef van een klein stationnetje. Ze willen niet opvallen, maar door omstandigheden worden ze gedwongen aan het leven deel te nemen, zoals in de romans "De weduwnaar", "De neger" en "De trein".
Hoewel Georges Simenon veel vrouwen heeft gehad, meestal in korte, betaalde, relaties, speelt erotiek als zodanig in zijn boeken nauwelijks een rol. De jonge hoofdpersonen hebben naast zich een jonge vrouw die hen in praktische aanleg de baas is. De echtgenotes in latere verhalen heten plichtmatig Jeanne, in een huwelijk uit gewoonte. De grote liefde is van oudere mannen voor jonge vrouwen, bijna meisjes nog, zoals scheepseigenaar Chatelard die in "La Marie du port" koestert voor de dienster Marie in een Bretons havencafeetje.
Ondanks zijn onrust en herhaaldelijk verhuizen, koos Simenon vaak voor locaties in zijn romans, waar hij zich bijzonder thuis voelde: Parijs, La Rochelle en Bretonse vissersplaatsjes. Zo'n dorpje wist hij met gevoel voor sfeer en detail te beschrijven. "Het was dinsdag en de vijf of zes trawlers die de hele week op de Engelse kust vissen waren 's ochtends teruggekeerd. Zoals gewoonlijk waren ze in de voorhaven afgemeerd, dicht bij de vismarkt, en nu alleen, bij hoog tij, opende men voor hen de draaibrug. Oktober versnelde de val van de dag en zijn getijden van dood water likten nauwelijks de voet van de klippen. De vaargeul, ter hoogte van de brug, was dicht bezet met de lage woningen van Port-en-Bessin, met grijze gevels en daken van harde leisteen."
Nadat hij zijn boot had verkocht en zich dan in Parijs, dan weer op het platteland gevestigd had, ging hij in de jaren dertig reizen en deed daar op zijn niet-politieke manier journalistiek verslag van. Hij trok met zijn vrouw door West-Europa, naar Afrika en voer door het Panamakanaal. Het donkere continent zou het thema van een aantal romans worden, zoals "Le coup de Lune", te vertalen als "maanziek", dat zich in Gabon afspeelt (deze laatste roman, met een sterk anti-koloniale teneur, is nooit in het Nederlands vertaald). In Panama situeerde hij onder meer de roman "Negerwijk" ("Quartier nègre").
Stijl en methode.
In zijn beginjaren had Simenon zich een bijna mechanische discipline eigen gemaakt. Als hij meester over eigen tijd is, zet hij de omstandigheden naar zijn hand: een busje met fijn geslepen potloden, een aantal gestopte pijpen, de geelbruine envelop met namen en verhaallijnen, als geheugensteun, en vooral de afzondering. Regelmatige wandelingen, om hem in een “staat van genade” te brengen. De overgave aan de persoon, die hij in zich voelt. Schrijven, typen, het hele creatieve proces, moet binnen een beperkte tijd zijn beslag vinden, uiterlijk een maand. De romans van Simenon zijn nooit lang, compact, wat ze een grote mate van echtheid geeft, als uit het leven. Wanneer hij zich niet sterk genoeg voelt voor een roman, schrijft hij een Maigretdetective, maar in wezen is hij romanschrijver. Hij betreurt daarom dat de lezers hem vooral kennen als schepper van deze beroemde rechercheur.
Alles is intuïtie bij Georges Simenon. De persoon is de kern, waaromheen de omgeving “kleeft als een nat kledingstuk”. De mannen en vrouwen uiten zich in hun woorden altijd eenvoudig. Gedachten en psychologisering maken, daarvan is de schrijver overtuigd, de personen niet authentiek. Hij zal dan ook geen intellectuelen opvoeren in zijn boeken. De intrige komt op de tweede plaats. Dit geldt zowel voor zijn romans als voor de Maigretverhalen. Belangrijk is de persoon, die in een crisis verkeert, op het randje leeft. Het gevaar komt niet van buiten, maar zit in de personen zelf.
De aantrekkingskracht van het werk van Simenon is niet het onderwerp, maar de wijze van schrijven, de stijl, waarvan hij zelf heeft gezegd, dat de stijl het ritme is. De zinnen van Simenon lopen in een lichte gang. Het aroma van zijn taal bestaat uit eenvoudige woorden, materiële woorden, zoals hij ze noemde, die iedereen kent. De omgeving, straat, een haven, de trein, worden treffend met enkele woorden aangeduid, overtuigend gehuld in een atmosfeer van regen of die van een bleke winterdag. Op plaatsen waar hij graag was – op het platteland, in de stad, aan boord van een schip, in een café, met kaartspelers – analyseerde hij niet, maar zoog zich vol indrukken. Simenon was geen auteur met een onbeperkte fantasie; veel van wat terug te vinden is in zijn romans nam hij persoonlijk waar.
Overlezen en corrigeren was niet aan hem besteed. Zijn manier van werken was instinctief, zodat hij eigenlijk niet precies wist hoe een boek tot stand was gekomen. Het moest daarom zo blijven als het was, met alle kwaliteiten en fouten. Op vragen van de gearriveerde auteur André Gide antwoordde hij, dat als hij zichzelf zou analyseren hij niet meer zou kunnen schrijven.
Ondanks zijn intuïtieve manier van werken, documenteerde Simenon zich regelmatig. Voor sommige romans maakte hij gebruik van het materiaal van juridische processen. Bij het schrijven van "Les anneaux de Bicêtre" ("De klokken van Bicêtre"), dat in een Parijs hospitaal speelt, wilde hij precies de gang van zaken daar weten. Het in een verhaal verwerken van mensen en plaatsen, die hij gekend had, leidde nog al eens tot herkenning, met soms de dreiging van een proces tot gevolg.
Typerend voor Simenon was zijn belangstelling voor de mens. Maigret is een speurder met begrip voor de dader, een politieman, die als een soort dokter naar diens zwakten zoekt. De schrijver bezat een levendige belangstelling voor criminele, medische en psychologische diagnostiek en las mede daarom ook Tsjechov en William Somerset Maugham, auteurs die arts waren geweest. Die belangstelling was wederzijds: de beroemde psychiater Carl Gustav Jung had het volledige romanwerk van Simenon, met aantekeningen, in zijn kast staan.
De roem van de schrijver.
Het succes van zijn boeken bracht Simenon een uitgever in een hoger literair echelon: Gallimard.
Hoewel deze door de snelle productie van de schrijver nauwelijks de tijd kreeg reclame voor de titels te maken, verkochten ze goed. De omzet van zijn psychologische romans was beduidend minder. In literaire kringen werd hij maar met moeite geaccepteerd: hij schreef te gemakkelijk, het kon daarom niet goed zijn. Met deze weerwil had het waarschijnlijk te maken dat een belangrijke literatuurprijs, de Prix Renaudot, voor de roman "Le Passager de Polarlys" aan zijn neus voorbijging. Maar de kracht van zijn verhalen viel op. In 1938 stond gemiddeld elke dag een artikel over hem in de Franse pers. Daar verscheen ook een aantal van zijn romans eerst als feuilleton. Ook buitenlandse uitgevers ontdekten hem. Eind jaren dertig was hij de meest vertaalde Franse auteur in leven. Internationaal was hij dit begin jaren vijftig.
André Gide, André Thérive en Robert Brasillach behoorden tot de eerste schrijvers die hem erkenden als groot auteur. André Gide was gefascineerd door de creativiteit van Georges Simenon en begon na hun ontmoeting met hem te corresponderen. Hij volgde Simenons ontwikkeling als schrijver nauwgezet vanaf het ogenblik dat deze succes oogstte met zijn politieromans. Hij bestudeerde zijn schrijfstijl en technieken en plaatste notities in de marges, tot hij ten slotte in 1941 verklaarde: "Simenon est un romancier de génie et le plus vraiment romancier que nous ayons dans notre littérature d'aujourd'hui" ("Simenon is een geniaal romanschrijver en de waarachtigste romancier uit onze hedendaagse literatuur").
In Frankrijk werd hij opgenomen in het Legioen van Eer. In 1951 werd Simenon verkozen tot lid van de Académie royale de langue et de littérature françaises de Belgique. Een teken van grote waardering was ook zijn benoeming tot voorzitter van de Mystery Writers of America. Maar Frans kandidaat voor de Nobelprijs voor Literatuur werd hij niet, al was daar wel herhaaldelijk sprake van. Sinds 2003, het jaar waarin Simenon 100 jaar zou zijn geworden, worden zijn boeken uitgegeven in de beroemde Pléiade-reeks. Naast de detectives over Maigret schreef Simenon een groot aantal andere romans. In totaal wordt zijn oeuvre op zo'n 500 boeken geschat. Naast een van de meest gelezen auteurs van de twintigste eeuw is Simenon een van de meest verfilmde. Zijn romans hebben ondertussen een half miljard lezers gevonden.
Collectie brieven.
In 2017 verwierf de Koning Boudewijnstichting via zijn erfgoedfonds een grote verzameling van 73 brieven door Georges Simenon geschreven aan Raymond Ziza tussen 1928 en 1962. De brieven handelen over het dagelijks leven van Georges Simenon. Ze zijn getuigenissen van zijn vele reizen, plannen en ambities. Daarnaast beschrijven ze ook zijn ervaringen tijdens de Tweede Wereldoorlog, zijn tijd in de Verenigde Staten en Canada, en Zwitserland waar hij de rest van zijn dagen sleet. Van de brieven die in totaal ongeveer 220 pagina's omvatten zijn er 28 handgeschreven, de rest getypt maar allemaal ondertekend. Ze vormen een aanvulling op de brieven die zijn zoon John reeds aan de Koning Boudewijnstichting schonk.
Bibliografie.
Maigrets.
Het personage "commissaris Maigret" maakte zijn debuut in 1929. Simenon publiceerde toen op verzoek van Joseph Kessel een reeks van detectiveverhalen in "La Maison de l'inquiétude". Een van de eerste zes romans van de serie die hij aan uitgeverij Fayard aanbood, was "Pietr-le-Letton" (1931), in 1930 geschreven aan boord van de Ostrogoth. Niet alleen is dit het boek waarin Maigret zijn eerste officieel onderzoek leidt, het is ook de eerste roman die Simenon onder eigen naam publiceerde. In totaal schreef Simenon 103 romans en korte verhalen over Maigret.
Volgens de overlevering creëerde Simenon het personage Maigret in Delfzijl tijdens een van zijn bootreizen in 1929. In september 1929 arriveert Simenon, in het gezelschap van zijn vrouw Tigy, met zijn schip "Ostrogoth" in Delfzijl. Vanwege een lek in het schip brengt Simenon de boot voor reparatie naar een scheepswerf aan het Damsterdiep. Een vervallen schip in het Damsterdiep wordt daarna zijn werkkamer. Hier ontstaat zijn eerste boek in de Maigretreeks: "Pietr-le-Letton" ("Maigret en de onbekende wreker"). Deze versie over de geboorte van het romanpersonage Maigret wordt echter weersproken door een interview dat Simenon gaf op 1 juli 1932 in "La République". Daarin vertelt hij dat het idee voor het scheppen van een Franse commissaris ontstond tijdens een bootreis naar Noorwegen.
Uitgever Fayard liet "Pietr-le-Letton" eerst als 13-delig feuilleton verschijnen in zijn weekblad "Ric Rac" (19 juli t/m 11 oktober 1930), voordat hij overging tot publicatie in boekvorm. Het boek verscheen in het voorjaar van 1931. Simenons laatste Maigret-roman ("Maigret et monsieur Charles") werd in 1972 gepubliceerd.
Romans durs.
In de periode 1931-1972 verschenen er in totaal 117 "romans durs" van Simenon. Het zijn meer literair geconstrueerde en stilistisch verfijnde romans, waarin Maigret niet voorkomt en Simenon zijn personages meer psychologische diepgang geeft.

</doc>
<doc id="37229" url="https://nl.wikipedia.org/wiki?curid=37229" title="Nguyen Cao Ky">
Nguyen Cao Ky

Nguyễn Cao Kỳ (Son Tay (ten noorden van Hanoi), 8 september 1930 - Kuala Lumpur, 23 juli 2011) was de minister-president van Zuid-Vietnam van 1965 tot 1967 en de vicepresident tot 1971. Hij was betrokken bij de omverwerping van de regering van President Ngo Dinh Diem in 1963. In 1965 werd hij zelf minister-president na een militaire machtsgreep. Tijdens verkiezingen in 1967 werd hij gekozen tot de vicepresident. Hij werd door Nguyen Van Thieu uit zijn ambt gewerkt.
Tijdens zijn jaren als piloot in de luchtmacht werd hij beschouwd als een flamboyante persoonlijkheid en een van de meestbelovende jonge officieren. Op 29 april 1975 -de dag voor de val van Saigon- vluchtte hij naar Californië in de Verenigde Staten en begon daar een drankwinkel. In 2004 hield hij zich voornamelijk bezig met schrijven en het geven van lezingen. Hij staat bekend als een felle anti-communist.
Op 14 januari 2004 keerde Nguyen Cao Ky voor het eerst sinds de Vietnamoorlog weer terug naar Vietnam. Hij heeft toestemming gekregen van de Vietnamese regering om zijn land te bezoeken tijdens het Vietnamese Tet, nieuwjaar volgens de maankalender. Zijn terugkeer is mede mogelijk gemaakt doordat de regering van Vietnam in januari 2003 opriep om een einde te maken aan de vervolging en discriminatie van personen met een dubieus verleden. Hiermee doelend op Vietnamezen die in de tijd van de Vietnamoorlog in of voor de Zuid-Vietnamese regering dienden. De Vietnamese regering hoopt door middel van dit gebaar Vietnamezen die in het buitenland wonen te bewegen om terug te keren naar Vietnam om te helpen het land op te bouwen met hun expertise.

</doc>
<doc id="37230" url="https://nl.wikipedia.org/wiki?curid=37230" title="Tunesie">
Tunesie



</doc>
<doc id="37231" url="https://nl.wikipedia.org/wiki?curid=37231" title="Lijst van Tunesische plaatsen">
Lijst van Tunesische plaatsen

Hier volgt een alfabetische lijst met plaatsen in Tunesië, inclusief spellingvarianten en historische namen. Onder "plaatsen" kunnen in deze context steden, dorpen, archeologische sites, meren, bergen, rivieren, oases, enzovoorts worden verstaan. Er zijn vaak veel alternatieve transcripties voor het Arabisch en het is de bedoeling dat die hier zo uitputtend mogelijk worden vermeld.

</doc>
<doc id="37232" url="https://nl.wikipedia.org/wiki?curid=37232" title="Scholengroep Den Haag Zuid-West">
Scholengroep Den Haag Zuid-West

Scholengroep Den Haag Zuid-West (voorheen het "Terra College") is een openbare middelbare scholengemeenschap in Den Haag.
Geschiedenis.
Scholengroep Den Haag Zuid-West (Terra College) is tot stand gekomen door een fusie van vijf middelbare scholen in het stadsdeel Escamp:
Sinds 2003 is er een nieuw Terra College in Wateringseveld zodat deze scholengroep is verspreid over zes locaties in Zuidwest-Den Haag. Eind 2004 telde Scholengroep Den Haag Zuid-West meer dan 2.000 leerlingen.
Moord op 13 januari 2004.
In januari 2004 kwam de school in het nieuws doordat een leerling op 13 januari de conrector, de 49-jarige "Hans van Wieren", tijdens de middagpauze neerschoot. 's Avonds overleed Van Wieren aan zijn verwondingen. De dader, "Murat Demir", gaf zichzelf later aan bij de politie. Op 16 januari werd in de school een herdenkingsbijeenkomst gehouden.
Door de moord kreeg de school minder leerlingen en moesten er docenten ontslagen worden, ook is de naam veranderd: de naam Terra College werd Scholengroep Den Haag Zuid-West en alle afzonderlijke locaties kregen andere namen.
De school heeft een vwo-plusklas.

</doc>
<doc id="37233" url="https://nl.wikipedia.org/wiki?curid=37233" title="Exponent">
Exponent

In de wiskunde is een exponent (van het Latijnse "exponere": buiten plaatsen) het aantal malen dat het grondtal in een machtsverheffing met zichzelf vermenigvuldigd wordt om het resultaat te verkrijgen.
Voorbeeld: formula_1
Hierin is 4 de exponent. Deze wordt doorgaans genoteerd in superscript rechts naast het grondtal. 
Nog enkele voorbeelden: 
Logaritme.
De wiskundige functie die als 'uitkomst' de exponent heeft is de logaritme. 
Voorbeeld: formula_5.
formula_6 is dus het getal "x" waarvoor geldt: als 7 verheven wordt tot de macht "x" dan is het resultaat 2401. 
Buiten de wiskunde.
Buiten de wiskunde verstaat men onder een 'exponent' een vooraanstaand vertegenwoordiger van een bepaalde stroming.

</doc>
<doc id="37235" url="https://nl.wikipedia.org/wiki?curid=37235" title="Reeks van het periodiek systeem">
Reeks van het periodiek systeem

De elementen van het periodiek systeem kunnen in een aantal reeksen worden verdeeld, waarbij de chemische en fysische eigenschappen geleidelijk variëren. Deze reeksen kunnen zowel parallel lopen aan de groepen alsook aan de perioden, maar ze kunnen ook diagonaal over het periodiek systeem lopen, zoals de metalloïden.
In het hieronder afgebeelde periodiek systeem zijn de reeksen verschillend gekleurd. Voor meer info over een reeks: klik op de legenda eronder.
Andere groeperingen binnen het periodiek systeem zijn:

</doc>
<doc id="37236" url="https://nl.wikipedia.org/wiki?curid=37236" title="IUPAC">
IUPAC

De International Union of Pure and Applied Chemistry (meestal afgekort tot IUPAC of in het Nederlands: "Internationale Unie voor Zuivere en Toegepaste Scheikunde") is een onafhankelijke organisatie die zich bezighoudt met het opzetten en uitbreiden van standaarden die van belang zijn voor de scheikunde in de breedste zin van het woord. Dankzij de inspanningen van de IUPAC is er wereldwijd een gestandaardiseerde manier voor de systematische naamgeving van organische chemische verbindingen (IUPAC-nomenclatuur). Ook heeft de IUPAC gezorgd voor een consistente naamgeving van de groepen van het periodiek systeem en onderhoudt zij de indeling ervan.
IUPAC is lid van de Internationale Raad voor Wetenschappen (ICSU), een in 1931 opgerichte onafhankelijke organisatie die bezighoudt met standaardisatie binnen de wetenschap in het algemeen. Synoniem voor deze IUPAC-benaming is systematische benaming.
Twee bladen die de IUPAC uitgeeft zijn het maandelijkse "Pure and Applied Chemistry" en het tweemaandelijkse "Chemistry International".

</doc>
<doc id="37237" url="https://nl.wikipedia.org/wiki?curid=37237" title="Kairouan (stad)">
Kairouan (stad)

Kairouan (Arabisch: القيروان "al-Qayrawān", verwant aan "karavaan") is een stad in Tunesië, ongeveer 160 kilometer ten zuiden van de hoofdstad Tunis. In 2014 had de stad circa 187.000 inwoners. De stad was lange tijd de hoofdstad van Tunesië.
Kairouan is in 670 of 671 als garnizoensstad gesticht door de Arabische Omajjaden onder leiding van generaal Sidi Uqba ibn Nafi. Eerst werd de stad nog centraal vanuit Damascus bestuurd, maar later werd het de hoofdstad van het rijk van de Aghlabiden. Dit rijk werd gesticht door de Abbasiden-generaal Ibrahim ibn al-Aghlab. Hij moest hierbij aan de kalief Haroen ar-Rashid verklaren dat hij hem trouw zou blijven en een jaarlijkse schatting betalen. De heerschappij van de Aghlabiden duurde tot 909 toen de Fatimiden de stad veroverden. De stad werd in 1056 vernietigd door de invallende Arabische Banu Hilal stammen. Onder de Hafsiden zou de stad iets van haar glorie terugkrijgen, maar stond het in de schaduw van Tunis, de hoofdstad van de Hafsiden.
De stad is een heilige stad voor veel moslims, en wordt door soennieten wel als de vierde heilige stad van de islam beschouwd, na Mekka, Medina en Jeruzalem, en tevens als de heilige stad van de Maghreb. Er bevinden zich dan ook vele moskeeën in de stad, waaronder de grootste van Afrika: de Grote moskee van Kairouan. Lange tijd mochten niet-moslims de stad niet betreden, maar in latere tijd werd dit wel toegestaan. Moslims maken pelgrimstochten naar deze heilige stad.
Beroemd is de souk (markt) van Kairouan, in de medina die met muren is omgeven, en die toegangspoorten heeft die van ver te zien zijn. Goederen die hier verkocht worden, zijn tapijten, vazen en lederwaren. In tegenstelling tot veel andere plekken in het land, zijn de kooplieden hier niet in eerste instantie op toeristen afgestemd, maar vooral op de bevolking zelf.

</doc>
<doc id="37241" url="https://nl.wikipedia.org/wiki?curid=37241" title="Edward VIII van het Verenigd Koninkrijk">
Edward VIII van het Verenigd Koninkrijk

Edward Albert Christian George Andrew Patrick David (Richmond upon Thames, 23 juni 1894 – Parijs, 28 mei 1972) was van 20 januari tot 11 december 1936 koning van het Verenigd Koninkrijk en keizer van Indië. Hij stamde uit het Huis Windsor. In Engeland stond hij bekend als Edward, terwijl zijn familie hem David noemde. In met name oudere Nederlandse literatuur wordt hij, naar zijn vernederlandste naam, Eduard genoemd.
Biografie.
Jeugd.
Edward werd geboren in White Lodge, een huis in Richmond upon Thames, aan de rand van Londen, tijdens de regeerperiode van zijn overgrootmoeder Victoria. Hij was de oudste zoon van de hertog en hertogin van York, de latere koning George V en koningin Mary. Zijn moeder was de dochter van Frans, de hertog van Teck en prinses Maria Adelheid van Cambridge. Tot de dood van koningin Victoria in 1901 waren er vier troongeneraties tegelijkertijd in leven.
Hij werd vernoemd naar zijn twee jaar eerder overleden oom Albert, die door zijn familie Eddy genoemd werd en eerst de verloofde was van zijn moeder. Op verzoek van koningin Victoria was zijn tweede naam Albert, naar haar echtgenoot Albert van Saksen-Coburg en Gotha. Christiaan was een verwijzing naar zijn overgrootvader Christiaan IX van Denemarken. Zijn laatste vier voornamen George, Andreas, Patrick en David kwamen van de patroonheiligen van Engeland, Schotland, Ierland en Wales. Bij zijn familie en vrienden stond hij bekend onder zijn laatste naam David.
Zoals destijds vaker gebruikelijk was in hogere kringen werd hij meer door kindermeisjes, die er victoriaanse ideeën over tucht op nahielden, opgevoed dan door zijn ouders. Na de dood van Victoria in 1901 reisden zijn ouders negen maanden lang door het Britse Rijk en verbleven Edward en zijn twee broers en zus bij hun grootouders koning Edward VII en koningin Alexandra. Edward kreeg privéles en ging pas op dertienjarige leeftijd naar school.
Na de dood van zijn grootvader in 1910 werd hij bij de troonsbestijging van zijn vader op 6 mei 1910 automatisch de hertog van Cornwall en hertog van Rothesay. Een maand later, op zijn zestiende verjaardag kreeg hij ook de titel "prins van Wales".
Prins van Wales.
Tijdens een speciale ceremonie op het Caernarfon Castle werd Edward officieel prins van Wales op 13 juli 1911. Toen de Eerste Wereldoorlog uitbrak had hij de minimumleeftijd die nodig was om in het leger te gaan. Hij wilde aan het front dienen, maar dat stond de minister van oorlog Kitchener niet toe. Desondanks bezocht hij de frontlinie zo vaak hij kon en hiervoor kreeg hij het Military Cross in 1916. Zijn rol in de oorlog, hoe beperkt ook, maakte hem populair bij de veteranen van het conflict.
Tijdens de jaren twintig vertegenwoordigde hij zijn vader thuis en in het buitenland bij vele gelegenheden. Zijn titel, goed uiterlijk en ongehuwde status zorgden voor een grote publieke belangstelling. Hij werd een van de meest gefotografeerde mannen van zijn tijd. In de crisisjaren bezocht hij meermalen mijn- en fabrieksstreken die door grote werkloosheid waren getroffen. Ook maakte hij reizen door het Britse imperium.
Hoewel hij lange tijd vrijgezel bleef had hij een turbulent liefdesleven. Tijdens militair verlof in 1917 leerde hij in Parijs de courtisane Marguerite Alibert kennen, waar hij verliefd op werd. Een jaar later verbrak Edward de affaire. In 1923 verzeilde Alibert in een moordproces, omdat ze haar man doodgeschoten had in het Savoy Hotel.
Zijn escapades zorgden meermaals voor ophef aan het hof en baarden zorgen voor eerste minister Stanley Baldwin en koning George V. De koning was teleurgesteld door Edwards affaires met getrouwde vrouwen. De koning hoopte dan ook stiekem dat zijn zoon Albert, de latere koning George VI, de troon zou bestijgen. In 1930 ging de prins in Fort Belvedere wonen waar hij zijn affaires met getrouwde vrouwen, zoals Freda Dudley Ward en Thelma Furness, voortzette. Deze laatste stelde hem voor aan de Amerikaanse Wallis Simpson. Simpson was in 1927 van haar eerste man Earl Spencer jr. gescheiden en was nu getrouwd met Ernest Simpson. Edward begon een affaire met Simpson. Hoewel zijn ouders haar in 1935 op Buckingham Palace ontmoetten, weigerden ze haar later nog te ontvangen.
Regering en troonsafstand.
Op 20 januari 1936 overleed George V, waardoor Edward koning werd. De regering had er weinig vertrouwen in om belangrijke documenten naar Fort Belvedere te sturen, gezien de aanwezigheid van Simpson en andere huisgasten. Zoals iedere monarch zou ook de afbeelding van Edward op de munten komen te staan. Zoals de traditie voorschrijft kijkt de monarch naar de andere richting dan zijn of haar voorganger. Aangezien George V naar links keek zou Edward naar rechts moeten kijken, maar omdat hij zijn linkerkant mooier vond, zodat men ook de scheiding in zijn haar zag, eiste hij dat ook hij links zou kijken. Slechts weinig munten werden geslagen vooraf aan zijn troonsafstand. Zijn opvolger George VI koos ook voor de linkerkant en hield zo vast aan de traditie alsof Edward voor rechts gekozen had. In de zomer van 1936 maakte Edward een cruise op de Middellandse Zee met Simpson en werd het duidelijk dat de koning met haar wilde trouwen, hoewel haar tweede echtscheiding nog niet uitgesproken was. 
Hoewel de affaire bekend was en uitgesmeerd werd in de Amerikaanse media, hielden de Britse media zich opvallend koest, waardoor het Britse volk pas aan het einde van het jaar op de hoogte gebracht werd. Op 16 november 1936 nodigde de koning premier Baldwin uit op het paleis en deelde hij mee te willen trouwen met Wallis, zodra ze gescheiden was. Baldwin haalde aan dat de Anglicaanse Kerk, waarvan Edward als koning het titulaire hoofd was, echtscheidingen niet erkende en dat een gescheiden vrouw om die reden pas kon hertrouwen als haar ex-man overleden was. Van Simpson leefden beide ex-echtgenoten nog. Bovendien zou het Britse volk Wallis niet accepteren als koningin. Edward stelde een morganatisch huwelijk voor, waarbij hij koning zou blijven, maar Wallis geen koningin zou worden en eventuele kinderen zouden geen troonopvolger zijn. Politicus Winston Churchill, overigens een vriend van Edward, was hier voorstander van, maar had weinig steun in het parlement. Ook de premiers van Australië (Joseph Lyons), Canada (Mackenzie King) en Zuid-Afrika (JBM Hertzog) gaven geen goedkeuring. Edward koos vervolgens om troonsafstand te doen, omdat hij Wallis niet wilde opgeven. Hij was nog geen jaar koning en was zelfs nog niet gekroond. Hij tekende de troonsafstand op 10 december 1936 in Fort Belvedere in bijzijn van zijn jongere broers prins Albert, de hertog van York, Hendrik, de hertog van Gloucester en George, hertog van Kent. Op de avond van 11 december kondigde hij zijn afstand aan op de radio en vertelde dat dit zijn eigen beslissing was. Hij had zijn speech in eerste instantie zelf geschreven, maar Churchill vroeg hem de toespraak aan hem voor te leggen. Churchill paste de speech daarop aan, met goedvinden van Edward. De volgende dag verliet Edward het land en vertrok naar Oostenrijk. Zijn broer Albert werd de nieuwe koning, als George VI.
Hertog van Windsor.
Edward kreeg na zijn aftreden de titel "Hertog van Windsor". Op 3 juni 1937 trouwde hij met Wallis in het kasteel van Candé. Hoewel de hertog graag zijn broers Hendrik en George en familielid Louis Mountbatten bij het huwelijk had gehad, verbood koning George VI dit. De regering weigerde om de voormalige koning een toelage te betalen, waarop koning George VI een toelage uit zijn eigen zak betaalde. De koning kocht ook Sandringham House en Balmoral Castle van Edward, die hij van zijn vader geërfd had en niet van koning op koning overgingen. De hertog wilde ook dat Simpson het predicaat "koninklijke hoogheid" zou krijgen, maar ook dat weigerde George VI, waardoor de relatie tussen hen nog meer verslechterde. De hertog wilde na twee jaar ballingschap in Frankrijk terugkeren naar Engeland, maar koning George VI, bijgestaan door koningin-moeder Mary en zijn vrouw koningin Elizabeth, dreigde om zijn toelage stop te zetten als hij zonder uitnodiging zou terugkeren naar Engeland. Vooral het feit dat zijn eigen moeder tegen een terugkeer was, verbitterde Edward. 
In oktober 1937 reisden de hertog en hertogin van Windsor naar Nazi-Duitsland, tegen het advies van de Britse regering in en ontmoetten daar Adolf Hitler in zijn Berghof-verblijf in Beieren. Het bezoek werd breed uitgesmeerd in de Duitse media en tijdens het bezoek bracht de hertog ook de nazigroet. In Duitsland werden zij behandeld zoals ze dat altijd gewild hadden, met respect en als royalty en ook voor de hertogin werd een buiging gemaakt.
In mei 1939 gaf hij op de NBC een radioboodschap over de nakende Tweede Wereldoorlog en het feit dat hij als veteraan van de Eerste Wereldoorlog erop tegen was om een nieuwe oorlog te beginnen. De BBC weigerde de boodschap uit te zenden, omdat ze dit zag als appeasementpolitiek. De Britse pers drukte de toespraak van de hertog echter wel af in de kranten. Bij het uitbreken van de oorlog in september 1939 haalde Louis Mountbatten de hertog terug naar het Verenigd Koninkrijk. Later kreeg hij een militaire functie in Frankrijk. Toen Duitsland het noorden van Frankrijk binnenviel in mei 1940 vluchtten Edward en Wallis eerst naar Biarritz en daarna naar het Spanje van Franco. In juli 1940 werd hij benoemd tot gouverneur van de Bahama's. Dat bleef hij tot 1945. De hertog was niet blij om er te verblijven en noemde de Bahama's een derderangs kolonie. 
Na de oorlog keerde hij terug naar Frankrijk en de stad Parijs verhuurde hem een woning in Neuilly-sur-Seine. In de jaren vijftig en zestig leefden Edward en zijn echtgenote het leven van beroemdheden. Ze gaven vele feesten in Parijs, maar ook in New York. In 1955 bezochten zij president Dwight D. Eisenhower in het Witte Huis. Ze verschenen ook op de televisie en in 1970 nodigde president Nixon ze uit voor een diner op het Witte Huis. De Britse koninklijke familie accepteerde de hertogin lange tijd niet, al zag Edward zijn moeder en broer wel af en toe alleen. In 1952 was hij ook op de begrafenis van zijn broer. In 1965 kwam het koppel naar Londen en werd daar bezocht door koningin Elizabeth II, zijn schoonzus Marina en zijn zus Mary. Amper een week later overleed Mary aan een hartaanval en woonde hij haar begrafenis bij. Zijn laatste officiële optreden maakte hij in 1968 op de begrafenis van Marina. Hij sloeg een uitnodiging van Elizabeth II af om de inauguratie van Charles als nieuwe prins van Wales bij te wonen. Eind jaren zestig verslechterde zijn gezondheid. Hij was altijd een roker geweest en kreeg keelkanker. Op 18 mei 1972 bezocht Elizabeth II hem tijdens haar staatsbezoek aan Frankrijk. Op 28 mei 1972 overleed de hertog. Zijn lichaam werd naar Engeland overgebracht en de begrafenis werd bijgewoond door de Britse koninklijke familie. De hertogin van Windsor verbleef tijdens deze periode op Buckingham Palace. Zijn huwelijk met Wallis bleef kinderloos. Hoewel nooit bewezen, wordt vermoed dat Edward onvruchtbaar was, nadat hij als tiener de bof had gehad. De hertogin overleed, dement, in 1986 en werd naast Edward begraven.

</doc>
<doc id="37244" url="https://nl.wikipedia.org/wiki?curid=37244" title="Velazquez">
Velazquez



</doc>
<doc id="37245" url="https://nl.wikipedia.org/wiki?curid=37245" title="Diego Velázquez (kunstschilder)">
Diego Velázquez (kunstschilder)

Diego Rodríguez de Silva y Velázquez of kortweg Velázquez (Sevilla, gedoopt 6 juni 1599 - Madrid, 6 augustus 1660) was een Spaanse kunstschilder die werkte als hofschilder van de Spaanse koning Filips IV, voor wie hij veel portretten van de koninklijke familie, evenals enkele religieuze schilderijen, genrestukken en andere werken maakte. Velázquez behoorde tot de ongetitelde, lage Spaanse en Portugese adel en werd aan het eind van zijn leven opgenomen in de Orde van Santiago.
Biografie.
Opleiding.
Diego Velázquez werd geboren in 1599 in Sevilla. Zijn vader was Portugees, zijn moeder kwam uit Sevilla. Op elfjarige leeftijd werd hij leerling van de lokale kunstenaar Francisco Pacheco (1564-1644), een navolger van vooral Rubens en de andere Antwerpse barokschilders. Pacheco was geen uitzonderlijk talent, maar hij had wel een bovengemiddelde belangstelling voor kunsttheorie en hij wakkerde de ambities van zijn getalenteerde leerling aan. In 1618 trouwde Velázquez met Juana, dochter van zijn leermeester Pacheco.
In zijn vroegste werken was Velázquez vooral op zoek naar nieuwe manieren om de werkelijkheid waarheidsgetrouw af te beelden. Dit leverde originele genreschilderijen op als "De waterverkoper van Sevilla" en "Oude vrouw die eieren bakt" en ook een enkel religieus werk zoals "De aanbidding der wijzen", waarin hij de traditionele, geïdealiseerde personages van zijn voorgangers vervangt door realistische koppen.
Aan het Spaanse hof.
Na zijn lokale succes in Sevilla probeerde Velázquez werk te vinden aan het Spaanse hof van Filips IV. Zijn eerste reis naar Madrid in april 1622 liep op niets uit, maar bij een tweede poging een jaar later werd hij op voorspraak van vrienden van Pacheco geïntroduceerd bij graaf Gaspar de Guzmán, graaf van Olivares, de kersverse eerste minister van de koning, die hij later enkele keren zou portretteren. Op 6 oktober 1623 werd Velázquez benoemd tot schilder aan het hof met een maandsalaris van twintig dukaten. Het was zijn taak de koninklijke familie te portretteren en schilderijen te maken voor de koninklijke verblijven. Daarnaast mocht hij ook particuliere opdrachten aannemen.
Na een enigszins moeizame periode waarin hij te maken kreeg met rivaliteiten met de andere, oudere schilders aan het hof, maakte hij in 1628 kennis met Peter Paul Rubens, die hem hielp zijn talenten verder te ontwikkelen. Waarschijnlijk op aanraden van Rubens maakte Velázquez kort erna een studiereis naar Italië.
Eerste reis naar Italië (1629-1630).
In augustus 1629 zeilde Velázquez van Barcelona naar Genua en reisde vandaar naar Venetië, Ferrara, Cento en Rome. Hij verliet Rome in de herfst van 1630 en reisde via Napels terug naar Spanje. Begin 1631 was hij terug aan het hof in Madrid.
Het is niet met zekerheid bekend welke Italiaanse schilders Velázquez persoonlijk heeft ontmoet, maar de reis had een grote invloed op zijn werk. Dit is vooral terug te zien in zijn historieschilderijen die hij na zijn reis maakte. In Italië maakte hij ook enkele kleine landschappen van de tuinen van de Villa Medici, die tot de eerste plein-air-landschappen uit de kunstgeschiedenis behoren.
Productieve middenperiode.
De jaren 1630 vormden de productiefste periode in Velázquez' carrière. Veel schilderijen waren bestemd voor twee nieuwe residenties van de koning: het Buen Retiro-paleis en de Torre de la Parada. Hij schilderde staatsieportretten van de koning, diens familieleden en hovelingen, informele portretten van dwergen en narren, fictieve portretten van religieuze, mythologische en literaire figuren, andere religieuze werken en het ook voor de Lage Landen belangwekkende "De overgave van Breda" (of "De lansen").
Intussen was Velázquez ook voortdurend bezig om zijn positie aan het hof veilig te stellen en te versterken. In 1628 was hij al benoemd tot "pintór de cámara", oftewel de belangrijkste hofschilder. Kort na 1630 mocht hij een voornaam huis in Madrid betrekken. In juli 1636 werd hij "ayuda de guardarropa" ("assistent in de garderobe") en in 1643 werd hij gepromoveerd tot "ayuda de cámara" ("assistent van het privévertrek" of "kamerheer").
Conservator van de koninklijke collectie.
Filips IV was een groot kunstliefhebber. Hij koesterde de werken van Titiaan en Rubens, die hij van zijn grootvader Filips II had geërfd, en hij besteedde veel tijd en geld aan het uitbreiden en presenteren van zijn fabelachtige collectie. Velázquez kreeg de taak hierop toe te zien en was in de praktijk een soort conservator van de koninklijke collectie. Waarschijnlijk kostte dit hem zo veel tijd dat hij minder aan schilderen toekwam. Daarbij kwam dat de koning op zowel het politieke als het persoonlijke vlak grote tegenslagen kreeg te verwerken: Catalonië en Portugal kwamen in opstand, de oorlog met Frankrijk verliep ongunstig en binnen twee jaar overleden zowel de koningin als de 16-jarige kroonprins. Hierdoor was de sfeer aan het hof minder gunstig voor het verstrekken van staatsieportretten.
In de jaren 1640 werd Velázquez' takenpakket aan het hof steeds uitgebreider. Vanaf 9 juni 1643 werd hij verantwoordelijk voor verbouwingen en decoratieprogramma's van representatieve zalen in het "Real Alcázar", het koninklijk paleis in Madrid, eerst de "Pieza Ochavada" ("Achthoekige Kamer") en vanaf 1648 de "Salón de los Espejos" ("Spiegelzaal"). Op 8 maart 1652 werd hij benoemd tot "Aposentador Mayor de Palacio", een functie die inhield dat hij ervoor moest zorgen dat de activiteiten van de koning, zowel in het paleis als tijdens officiële reizen, soepel verliepen. Naarmate Velázquez zijn ambitie om een schilder te zijn met een hoge maatschappelijke positie geleidelijk wist te realiseren, kwam hij paradoxaal genoeg steeds minder aan schilderen toe. Velázquez zou na 1640 de productie van het voorgaande decennium niet meer kunnen evenaren. Bovendien werkte hij vrijwel alleen in opdracht – in tegenstelling tot bijvoorbeeld Rubens die ook familieleden en vrienden vastlegde in tekeningen en olieverfschetsen.
Tweede reis naar Italië (1649-1651).
In januari 1649 reisde Velázquez vanaf Málaga naar Italië om kunst aan te kopen voor de Spiegelzaal, vooral afgietsels van antieke beelden en schilderijen van 16e-eeuwse Venetiaanse meesters. Tijdens zijn verblijf portretteerde hij paus Innocentius X. Door hem op deze manier gunstig te stemmen, hoopte hij dat de paus hem zou steunen in zijn ambitie om toegelaten te worden tot een Spaanse militaire orde. Na bijna drie jaar keerde Velázquez terug naar Madrid. Hij hervatte zijn werk als conservator van de koninklijke kunstcollectie, die nu ook deels werd ondergebracht in El Escorial, en hij schilderde portretten van de huwbare infanta María Teresa en van de nieuwe leden van het koninklijk huis: Mariana van Oostenrijk, de nieuwe koningin, en haar dochter Margarita, die in 1651 werd geboren.
De laatste meesterwerken.
Op 6 juni 1658 werd Velázquez voorgedragen voor de Orde van Santiago. Dit moest de kroon op zijn werk worden, maar de nominatie werd aanvankelijk afgewezen, omdat hij niet kon bewijzen dat hij van adellijke afkomst was. Ook het feit dat hij als schilder betaald 'handwerk' verrichtte had een obstakel kunnen zijn, maar dat werd door de Raad van Militaire Ordes niet naar voren gebracht. Mogelijk wilde men de kunstminnende koning, die Velázquez ongetwijfeld als een beoefenaar van de vrije kunsten beschouwde, niet voor het hoofd stoten. Nadat de paus hem tot twee keer toe dispensatie had verleend, werd Velázquez ten slotte op 28 november 1659 toegelaten tot de prestigieuze orde. In deze rumoerige periode schilderde hij twee van zijn beroemdste werken, waarmee hij onomstotelijk aantoonde dat de schilderkunst een nobele, intellectuele activiteit was en niet het product van een simpele handwerksman: "Las meninas" en "Las hilanderas".
In 1660 reisde het Spaanse hof naar de Franse grens om de infanta María Teresa over te dragen aan haar toekomstige echtgenoot, Lodewijk XIV. Velázquez was verantwoordelijk voor de huisvesting van de hofhouding en de versiering van het Spaanse deel van het paviljoen waar de ceremonie plaatsvond. Op 6 augustus 1660, een maand na zijn terugkeer in Madrid, overleed Velázquez aan een agressieve ziekte. Hij werd de dag erna met gepaste eer begraven.
Stijl en techniek.
Het werk van Velázquez behoort tot de barok. Zijn belangrijkste voorbeelden waren Titiaan en Rubens. In navolging van hen was hij bij uitstek een schilder in olieverf en colorist. Evenals in het geval van Titiaan zijn er weinig tekeningen van hem bekend. In zijn tijd leefde het idee dat kunst een ontwikkeling doormaakte en dat het de taak van kunstenaars was hun voorgangers te overtreffen ("aemulatio"). Een werk als "Las hilanderas" wordt in deze zin geduid.
Zijn vroege werk in Sevilla toont uitzonderlijk realisme, plezier in het vastleggen van verschillende structuren, rijk kleurgebruik en contrasten van licht en schaduw. Velázquez interesseerde zich voor alle facetten van het bestaan: voor het licht dat op een kruik, een stuk stof of een karaf met water valt, voor kleurnuances en schaduwen, maar vooral voor de blik in de ogen van mensen, voor de kleine trekjes rond hun mond, voor de lijnen in hun gezicht.
Vergeleken met andere barokschilders heeft hij weinig mythologische voorstellingen geschilderd en hij deed dat op een eigentijdse, 'anti-klassieke' manier. Bacchus wordt geëerd door vrolijke, wijn drinkende boeren. Athene en Arachne wijken naar de achtergrond om plaats te maken voor de eenvoudige spinsters in de weverij.

</doc>
<doc id="37246" url="https://nl.wikipedia.org/wiki?curid=37246" title="Diego Velasquez">
Diego Velasquez



</doc>
<doc id="37250" url="https://nl.wikipedia.org/wiki?curid=37250" title="Spaanse Furie (Antwerpen)">
Spaanse Furie (Antwerpen)

De Spaanse Furie was de plundering en het in brand steken van de stad Antwerpen door Spaanse troepen op 4 november 1576, tijdens de Tachtigjarige Oorlog. Na het overlopen van Duitse vendels in staatse dienst en het verslaan van de Waalse en stedelijke troepen binnen de muren, gingen de Spaanse tercio's vier dagen lang beestachtig te keer tegen de bevolking. Waar de actie traditioneel als muiterij wordt beschouwd, ziet revisionistische geschiedschrijving haar eerder als een veldslag in regel, waarin het Spaanse garnizoen in de citadel preventief afrekende met troepen in de stad die een bedreiging vormden.
Achtergrond.
In Spanje werd 1 september 1575 het staatsbankroet uitgeroepen; door de vele oorlogen die het Spaanse Rijk over de hele wereld voerde had de regering van koning Filips II enorme schulden opgelopen en kon ze de troepen niet meer voldoende betalen. Sommige soldaten in de Nederlanden hadden al 2,5 jaar geen soldij ontvangen. Hierdoor sloegen zij aan het muiten, als eerste in maart 1576 die onder Cristóbal de Mondragón te Zierikzee, later ook die onder Francisco de Valdez te Aalst. De Raad van State reageerde daarop door de muiters vogelvrij te verklaren. Begin oktober beraamden enkele Spaanse officieren onder leiding van Sancho d'Avila (commandant van de citadel van Antwerpen) in het diepste geheim een plan om de rijke stad Antwerpen te plunderen. Op 20 oktober vond de Spaanse Furie van Maastricht plaats, een voorafspiegeling van wat zich in Antwerpen ging afspelen.
Aanloop.
Sancho d'Avila lag met enkele vendels Spanjaarden gelegerd in de gloednieuwe citadel van Antwerpen. Raadslid Jerónimo de Roda had in de citadel een schuilplaats gevonden om niet in handen te vallen van de andere Staatsraden. In Antwerpen gingen geruchten rond door de komst van de Roda; de jezuïeten zouden buskruit en wapens in hun studentenhuis bewaren, dan weer ging het verhaal dat alle burgers door toedoen van de katholieken op een nacht vermoord zouden worden, hetgeen tot opstootjes leidde. Een bezorgde Raad van State stuurde Filips van Egmont en Jan van Croÿ naar Antwerpen met een regiment Walen, twintig vendels voetvolk en veertien kornetten ruiterij om daar het regiment te versterken dat er al lag, en dat bestond uit Duitsers onder bevel van graaf Otto IV von Eberstein. D'Avila moest eerst afrekenen met Eberstein. Op 29 oktober overtuigde hij hem, na hem dronken te hebben gevoerd, om de stad aan de Spaanse soldaten over te leveren. Eberstein besefte echter de volgende ochtend wat hij gedaan had en stelde de Antwerpse gouverneur Champagney gauw op de hoogte van het dreigende gevaar. Intussen deed d'Avila een verzoek aan de muitende regimenten uit Lier, Breda, Aalst en Maastricht om naar de citadel komen.
Staat van beleg.
Stadhouder Fréderic Perrenot (Champagney) had geen hoge dunk van de nieuwe versterkingen. Dat bleek ook duidelijk op 3 november: toen de troepen onder leiding van de markies van Havré uit Brussel de stad binnentrokken (dezelfde dag kwam Don Juan van Oostenrijk naar de Nederlanden als nieuwe landvoogd), zochten veel soldaten meteen de beste kroegen en herbergen op. Daar zongen en dronken zij alsof er geen dreiging was. Anderen misdroegen zich, waardoor Champagney persoonlijk moest komen opdraven om ze uit de herbergen te jagen. Zowel van de Waalse als Duitse soldaten vreesde men dat zij zich op het beslissende moment van de aanval bij de muiters zouden aansluiten. Ondanks deze slechte voortekenen - met name de Walen verrichtten niets opbouwends - togen meer dan tienduizend burgers aan het werk om provisorische grachten en noodschansen op te werpen. Antwerpen moest het voor zijn verdediging vooral hebben van zijn burgerleger van twaalfduizend mannen en vrouwen. Zij hadden in een etmaal een wal opgeworpen van ongeveer vijf meter hoog. Champagney had met hulp van burgers een batterij laten opstellen in het Schermershof. Tijdens de aanleg van de citadel was de stad uitgebreid langs de zuidkant, maar de nieuwe vestingwerken waren nog niet aangesloten op de oude. Sommige delen waren al gesloopt, waardoor Antwerpen "de facto" een open stad was.
Uitval vanuit de citadel.
D'Avila maakte zich eveneens klaar voor de strijd; terwijl de Antwerpenaren hun verdediging opbouwden namen zijn soldaten ze onder vuur om hen te hinderen. Onder kapitein Ortiz deed een vendel vanuit de citadel een uitval op de stad, waarbij enkele huizen en een molen afbrandden. Verder zouden er geen pogingen ondernomen worden de bouw van vestingwerken te voorkomen of te hinderen. Wel kreeg het vier- tot vijfduizend koppen tellende garnizoen op de citadel versterking. De regimenten uit Lier, Breda, Aalst en Maastricht waren aangekomen, waardoor de totale sterkte op ongeveer tienduizend man kwam. De volgende dag vielen de Spaanse troepen Antwerpen aan.
Stadsgevecht.
Vroeg in de morgen arriveerden ook de muiters uit Aalst. Deze sloegen de aangeboden maaltijd af, zij zouden 's middags in de hemel eten, of 's avonds in de stad. Zesduizend van hen bleven achter op de citadel, zij zouden de citadel verdedigen, daarnaast de stad beschieten tijdens de uitval. Op de zondag in de namiddag werd het aanvalssein gegeven en zag men Julian Romero, Francisco Baldez, Alonso de Vargas, Camillo del Monte uit de citadel komen met ongeveer vijfduizend man voetvolk, achthonderd ruiters, waarvan velen trossen stro en fakkels meedroegen. Ze knielden en baden een Ave Maria voordat zij overgingen tot de bestorming. De aangelegde wal verdedigd door zesduizend mannen en vrouwen werd voorafgaand hevig beschoten. Verder is weinig bekend over de stellingen en slagordes. De eerste weerstand was noch hardnekkig noch langdurig. Het waren de muiters uit Aalst die de pas aangelegde wal tussen de citadel en het kasteel vanuit drie richtingen aanvielen. De Walen wisten een eerste bestorming nog af te slaan, maar bleken niet bestand tegen de tweede aanvalsgolf. Ze waren gedwongen geweest zich terug te trekken naar de Sint-Michielsabdij, waar hun kolonel gevangen werd genomen. De verschansing op twee andere punten tegenover de Blijdenhoek en Begijnenstraat werd snel ingenomen. De ruiters van Vargas trokken langs het Sint-Jorisplein, dreven vluchtenden voor zich uit en sabelden en beschoten iedereen die weerstand bood. De burgers op de Grote Markt en in het Stadhuis probeerden het Stadhuis te beschermen. Zij boden een fel verzet, vanuit de ramen van het stadhuis schoten ze op de ruiters. De ruiters leden opmerkelijke verliezen tijdens de schermutselingen totdat het enkelen lukte binnen te dringen en brand te stichten met de meegenomen bundels stro. Door de brand was het niet langer mogelijk het stadhuis te verdedigen, iedereen die het stadhuis ontvluchtte werd op de Grote Markt doodgeslagen. De brand sloeg over op andere huizen en er ontstond een algemene stadsbrand. Ongeveer zeshonderd huizen, de meeste achter en naast het stadhuis, brandden af. De overgebleven Duitse militairen en burgers streden wanhopig dag en nacht door maar konden de Spanjaarden niet tegenhouden.
Driedaagse plundering.
De muiters riepen: "Santiago! España! A sangre, a carne, a fuego, a sacco" ("Sint-Jakob! Spanje! Moord, verkracht, brand, plunder"). De muiters drongen allerlei woningen binnen, doodden de bewoners en stalen geld en sieraden. Vrouwen werden verkracht, mannen het hoofd ingeslagen. De honden dronken het bloed van de doden. Onder andere het stadhuis werd in brand gestoken. Veel mensen kwamen in het vuur om het leven, stikten in de rook, of werden verpletterd door instortende huizen. Intussen was het plunderen begonnen, zelfs de Walen en Duitsers, die aanvankelijk de stad nog hadden verdedigd, namen er deel aan. Volgens een andere bron sloten de Walen zich niet bij de muiters aan, maar sloegen zij al snel op de vlucht. De Duitsers wedijverden zelfs met de muitende soldaten in roofzucht en wreedheid. Veel burgers kwamen om het leven door de om buit twistende soldaten. Drie dagen lang werd de stad geplunderd, arm noch rijk werd gespaard, kleine huizen en stadskastelen werden leeggehaald. Graaf Eberstein kwam om toen hij trachtte te vluchten. Hij wilde aan boord van een boot springen, maar viel in de Schelde en verdronk. Petrus Taxis op de vlucht sprong met zijn paard van de stadswal in de gracht, zwom met zijn paard naar de overkant en wist te ontkomen. Er werd voor een bedrag van twintig miljoen gouden kronen geroofd. Er waren soldaten die hun geroofde goud lieten verwerken in hun harnassen, rapier en stormhoeden, waarna ze deze zwart schilderden om te verhullen dat het van goud gemaakt was.
Nasleep.
Het aantal slachtoffers is niet exact bekend, maar ooggetuigen schatten zevenduizend doden. Onder hen waren er ook enkele schepenen. De furie hield een tijd aan, waarbij de muiters veel rijke burgers gijzelden om hen geld af te persen. Grote aantallen burgers uit de Zuidelijke Nederlanden namen de wijk naar aanleiding van het geweld naar de Noordelijke Nederlanden, waarvan sinds 1572 delen zich aan het Spaans gezag onttrokken hadden; zie Tachtigjarige Oorlog. Volgens Strada moeten er onder de muiters tweehonderd doden gevallen zijn, hoewel zij zelf beweerden dat het er veertien waren. Onder burgers en hun verdedigers worden getallen van zesduizend genoemd. Drieduizend tijdens gevechten, vijftienhonderd in de stadsbrand en instortende huizen, vijftienhonderd tijdens hun vlucht, verdronken of vermoord. Extra muros, buiten de stad, was het geweld nog gruwelijker. Dorpen ten noorden van Antwerpen waren bijna geheel ontvolkt, of voor heel wat jaren ontwricht. Zij kregen vaak de lasten van beide kanten. Voor de Spaanse kroon was deze gebeurtenis een verlies van tien jaar aan inspanningen om de zeggenschap over de opstandige provincies te behouden. De gebeurtenissen verontwaardigden zelfs koningsgezinden. Strada schreef: "...en dat zij (de Spanjaarden), voorwaar tot grote schande de Spanjaarden (tenzij dat de haat gelijk in andere dingen, zoals ook in deze, de roep vermeerderd heeft) de stad die zij rijk en machtig aantroffen, arm en slecht achterliet." Volgens Strada hadden naast Spanjaarden ook Italianen, Nederlanders en Duitsers deelgenomen aan de plunderingen, waarvan de laatsten volgens hem, zelfs de Spanjaarden verre te boven gingen. Rijke burgers werden onder andere door soldaten onder Cornelius van den Eynde uit pure haat onmenselijk vermoord. Cornelius van den Eynde had zich met duizend Duitse soldaten bij de muiters aangesloten.
De gebeurtenissen brachten een enorme schok teweeg door de Nederlanden en sterkten de onderhandelaars van de Pacificatie van Gent in hun overtuiging dat ze de juiste beslissing hadden genomen. Het akkoord, dat op 8 november 1576 werd bekrachtigd, eiste het vertrek van alle Spaanse troepen uit de Nederlanden. Het bevatte ook een algemene amnestie, die onbedoeld ten goede kwam aan de plunderaars. Velen traden later weer in dienst van het Leger van Vlaanderen. De Duitse vendels van onder anderen Karl Fugger die na de Furie in de citadel waren gelegerd, werden op 2 augustus 1577 verdreven bij de inname van de citadel door de Antwerpenaren in samenwerking met de watergeuzen onder Filips de Zoete. Daarna werden acht kolonels in het stadsbestuur aangesteld. Het militaire gezag werd vervangen door burgermilities waaraan alle weerbare mannen tussen 20 en 60 moesten deelnemen. Burgers moesten werken aan de vestingen, op straffe van een boete van vier stuivers bij verzuim. Op 18 september was de intocht van de prins van Oranje in Antwerpen. Hij trok met een open wagen door de Rodepoort de stad binnen. Antwerpen zou vanaf dat moment een bolwerk van de staatsen zijn tot Alexander Farnese de stad in 1585 innam. 
Veel Duitse, Spaanse en Italiaanse kooplieden verlieten de stad na de Furie. Tijdens het beleg door Parma acht jaar later waren er niet meer dan honderdvijftig buitenlandse kooplieden in Antwerpen, tegenover zestienhonderd inheemse kooplieden. De laatsten waren vooral Vlaamse en Brabantse vluchtelingen die zich in de stad hadden gevestigd. Los van enige religieuze bekommernis zochten mensen hun geluk in veiliger oorden. Het noorden profiteerde van de Migratiestroom in de Nederlanden, van tienduizenden vaak rijke of hoog opgeleide vluchtelingen, die uiteindelijk in belangrijke mate zouden bijdragen aan de Gouden Eeuw in de Republiek der Zeven Verenigde Nederlanden.

</doc>
<doc id="37251" url="https://nl.wikipedia.org/wiki?curid=37251" title="Furiën">
Furiën



</doc>
<doc id="37252" url="https://nl.wikipedia.org/wiki?curid=37252" title="Spaanse Furie">
Spaanse Furie



</doc>
<doc id="37253" url="https://nl.wikipedia.org/wiki?curid=37253" title="Modelbouw">
Modelbouw

Modelbouw is het maken van schaalmodellen. Er worden professionele modellen gemaakt voor architecten (vaak maquette geheten), scheepsbouwers, musea, films en militaire doelen. Er bestaan ook veel verschillende en sterk uiteenlopende takken van modelbouw als hobby. De gebouwen, voer- en vaar- en vliegtuigen worden vaak op een gestandaardiseerde schaal nagebouwd in de vrije tijd. Het wetenschappelijk ontwikkelen en testen van schaalmodellen wordt wel fysische modelvorming genoemd. Het grootste modelbouwproject van Nederland is Madurodam in Den Haag, van België Mini-Europe in Brussel. Van Lego zijn er ook enkele modelstadjes gebouwd, onder meer in Billund in Denemarken en in Windsor in Engeland. In Japan, in de plaats Desjima is een maquette van de Hollandse VOC-nederzetting. Het Limburgs Museum heeft een aantal maquettes van verschillende soorten kastelen.
De modelbouw voor militaire doelen is de laatste jaren sterk in opkomst. Aanvankelijk ging het vrijwel uitsluitend om maquettes van forten en slagvelden, zoals die van de Slag bij Waterloo, waarvan een minutieus uitgevoerde maquette staat in 't Schilderhuis in Driebergen. De maquette, op basis van terreinmetingen en originele verslagen, toont het centrum van het slagveld op 18 juni 1815 om half twee 's middags, en is gevuld met 1700 plastic figuurtjes, die de makers, P. en Ph. J. van der Burg, eigenhandig schilderden. Een zeer grote en fraaie collectie militaire maquettes, meest van forten van Vauban, is te vinden in Le Musée des Plans-Reliefs, Hotel National des Invalides, Parijs.
Tegenwoordig gaat het ook om werkende schaalmodellen, waarbij de vraag rijst of dit nog wel modellen kunnen heten. Bijvoorbeeld vliegtuigjes met een spanwijdte tot ongeveer 1,50 m die op afstand radiografisch bestuurd worden en voornamelijk verkennings- of spionagedoelen hebben. Vooral het Amerikaanse en het Israëlische leger bouwen deze vliegtuigen, die met de afkorting 'UAV' (unmanned aerial vehicle) aangeduid worden. Een bekend exemplaar is de Predator, waarvan er intussen vele honderden in Irak worden gebruikt, en de draagbare Raven. De schatting is dat er nu zo'n 700 exemplaren van alle types in Irak operationeel zijn.
Ook helikopters zijn al in schaaluitvoering voor burger- en militair gebruik beschikbaar, zoals de Yamaha RMAX L181, lengte 3,63 m, breedte 0,72 m, hoogte 1,22 m, voorzien van GPS en automatische piloot. Deze worden in toenemende mate gebruikt voor luchtfotografie.
Technische modellen.
Er worden ook in de ontwikkeling van de meest uiteenlopende producten modellen gemaakt. Denk hier aan (schaal)modellen van o.a. vliegtuigen en auto's voor windtunnelproeven en schepen in een sleeptank voor vaartests. Ook van allerlei bouwwerken maakt men modellen om een idee te geven van wat het zal worden. Modellen worden ook gebruikt om de storm- en aardbevingsgevoeligheid van bijvoorbeeld bruggen en wolkenkrabbers te testen. Ook als een mal in een productieproces als spuiten of gieten van plastic of metaal wordt gebruikt, maakt men eerst een model, waarvan een mal kan worden gemaakt.
Hobbymodelbouw.
Verschillende takken van hobbymodelbouw zijn bijvoorbeeld:
Statische modelbouw.
Statische modelbouw is het bouwen van ongemotoriseerde modellen van voertuigen, gebouwen, mensen enz., meestal naar bestaande voorbeelden. Hierbij wordt vaak gestreefd naar een zo authentiek mogelijk nabootsing. Als materiaal wordt vaak plastic gebruikt, en veel modellen zijn als bouwdoos leverbaar. Een variant hierop is het ombouwen van commercieel verkrijgbare modellen in andere varianten, of het gebruiken van een aantal onderdelen uit zo'n doos voor een verder grotendeels zelf gemaakt model, het zogenaamde "scratchbuilding".
Populaire takken van statische modelbouw in plastic zijn het bouwen van:
Ouder is houtbouw, waarbij statische modellen worden gebouwd van hout. Populair hierbij zijn schepen, karren en wagens, molens en meubels en andere interieurstukken.
Ook kartonnen modelbouwplaten vallen onder statische modelbouw. De populariteit daarvan was in de jaren 50 en 60 van de twintigste eeuw bijzonder groot onder (met name) jongens tussen de 10 en 18 jaar. De Nederlandse Veritas bouwplaten, ontworpen door Jan Berfelo uit Arnhem, waren daarbij zeer geliefd. In de Veritas series verschenen bekende Nederlandse schepen, vliegtuigen en auto's, waaronder de eerste DAF personenauto. Maar ook de Willem Ruys, vliegdekschip de Karel Doorman, de Super Constellation van de KLM en uiteindelijk de KLM DC-10 zagen in Arnhem het daglicht. De in 1977 overleden Berfelo liet zo een onuitwisbare indruk achter in de Nederlandse modelbouwwereld in de jaren 50 en 60. Inmiddels is er nog steeds een grote groep enthousiaste kartonnen modelbouwers actief. Jaarlijks komen zij bijeen op de Bouwplaatmeeting ergens in het land. Wereldwijd is het kartonnen bouwen zelfs populairder dan ooit als gevolg van internet. (Gratis) downloads bieden een groot bouwplezier aan velen.
Technieken.
Naast het reeds genoemde scratchbuilding, bestaan er typische statische modelbouwtechnieken als:
Radiografische modelbouw.
Radiografische modelbouw is het bouwen van functionerende schaalmodellen die voorzien worden van radiografische besturing. Hierbij wordt meestal minder gelet op een getrouwe weergave van het origineel dan bij statische modelbouw; veel radiografische modelvliegtuigen lijken zelfs totaal niet op een bestaand vliegtuig. Behalve modelvliegtuigen en helikopters zijn schepen, auto's en tanks populair bij deze tak van modelbouw.
In de meeste R/C modellen worden motoren ingebouwd om het model te laten rijden, varen of vliegen. Dit kan door middel van elektrische motoren (waaronder ook verschillende types te verkrijgen zijn zoals "brushless", "kobalt" enz.), maar ook door kleine verbrandingsmotoren (hierin zijn twee soorten: tweetaktmotoren en viertaktmotoren, die ieder op een speciale brandstof lopen, zogenaamde modelbouwbrandstof.
Modelspoor.
Bij het modelspoor wordt er over het algemeen gebruikgemaakt van rijdende modeltreinen. Deze worden vaak elektrisch aangedreven. Hiervoor worden hele banen aangelegd. Deze banen bestaan niet alleen uit aangelegde spoorwegen, maar ook uit hele landschappen, waarvoor de term "scenery" wordt gebruikt. Ook de termen spoorwegmodelbouw en modeltreinen zijn gangbaar. Een voorbeeld hiervan is Miniworld Rotterdam, de grootste overdekte modelbaan van Nederland.
Naast modeltreinen worden ook modeltrams als modelspoor gezien. Hierbij gaat het om het nabouwen van stadsstraten en stationspleinen waarover modeltrams rijden. Anders dan bij modeltreinen kan bij modeltrams goed op een kleine ruimte worden gebouwd omdat de bochten realistischer zijn dan bij modeltreinen.
Modeltreinen en -trams vindt men op verschillende schalen:
Voorbeelden van modeltreinfabrikanten:
Voorbeelden van modeltramfabrikanten:
Modelbouw stoommachines.
Ook een tak van de modelbouw zijn modelbouw stoommachines, kleine stoommachines die (meestal) vast geplaatst worden en door middel van tandwielverbindingen minuscule zaagjes, boortjes, timmerende mannetjes en andere bewegende onderdelen, of soms rijdende stoomlocomotief- of tractormodellen aandrijven.

</doc>
<doc id="37254" url="https://nl.wikipedia.org/wiki?curid=37254" title="Hino Nacional Brasileiro">
Hino Nacional Brasileiro

De Hino Nacional Brasileiro is het volkslied van Brazilië.
Geschiedenis.
De muziek is van de hand van Francisco Manoel da Silva (1795-1865) en werd vanaf 1831 gebruikt als melodie voor liederen die de terugtreding van keizer Peter I van Brazilië vierden. De huidige tekst is van de hand van Joaquim Osório Duque Estrada (1870-1927) en werd aangenomen in 1922, tijdens de vieringen van 100 jaar onafhankelijkheid van Brazilië.
Hieronder de originele Portugese tekst.
Tekst.
Parte I
Parte II

</doc>
<doc id="37256" url="https://nl.wikipedia.org/wiki?curid=37256" title="The Smiths">
The Smiths

The Smiths was een Britse alternatieve rockgroep uit Manchester die bestond van 1982 tot 1987. De groep bestond uit zanger/tekstschrijver Morrissey, gitarist/componist Johnny Marr, bassist Andy Rourke en drummer Mike Joyce.
In een tijd waarin de Britse muziekindustrie werd gedomineerd door commerciële synthpop creëerden The Smiths een unieke muziekstijl. Centraal stonden de melancholische zang van Morrissey, in combinatie met zijn flamboyante persoonlijkheid en zijn gevatte, zelfingenomen teksten, en het weelderige, nauwkeurige gitaarspel van Marr. Gedurende hun korte bestaan verwierf The Smiths een grote populariteit in eigen land, met vier hooggewaardeerde studioalbums en vele succesvolle radiosingles. De groep wordt gezien als de voorloper van de britpopbeweging van de jaren 90, een pionier van de indierock en een van de meest invloedrijke rockgroepen aller tijden.
Biografie.
Oprichting.
De kiem voor de band werd gelegd toen John Maher (1963), die al in wat lokale bandjes had gespeeld, in de zomer van 1982 besloot Steven Morrissey (1959) te benaderen voor een muzikale samenwerking. Hij kende de wat oudere Morrissey vooral van reputatie: deze ietwat wereldvreemde figuur, die voorzitter was geweest van de landelijke New York Dolls-fanclub, zou een goede tekstschrijver zijn.
Morrissey had dan al een paar keer aan het muzikantenleven geroken: in de naweeën van de punk was hij zanger bij wat er over was van lokale helden The Nosebleeds, en had hij (vergeefs) auditie gedaan bij landelijk bekende punkers Slaughter &amp; the Dogs. Hierna moest hij het echter weer doen met saaie baantjes en periodes in de bijstand. Vanuit zijn slaapkamer bleef hij echter plannen smeden om een beroemd popster te worden.
Maher liet zich bij Morrissey introduceren door een wederzijdse kennis en ze bleken het goed met elkaar te kunnen vinden: diezelfde week nog schreven ze al een handvol songs. De eerste opzet was om een soort van songwriting duo voor andere artiesten te worden, à la Leiber/Stoller (hitschrijvers voor hun beider idool Elvis Presley), maar al snel besloten ze om zelf een band te vormen. Drummer Mike Joyce werd via een advertentie geworven en in eerste instantie hanteerde Dale Hibbert, een bevriende geluidstechnicus die hen goedkope studiotijd kon verschaffen, de basgitaar.
Toen Morrissey tijdens een schrijfsessie met Maher de woorden "The Smiths" op een blaadje krabbelde en aan hem liet zien, reageerde deze meteen positief en de naam van hun band stond vast. De Morrissey/Maher/Hibbert/Joyce-bezetting nam een aantal demo's op, die uiteindelijk leidden tot een contract voor één single bij het Londense label Rough Trade. Na de eerste twee optredens en nog voor de opnames voor de debuutsingle werd Hibbert, wiens excentrieke baslijnen niet echt leken te passen, aan de kant gezet en vervangen door Mahers jeugdvriend Andy Rourke. Rond deze tijd besloot Morrissey zijn voornaam te laten vallen en Maher zich Johnny Marr te gaan noemen — dit laatste om verwarring met de drummer van Buzzcocks te voorkomen, die ook John Maher heet.
Doorbraak.
De motor achter het initiële succes van de groep was, zoals bij zoveel Britse artiesten, de beroemde diskjockey John Peel. Nadat hij de groep via de radio onder de aandacht bracht, bleek de manier waarop Morrissey het popidoolschap benaderde bij veel jongeren aan te slaan, of juist niet. Waar sommigen de manier waarop Morrissey het eeuwige thema van de onbegrepen puber behandelde als ronduit deprimerend ervoeren, roemden bewonderaars juist de scherpzinnigheid in de teksten. Morrissey wist zich in de kijker te spelen door zijn controversiële persoonlijkheid.
De eerste single, "Hand in glove", deed het goed in de alternatieve lijsten maar haalde de mainstream-lijsten niet; tweede single "This charming man" daarentegen wel, en een hitserie van 17 Top 50-noteringen was begonnen. De band hield er een hoog tempo van zowel toeren als opnemen op na: het was niet ongebruikelijk dat er in een jaar vier singles (met unieke B-kanten) en een LP verschenen, terwijl er intensief werd getoerd in Groot-Brittannië, Ierland en Amerika. Buiten die gebieden brak de band nooit echt door, wat kan worden geweten aan desinteresse van de band zelf, gekoppeld aan het onvermogen van het kleine Rough Trade om internationaal te opereren. Het feit dat de enigszins paranoïde Morrissey en Marr geen enkele beslissing door anderen wilden laten nemen en dus nooit lang een manager tolereerden, hielp ook niet.
In 1986 werd Rourke kortstondig uit de groep gezet omdat zijn heroïnegebruik hem onwerkbaar maakte. Zijn vervanger was Craig Gannon, maar binnen een paar weken werd Rourke weer in de band opgenomen. Gannon verhuisde naar ritmegitaar en werd aan het eind van 1986 weer ontslagen. Zijn bijdrage tot de discografie bleef beperkt tot een tweetal singles en de live-LP "Rank".
De groep bracht vier studioalbums uit. Met name "The queen is dead" uit 1986 wordt in beste-album-aller-tijdenlijstjes hoog aangeslagen. Morrissey en Marr zelf zijn het met de publieke opinie niet eens, en verkiezen beiden het ambitieuzere overgangsalbum "Strangeways, here we come" (1987). Morrissey: „Sommige dingen die we deden zijn niet zo goed als men ze over het algemeen herinnert. "The queen is dead" is niet ons meesterwerk. Ik kan het weten, ik was erbij. Ik bracht de broodjes.”
The Smiths en Nederland.
The Smiths traden slechts één keer op in Nederland: op 21 april 1984 in de Meervaart in Amsterdam. Dat ze desondanks een populaire cultband in Nederland waren, blijkt uit het feit dat ze in 1987 werden gecontracteerd als hoofdact van Pinkpop; dat optreden werd echter afgezegd. De singles "Panic", "Bigmouth strikes again" en "Girlfriend in a coma" schopten het in Nederland tot bescheiden hitparadenoteringen.
Opheffing.
"Strangeways" was het laatste album dat ze Rough Trade contractueel verschuldigd waren. De band had al bij EMI getekend, maar voordat ze daar aan de slag konden (en voordat "Strangeways" in de winkel lag) viel de band onder mysterieuze omstandigheden uit elkaar. Johnny Marr was na de opnames van laatstgenoemde LP voor een korte vakantie in de Verenigde Staten toen in het Britse toonaangevende muziekblad "NME" een bericht verscheen als zou Marr de band hebben verlaten. Toen Morrissey hierop furieus reageerde zou Marr, die naar het schijnt van niets wist, alsnog hebben besloten er de stekker uit te trekken. Het akkefietje, dat nooit bevredigend verklaard is, zou nog lang voor een bittere stemming tussen de twee ex-bandleden zorgen; iedereen is het er echter wel over eens dat de muzikale meningsverschillen die er groeiden tussen de twee, samen met de enorme werkdruk, de band toch wel zouden hebben opgebroken.
Morrissey probeerde nog even de band voort te zetten met Ivor Perry als vervanger voor Marr, maar dit liep al na een paar oefensessies spaak. Mike Joyce kondigde hierop aan genoeg ervan te hebben, waarna Morrissey en Rourke de handdoek in de ring gooiden.
Soloprojecten.
Morrissey begon na The Smiths aan een lange, wisselvallige solocarrière. Marr heeft sinds 1987 gewerkt aan een reputatie als sessiemuzikant, maar daarnaast van 1989-1992 gespeeld in The The en the Pretenders en zich beziggehouden met Electronic (1989-2000), een gitaar/synthesizerduo met New Orders Bernard Sumner.
Andy Rourke en Mike Joyce zijn het sessiemuzikantenpad opgeslagen, en hebben (vaak ook samen) voor een hele rij muzikanten gespeeld, waaronder Sinéad O'Connor, Buzzcocks, en Pretenders. Een rechtszaak tussen Joyce enerzijds en Morrissey en Marr anderzijds over verdeling van royalty’s heeft de sfeer tussen de bandleden danig verziekt. In 1996 werd Joyce in het gelijk gesteld, waarop hem £1,5 miljoen toegewezen werd.
Er zijn miljoenenbedragen aangeboden voor een reünie van The Smiths, maar aanhoudende geruchten over toekomstige optredens zijn tot dusver altijd onwaar gebleken. Vooral Morrissey heeft zich compromisloos opgesteld tegenover een reünie, bewerend dat hij liever zijn eigen testikels opeet.

</doc>
<doc id="37258" url="https://nl.wikipedia.org/wiki?curid=37258" title="Petach Tikwa">
Petach Tikwa

Petach Tikwa is een stad in het Israëlische district Centrum, in de agglomeratie van Tel Aviv (oftewel Goesj Dan). De stad ligt 12 kilometer ten noordoosten van Tel Aviv, en niet ver van de Westoever. In 2019 had de stad ongeveer 247.000 inwoners en daarmee is Petach Tikwa de vijfde stad van het land.
Geschiedenis.
De naam "Petach Tikwa" betekent letterlijk "deur van de hoop" in het Hebreeuws, en is afkomstig van het Bijbelboek Hosea. De plaats werd in 1878 als eerste mosjava (agrarisch dorp) gesticht door joodse pioniers uit Jeruzalem, en groeide later uit tot een van de grote steden van het land. De drie rabbi's die het initiatief tot de vestiging namen, waren Rabbi David Gutmann, Rabbi Yoel-Moshe Salomon en Yehoshua Stampfer. Baron Rothschild hielp hierbij door land aan te kopen. Een deel van de stad ligt op grond van het verdwenen Palestijnse dorp Fajja, dat in 1948 werd ingenomen en verwoest op aandringen van Jossi Weiss van het Joods Nationaal Fonds. De bevolking was gevlucht na psychologische oorlogsvoering in februari van dat jaar. Hiertegen was overigens door het bestuur van de mosjav protest aangetekend, zo noteert David Ben Goerion in zijn dagboek. De verhoudingen tussen de Palestijnen en Joden waren in dit gebied namelijk goed.
Als eerste landbouwnederzetting en bron voor knowhow op landbouwgebied wordt Petach Tikwa de 'moeder van alle nederzettingen' genoemd.
Economie, toerisme.
De stad kent veel industrie, waaronder textielindustrie, metaalindustrie, houtbewerkingindustrie en de laatste jaren steeds meer hightechindustrie. Het grootste bedrijf is voedselproducent Osem.
Er bevinden zich uitgebreide plantages met citrusbomen in de buitenwijken van de stad. Verder wordt daar ook bouwsteen opgegraven. Na Haifa is Petach Tikwa de op een na grootste industriestad van Israël.
In het centrum van de stad bevindt zich de 'Tuin van de Stichters', waarbij ook de eerste synagoge van de stad staat, alsmede het gemeentehuis. Niet ver van de stad ligt de bron van de rivier de Jarkon, waarbij ook een nationaal park ligt dat jaarlijks vele bezoekers trekt.
Sport.
Maccabi Petach Tikwa en Hapoel Petach Tikwa zijn de professionele voetbalclubs van Petach Tikwa en spelen beiden hun wedstrijden in het HaMoshavastadion. Hapoel Petach Tikwa is zesvoudig landskampioen van Israël.

</doc>
<doc id="37259" url="https://nl.wikipedia.org/wiki?curid=37259" title="Petach Tiqwa">
Petach Tiqwa



</doc>
<doc id="37260" url="https://nl.wikipedia.org/wiki?curid=37260" title="Petah Tikwa">
Petah Tikwa



</doc>
<doc id="37261" url="https://nl.wikipedia.org/wiki?curid=37261" title="Petah-Tikwa">
Petah-Tikwa



</doc>
<doc id="37262" url="https://nl.wikipedia.org/wiki?curid=37262" title="Petah Tiqwa">
Petah Tiqwa



</doc>
<doc id="37263" url="https://nl.wikipedia.org/wiki?curid=37263" title="Petah-Tiqwa">
Petah-Tiqwa



</doc>
<doc id="37264" url="https://nl.wikipedia.org/wiki?curid=37264" title="Petach-Tikwa">
Petach-Tikwa



</doc>
<doc id="37265" url="https://nl.wikipedia.org/wiki?curid=37265" title="Myanmar van A tot Z">
Myanmar van A tot Z

.bu - .mm
A.
Air Bagan - Akyab - Amarapura - Andamanse Zee - ASEAN - Koninkrijk Arakan - Commissarissen van Arakan - Koningen van Arakan - Aung San - Aung San Suu Kyi - Austronesische talen - Ava - Ayeyarwady - Ayeyarwady (rivier) - Aziatische weg 1 - Aziatische weg 2
B.
Bagan (rijk) - Bagan (stad) - Bago (regio) - Bago (stad) - Bedevaart in het boeddhisme - Beenroeiers - Bergvolk - Birma - Birmaans - Birmaspoorlijn - Birmese namen - Birmese weekschildpad - de Boeddha van Schwethalyaung - Boeddhistische stromingen
C.
Chin - Chula Sakarat - Cycloon Nargis
D.
Derde Birmaanse koninkrijk - Dodenspoorlijn - Diplomatieke betrekkingen tussen Japan en ASEAN
E.
Eerste Birmaanse koninkrijk
G.
Gangesgaviaal - Gba Majay Bma -
Gouden Driehoek - Gouden Rots
I.
Indisch subcontinent - Indochina - Inlemeer - Inwa - Irrawaddy - Irrawaddydolfijn - 
J.
Jappenkamp
K.
Kachin - Kalender van Myanmar - Karen (volk) - Kayah - Kayin - Koningscobra - Kreeftskeerkring - Kyaikpunpagode - Kyat
L.
Landengte van Kra
M.
Magway (regio) - Magwe - Malakka - Malayo-Polynesische talen - Maleisische boomslang - Mandalay (regio) - Mandalay (stad) - Maner Plaw - Mawlamyine - Mekong - Militaire dictatuur - Millardia kathleenae - Min Ko Naing - Minst ontwikkelde landen - Moesson (regentijd) - Moessonklimaat - Mon - Moulmein - Mount Popa - Myanmar
N.
Nan Chao - Naypyidaw - Netpython
O.
Orde van Birma (Verenigd Koninkrijk)
P.
Pagan (stad) - Pagan (rijk) - Pagode - Pegu (stad) - Pegu (rijk) - Prome - Pyay - Pyinmana
R.
Rakhine
S.
Sagaing (regio) - Saki - Saruskraanvogel - Schwedagonpagode - de Boeddha van Schwethalyaung - Shan - Sittwe - State Law and Order Restoration Council
T.
Tanintharyi - Thanaka - U Thant - Tibeto-Burmaanse talen - Tweede Birmaanse koninkrijk - - Toetreding van Myanmar tot ASEAN
U.
U Bein brug - 
V.
Verspreiding van het Theravada - Vipassana - Vlag van Myanmar - Vlaggen van gebieden met separatistische of irredentistische bewegingen - Vlinderagame - Vlaggen van Myanmar - VOC in Birma - Voetbalelftal van Myanmar - Volkslied van Myanmar
Y.
Yangon (regio) - Yangon (stad)
Z.
Zeekrokodil - Zuidoost-Azië

</doc>
<doc id="37267" url="https://nl.wikipedia.org/wiki?curid=37267" title="Rob Oudkerk">
Rob Oudkerk

Robert Herman (Rob) Oudkerk (Amsterdam, 20 maart 1955) is een voormalig Nederlands politicus. Hij was lid van de Tweede Kamer en wethouder in de gemeente Amsterdam namens de Partij van de Arbeid (PvdA). Hij kwam als wethouder ten val vanwege betrokkenheid bij prostitutie en drugsgebruik. Hij is tevens huisarts, publicist en actief politiek commentator. Oudkerk was geruime tijd als lector verbonden aan De Haagse Hogeschool.
Levensloop.
Oudkerk werd geboren als zoon van een koosjere slager Maurits Oudkerk en de verpleegkundige Virrie Cohen. Een van zijn grootvaders was David Cohen, die in de Tweede Wereldoorlog voorzitter was van de Joodse Raad voor Amsterdam. Oudkerk volgde de bètarichting aan het Vossius Gymnasium in Amsterdam en studeerde vanaf 1974 geneeskunde aan de Universiteit van Amsterdam. In 1984 studeerde hij af. Daarna specialiseerde hij zich tot huisarts. Vanaf 1986 werkte hij als huisarts in een duopraktijk. Daarnaast was hij wetenschappelijk onderzoeker en van 1990 tot 1994 hoofd van het stafbureau van de Landelijke Huisartsen Vereniging.
In de periode 1994-2002 was Oudkerk lid van de Tweede Kamer voor de PvdA. Hij was woordvoerder Volksgezondheid en maakte deel uit van de parlementaire enquêtecommissie die onderzoek deed naar de Bijlmervliegramp. Bij het slotdebat stemde hij als enige PvdA'er voor moties van afkeuring tegen de ministers Jorritsma en Borst.
Van maart 2002 tot 19 januari 2004 was hij wethouder in de gemeente Amsterdam, met als portefeuille: werk en inkomen, onderwijs, jeugd, diversiteit en grotestedenbeleid. Nadat zijn partij het vertrouwen in hem had opgezegd, trad hij af. Hij werd opgevolgd door Ahmed Aboutaleb.
In 1994 was hij nog een dag per week huisarts. Naast zijn werk als wethouder was Oudkerk actief als televisiepresentator, publicist en als lid van het bestuur van het Kenniscentrum Grote Steden.
Affaires.
'Kutmarokkanen'.
Op de avond van de gemeenteraadsverkiezingen in maart 2002 kwam Oudkerk in opspraak, doordat hij – zich er niet van bewust dat er een microfoon van het televisieprogramma "TweeVandaag" aan stond – in een onderonsje met de burgemeester van Amsterdam, Job Cohen, de term "kut-Marokkanen" bezigde toen het over problemen in de stad ging. Oudkerk voegde daar onmiddellijk aan toe "Zo kan je dat niet zeggen" waarop Cohen reageerde met "Het zijn wel onze kut-Marokkanen." Later excuseerde Oudkerk zich voor zijn woordgebruik door te zeggen dat hij alleen op sommige groepen Marokkaans-Amsterdamse jongeren, die overlast veroorzaken op straat, had gedoeld.
Column van Heleen van Royen en aftreden.
Op 10 januari 2004 schreef Heleen van Royen in een column in "Het Parool" dat Oudkerk haar na afloop van het Groot Dictee der Nederlandse Taal in een café had verteld dat hij van pornografie hield, prostituees bezocht en jaarlijks met oud en nieuw cocaïne snoof. Door de gemeentelijke commissie Integriteit zou hij op de vingers zijn getikt wegens het thuis per gemeentecomputer bezoeken van pornosites.
Oudkerk beweerde diezelfde dag in "de Volkskrant" dat hij alleen in algemene zin over dergelijke zaken met Van Royen had gesproken. Enkele dagen later ontkende hij het cocaïnegebruik. Op de andere kwesties wenste hij niet meer te reageren, daar hij ze als privézaken beschouwde. Een dag later werd duidelijk dat hij niet door de gemeentelijke commissie, maar door burgemeester Job Cohen op de vingers was getikt. Oudkerk bood zowel tegenover zijn mede-wethouders als in de gemeenteraad excuses aan.
Op 17 januari schreef "de Volkskrant" dat de AIVD eerder een dossier-Oudkerk had opgebouwd nadat hij ten tijde van zijn Kamerlidmaatschap aan chantagepogingen blootgesteld was geweest die verband hielden met bezoeken aan prostituees in de Haagse Schilderswijk. De AIVD meldde daarop dat er geen dossier was aangelegd, maar dat men vanwege een politieonderzoek wel op de hoogte was van pogingen tot chantage. Dit onderzoek zou hebben plaatsgevonden nadat Oudkerk in 2001 aangifte had gedaan ter zake van een poging tot chantage die dateerde van 17 maart 2000.
Nadat burgemeester Cohen hem al in november 2003 had gewaarschuwd, werd op 19 januari 2004 openbaar dat Oudkerk op de omstreden tippelzone aan de Amsterdamse Theemsweg was gesignaleerd, waardoor beroering in de Amsterdamse politiek ontstond. Nadat de PvdA-fractie het vertrouwen in hem had opgezegd trad Oudkerk dezelfde dag af als wethouder. Zijn portefeuille werd aanvankelijk waargenomen door wethouder Hannah Belliot. Later volgde Ahmed Aboutaleb hem op.
Bibliografie.
Op 11 november 2005 verscheen het boek "Geen weg terug" van Oudkerk. Hij blikte hierin terug op de affaire die leidde tot zijn aftreden als wethouder, en ging in op verschillende beschuldigingen. Tevens liet hij weten niet terug te keren in de Amsterdamse politiek. Oudkerk stelde een beweging te willen beginnen die de politiek van buitenaf zou aanvallen en veranderen, onder meer met behulp van het internet. Een terugkeer in de landelijke politiek sloot Oudkerk niet uit. Ook blikte hij terug op zijn ervaringen als lid van de parlementaire enquêtecommissie Vliegramp Bijlmermeer.
In het voorjaar van 2024 bracht Oudkerk het boek "Virrie's kinderen" uit bij uitgeverij Amphora Books.
Verdere loopbaan.
Oudkerk keerde niet terug in de Amsterdamse of landelijke politiek. Hij was van 2007 tot 2013 lector aan de Haagse Hogeschool, waar hij zich bezighield met "leefstijlverandering bij jongeren", ook is hij verbonden aan adviesbureau Van der Bunt. Soms treedt hij op als gast in praatprogramma's van de Nederlandse televisie. Per 1 augustus 2016 trad Oudkerk aan als voorzitter van de Amsterdamse vereniging van schoolbesturen in het openbaar onderwijs, OSVO. Op 14 juni 2018 meldde hij dat hij zich had gekandideerd voor het burgemeesterschap van Amsterdam. Op die post werd Femke Halsema benoemd.
Radio.
In 2014 en 2015 presenteerde Oudkerk met Marianne van den Anker het NTR-opinieprogramma "1 Op Straat" op Radio 1. Sinds 6 maart 2016 presenteerde hij, ook op Radio 1, als invaller het live-debatprogramma "Kwesties", dat tot 2020 bestond. .
Persoonlijk.
Oudkerk heeft twee kinderen, is gescheiden van hun moeder en heeft een relatie met schrijfster Francisca Kramer (*1971).

</doc>
<doc id="37268" url="https://nl.wikipedia.org/wiki?curid=37268" title="Heleen van Royen">
Heleen van Royen

Helena Margaretha (Heleen) Kroon (Amsterdam, 9 maart 1965) is een Nederlands romanschrijfster en voormalig columniste. Ze was gehuwd met televisiepresentator Ton van Royen en staat bekend als Heleen van Royen.
Jeugd en vroege carrière.
Toen Van Royen dertien jaar oud was pleegde haar vader zelfmoord door zich in de Sloterplas te verdrinken. Ze volgde het vwo en studeerde daarna in Utrecht aan de School voor Journalistiek. Ze studeerde in 1987 af en werkte vervolgens onder meer bij het "Haarlems Dagblad" en Radio Noord-Holland.
Carrière.
In 2000 debuteerde Van Royen als romanschrijver met "De gelukkige huisvrouw", waarin de zelfmoord van haar vader een grote rol speelt. Haar roman is verschenen in elf verschillende landen, waaronder het Verenigd Koninkrijk, Duitsland, Finland, Noorwegen en Zweden. Ook werd het verhaal bewerkt tot toneelstuk en filmscenario. Op 7 december 2009 ging het toneelstuk in première, geproduceerd door V&amp;V Entertainment. Isa Hoes vertolkte hierin de rol van Lea. De film ging eind 2009 in première; de hoofdrollen van Lea en Harry werden vertolkt door Carice van Houten en Waldemar Torenstra.
In 2003 volgde de roman "Godin van de jacht", die werd vertaald in drie talen, waaronder het Duits. Drie jaar later, in 2006, verscheen "De ontsnapping". Dit boek is verschenen in dertien verschillende landen waaronder Australië, Noorwegen en Zweden. In 2009 verscheen "De mannentester". Naast romans schreef Van Royen columns die in "het Parool" verschenen.
Naar aanleiding van het verschijnen van haar boek "De mannentester" zei Van Royen in een interview met het dagblad "De Pers" op 8 september 2009 dat zij zichzelf ziet als een neofeministe, een hedendaagse versie van Anja Meulenbelt met haar boek "De schaamte voorbij" (1976).
Tot nu toe zijn de boeken van Heleen van Royen al veelvuldig herdrukt. Zo zijn er in november 2011 de boeken "Verzamelde romans I" en "Verzamelde romans II" verschenen. Deze bundels bevatten de romans "De gelukkige huisvrouw" (tweeëndertigste druk), "Godin van de jacht" (achtentwintigste druk), "De ontsnapping" (dertiende druk) en "De mannentester" (zevende druk).
Van Royen heeft voor "De ontsnapping" een nominatie voor de NS Publieksprijs ontvangen, ook zijn "The Happy Housewife" en "Escape" (Engelstalige vertalingen van "De gelukkige huisvrouw" en "De ontsnapping") genomineerd geweest voor The International IMPAC Dublin Literary Award. Van Royen is daarnaast regelmatig te zien als deelneemster aan televisieprogramma's.
Van maart 2021 tot en met 5 februari 2022 publiceerde ze over haar persoonlijk leven een wekelijke column in het Algemeen Dagblad.
Affaire-Oudkerk en de tamponfoto.
Begin 2004 baarde Van Royen opzien door in een column melding te doen van het pornosurfen, prostitueebezoek en beweerd cocaïnegebruik van de Amsterdamse Partij van de Arbeid-wethouder Rob Oudkerk. De uitspraken werden gedaan door Oudkerk in een gesprek met haar en Tom Egbers. Oudkerk ontkende later het gebruik van cocaïne maar verloor zijn geloofwaardigheid toen bleek dat hij op de tippelzone in het Amsterdamse westelijk havengebied was gesignaleerd, terwijl hij als wethouder onder meer prostitutiebeleid in zijn portefeuille had. Dit alles leidde tot een vertrouwensbreuk in zijn partij (PvdA), waardoor Oudkerk gedwongen werd tot terugtreden.&lt;br&gt;
In 2014 vond in het Letterkundig Museum in Den Haag de tentoonstelling "Heleen van Royen: Selfmade" plaats met foto's van Van Royen, met name naaktselfies. Een foto waarop zij een bebloede tampon uit haar vagina haalde baarde daarbij opzien, evenals een foto waar zij te zien is met sperma in haar haar. Vanwege de media-aandacht (o.a. in De Wereld Draait Door) trok de tentoonstelling veel bezoekers. Ook was de tamponfoto "letterkundig gezien echt interessant hoor", aldus het museum. De foto werd later geveild en bracht 1900 Euro op.
Privéleven.
Begin 2005 verhuisde Van Royen samen met haar zoon, dochter en man naar Portugal. In 2006 liet Van Royen zich samen met haar man naakt fotograferen voor het blootblad "Playboy".
Op 14 januari 2013 liet Van Royen via haar uitgever weten dat ze ging scheiden. In maart 2014 nam ze samen met haar nieuwe partner deel aan het televisieprogramma "Jouw vrouw, mijn vrouw".
Van Royen heeft een zoon en dochter en drie kleinkinderen.
Satire.
Naar aanleiding van haar boek "STOUT" uit 2007, dat Van Royen schreef in samenwerking met Marlies Dekkers, werd zij in sommige media geridiculiseerd om de door haar gepropageerde losbandige levensstijl. Dit culmineerde onder andere in de "Ode aan Heleen van Royen" van de cabaretier Dorine Wiersma, een satirisch lied over de seksuele uitspattingen van Van Royen dat werd uitgezonden in het programma "De Wereld Draait Door" van 8 maart 2008.
Projecten.
In 2014 bracht Van Royen naar aanleiding van een fototentoonstelling van merendeels erotische foto's - als vastlegging van tijdsmomenten over haar lichaam, stemmingen en seksualiteit - in het Literatuurmuseum in Den Haag, een fotoboek uit: "Selfmade", .

</doc>
<doc id="37270" url="https://nl.wikipedia.org/wiki?curid=37270" title="Cornelis Dirkszoon">
Cornelis Dirkszoon

Cornelis Jansz Dirkszoon (circa 1542 - Monnickendam, 13 augustus 1583) was burgemeester van Monnickendam en een leider van de geuzen tijdens het begin van de Tachtigjarige Oorlog.
Cornelis Dirkszoon werd in 1572 burgemeester van Monnickendam en op 23 mei kapitein bij de watergeuzen. In 1573 stellen die hem aan als hun "admiraal" (dat woord duidt dan geen rang aan maar een functie als bevelhebber) voor de wateren rond West-Friesland. Nog datzelfde jaar wordt hij officieel benoemd tot luitenant-admiraal van Holland en West-Friesland. Hij is in die hoedanigheid vooral bekend geworden van de Slag op de Zuiderzee in 1573, waarin hij met zijn vloot de Spanjaarden versloeg maar zelf door zijn rechterarm geschoten werd. In 1574 wordt hij genoemd als "admiraal van de Zuiderzee en de binnenwateren", opnieuw geen rang maar functie: luitenant-admiraal van Holland en West-Friesland was sinds 4 maart Lodewijk van Boisot. In 1576 commandeert hij een aanval op Muiden.
Op 6 maart 1579 werd hij viceadmiraal bij de nieuwgevormde Admiraliteit van het Noorderkwartier; luitenant-admiraal van Holland en West-Friesland was sinds 1578 Johan van Duvenvoorde (1547-1610). Het geslacht van Duvenvoorde, met latere naamswijziging in van Wassenaer Obdam, bracht diverse luitenants-admiraal voort. 
Het Fort Dirks Admiraal bij Den Helder is naar hem genoemd. Dirkszoon had de bijnaam "Poppedamme"; zijn nakomelingen zouden als verwijzing naar hun beroemde voorvader de familienaam "Admiraal" aannemen. Een van zijn nakomelingen, Elizabeth Admiraal, liet in 1792 in Buiksloot een krijtmolen bouwen, die tot op de dag van vandaag D'Admiraal heet.
Dirkszoon ligt begraven in de Grote Kerk van Monnickendam. Zijn grafsteen ligt in het apsis, voor de helft onder het kooromgang.

</doc>
<doc id="37271" url="https://nl.wikipedia.org/wiki?curid=37271" title="Vereniging Ons Suriname">
Vereniging Ons Suriname

De Vereniging Ons Suriname (VOS) is opgericht op 18 januari 1919 en is daarmee de oudste Surinaamse vereniging in Nederland. De vereniging is gevestigd te Amsterdam en bezit aan de Zeeburgerdijk in Amsterdam-Oost een verenigingsgebouw, het "Hugo Olijfveld-huis", .
De VOS is creools van signatuur en is opgericht door Julius Jacob Gemmel, een Surinaamse onderwijzer die naar Nederland kwam om verder te studeren, en in Amsterdam gemeenteambtenaar werd, wat in die tijd uitzonderlijk was. De nieuwe vereniging werd opgericht om sociale contacten tussen Surinamers te bevorderen, en om werkloze Surinamers - veelal ex-zeelieden van de Nederlandse koopvaardijvloot - te begeleiden. Na de Tweede Wereldoorlog ontwikkelde de VOS zich onder voorzitter Otto Huiswoud tot broedplaats voor de onafhankelijkheid.
In de jaren zestig fuseerde de VOS met de nationalistische actiegroep Wie Eegie Sanie, waarna de politieke betrokkenheid verder toenam. De VOS heeft ten doel het bewustzijn van de liefde voor Suriname te verhogen, en staat open voor alle Surinamers, ongeacht hun ras.
De VOS houdt regelmatig schrijversavonden, boekpresentaties en startte in 2000 met het Boekenfeest waarmee de VOS op 'Surinaamse' wijze de Nationale Boekenweek afsluit. In haar galerie Nola Hatterman wordt kunst gepresenteerd van Surinaamse kunstenaars in Nederland of Suriname woonachtig. Ter gelegenheid van de 100ste geboortedag van Nola Hatterman in 1999 maakte de galerie een aanvang met het jaarlijks tonen van een kunstenaar verbonden aan het Nola Hatterman Instituut in Paramaribo, Suriname.
De vereniging organiseert daarnaast samen met de Kroonvaarders de jaarlijkse plechtigheid op 4 mei bij het KNSM-monument in Amsterdam, waarmee de zeelieden van Surinaamse, Antilliaanse en Arubaanse afkomst worden herdacht die tijdens de Tweede Wereldoorlog sneuvelden terwijl zij dienstdeden op Nederlandse koopvaardijschepen die door de geallieerden werden ingezet voor bevoorrading.
Op 11 september 2021 vond in Ons Suriname de officiële lancering van het Diaspora Instituut Nederland plaats.
Bekende leden.
Enkele bekende Surinamers die lid zijn (geweest) van de vereniging:

</doc>
<doc id="37272" url="https://nl.wikipedia.org/wiki?curid=37272" title="Infraroodcamera">
Infraroodcamera

Een infraroodcamera of warmtebeeldcamera is een camera die beelden waarneemt in het infrarode deel van 
het elektromagnetisch spectrum. 
Dit kan een aantal voordelen hebben, bij landschapsfotografie kan men door lichte nevel heen fotograferen die bij de golflengten van zichtbaar licht ondoordringbaar lijkt; bij nog grotere golflengten kan men de uitgezonden warmtestraling van levende wezens en automotoren detecteren. Men kan ook 's nachts of in het duister fotograferen, eventueel met gebruik van een infrarode lichtbron, die een voor de camera wel, maar voor de ogen van gefotografeerden niet zichtbaar licht uitstraalt, zodat de gefotografeerde personen of dieren zich onbespied wanen. De infraroodcamera is daarom een van de toepassingen van nachtzichtapparatuur. Toepassingen zijn onder andere medisch, militair en astronomisch.
Beelden gemaakt met een infraroodcamera bevatten doorgaans een enkel kleurkanaal omdat de sensor verschillende infrarood golflengten niet kan onderscheiden. Soms worden infraroodbeelden bewerkt en ingekleurd. Deze "valse kleuren" dienen om het beeld te verduidelijken, maar de kleuren hebben niets met de werkelijkheid te maken.
Moderne digitale camera's maken gebruik van CCD-chips die behalve voor zichtbaar licht óók gevoelig zijn voor infrarood licht. Om die reden kunnen deze camera's soms infraroodbronnen zichtbaar maken. Hiervan kan gebruik worden gemaakt om de afstandsbediening van een televisie te testen. Duurdere camera's beschikken vaak over een filter die deze ongewenste straling uit het beeld filtert.

</doc>
<doc id="37273" url="https://nl.wikipedia.org/wiki?curid=37273" title="Kroonvaarders">
Kroonvaarders

De Kroonvaarders is een vereniging van voormalig personeel van de Koninklijke Nederlandse Stoomboot-Maatschappij (KNSM).
Deze rederij was in 1856 opgericht en ging in 1981 op in het grotere bedrijf Nedlloyd.
De vereniging bevordert het onderling contact, en beheert een website waarop van alle vroegere KNSM-schepen de monsterrollen zullen verschijnen. Daarnaast organiseren de Kroonvaarders samen met de Vereniging Ons Suriname de jaarlijkse plechtigheid op 4 mei bij het KNSM-monument in Amsterdam, waarmee de zeelieden worden herdacht die tijdens de Tweede Wereldoorlog sneuvelden terwijl zij dienstdeden op Nederlandse koopvaardijschepen die door de geallieerden werden ingezet voor bevoorrading.
In 1956 werd door het KNSM-personeel ter gelegenheid van het honderdjarig bestaan van de KNSM een door Albert Termote gemaakte beeldengroep Amphitrite aan de rederij geschonken. Na het verdwijnen van de KNSM in 1979 van het KNSM-eiland verzeilde deze beeldengroep in 1981 bij een schroothandelaar. Dankzij de Kroonvaarders echter, kreeg de beeldengroep in 1989 een plaats in het water aan de Prins Hendrikkade. Op 16 mei 2009 is deze beeldengroep weer teruggebracht naar het inmiddels tot woongebied getransformeerde KNSM-eiland niet ver van de plek waar het oorspronkelijk opgesteld stond.

</doc>
<doc id="37274" url="https://nl.wikipedia.org/wiki?curid=37274" title="Cholmovgambiet">
Cholmovgambiet

Het Cholmovgambiet is in de opening van een schaakpartij een variant van de schaakopening Russisch.
Het is geanalyseerd door de sterke Russische schaker Ratmir Cholmov (1925). Hij is geen wereldkampioen geweest, maar hij heeft wel vijf wereldkampioenen verslagen, te weten: Michail Tal, Tigran Petrosjan, Boris Spasski, Bobby Fischer en Garri Kasparov. De openingszetten van het gambiet zijn: 1.e4 e5 2.Pf3 Pf6 3.Pe5 Pe4 4.De2 De7 en de code is C 42. Het gambiet is ingedeeld bij de open spelen.

</doc>
<doc id="37275" url="https://nl.wikipedia.org/wiki?curid=37275" title="Oxidatie">
Oxidatie

Oxidatie is het scheikundige proces waarbij een stof (de reductor) elektronen afstaat aan een andere stof (de oxidator). Met een oxidatie gaat altijd een reductie gepaard. De afgestane elektronen moeten namelijk opgenomen worden door een oxidator, die zelf dus gereduceerd wordt. De samengang van een oxidatie en een reductie is een redoxreactie.
De term oxidatie is afgeleid van "oxygenium" (zuurstof). De oudst bekende, natuurlijke oxidatiereacties zijn dan ook alledaagse verschijnselen als verbranding en corrosie, waarbij zuurstof de valentie-elektronen afneemt van respectievelijk koolstof uit bijvoorbeeld koolwaterstoffen, hout (waarbij koolstofdioxide wordt gevormd) en van metalen als koper en ijzer (waarbij respectievelijk koperoxide en ijzeroxide (roest) worden gevormd). Oxidatie is echter breder dan chemische reacties met zuurstof. De naam oxidatie wordt inmiddels bij uitbreiding gebruikt voor iedere chemische reactie waarbij elektronen worden afgestaan. Een voorbeeld van oxidatie waar geen zuurstof aan te pas komt is die van tweewaardig (Fe2+) naar driewaardig ijzer (Fe3+):
Fe2+ is hier de reductor. Het staat één elektron af en wordt daarbij geoxideerd tot Fe3+.
Roesten en corrosie.
Zuurstof is een zeer elektronegatief element, en is daardoor een krachtige oxidator: het trekt gemakkelijk de elektronen aan van andere stoffen of elementen. In verschillende alledaagse redoxreacties is zuurstof de elektronenacceptor. Van dit feit is de term "oxidatie" dan ook ontleend. Een bekend voorbeeld van een oxidatiereactie is roesten. Met roesten wordt in het dagelijks taalgebruik de reactie van ijzer met zuurstof bedoeld. Roesten is een vorm van corrosie: de oxidatie van een metalen voorwerp dat daardoor minder bruikbaar wordt.
Door oxidatie neemt het oxidatiegetal van de geoxideerde stof of reductor toe: een geoxideerde stof wil zijn afgestane elektronen terug. Het oxidatiegetal van de (gereduceerde) oxidator neemt navenant af.
Oxidatie in de organische chemie.
In de organische chemie levert de stapsgewijze oxidatie van een koolwaterstof water op en achtereenvolgens een alcohol, een aldehyde of keton, een carbonzuur en ten slotte een peroxycarbonzuur (perzuur). Deze stappen kunnen soms niet allemaal doorgaan. Dit verschil is te wijten aan het aantal waterstofatomen aan het koolstofatoom dat onmiddellijk aan de hydroxylgroep gebonden is. Verder speelt ook het type oxidator een belangrijke rol: sommige oxidatoren zijn zeer krachtig en laten directe oxidatie tot het carbonzuur toe (zoals het Jones-reagens), terwijl andere enkel oxidatie tot het aldehyde of keton toelaten (zoals Dess-Martin-perjodinaan).
Een primair alcohol zal via een aldehyde uiteindelijk naar een carbonzuur en zelfs een peroxycarbonzuur gaan. Een secundair alcohol zal uiteindelijk een keton vormen. Een tertiair alcohol zal meestal niet reageren. Onder bepaalde omstandigheden kan een organisch peroxide gevormd worden, of kan een omlegging van het koolstofskelet bekomen worden (bijvoorbeeld de Babler-oxidatie).
Biochemie.
Oxidatie speelt in de biochemie een belangrijke rol. Alle aerobe organismen hebben zuurstof nodig voor hun stofwisseling, met name voor de celademhaling: de biologische 'verbranding' van het koolstofhoudende glucose in de cellen, waarbij ATP gegenereerd wordt. Bij de verbranding wordt glucose geoxideerd tot koolstofdioxide en water. Bij de fotosynthese, het proces dat in wezen omgekeerd is aan de celademhaling, wordt het koolstofdioxide uit de lucht gereduceerd tot glucose (tijdens donkerreacties) en water geoxideerd tot moleculair zuurstof (tijdens lichtreacties).
Inklinking van veen.
Het inklinken van veen is het gevolg van biologische afbraak door aerobe bacteriën. Deze bacteriën oxideren de, in drooggevallen, zuurstofrijk organisch veenmateriaal aanwezige, koolstof voor hun energievoorziening, waarbij koolstofdioxide vrijkomt.

</doc>
<doc id="37276" url="https://nl.wikipedia.org/wiki?curid=37276" title="Sayewagambiet">
Sayewagambiet

Het Sayewagagambiet is in de opening van een schaakpartij een variant van de schaakopening Russisch. Het is ingedeeld bij open spelen.
De beginzetten van dit gambiet zijn: 1.e4 e5 2.Pf3 Pf6 3.d4 Pxe4.
Eco-code C 43.

</doc>
<doc id="37277" url="https://nl.wikipedia.org/wiki?curid=37277" title="Staffordgambiet">
Staffordgambiet

Het Staffordgambiet is in de opening van een schaakpartij een variant in de schaakopening Russisch; en het gambiet is ingedeeld bij de open spelen.
De beginzetten zijn: 1.e4 e5 2.Pf3 Pf6 3.Pxe5 Pc6.
Eco-code C 42.

</doc>
<doc id="37278" url="https://nl.wikipedia.org/wiki?curid=37278" title="Georges Guynemer">
Georges Guynemer

Georges Guynemer (Parijs, 24 december 1894 – Poelkapelle, 11 september 1917) was een Frans militair piloot en een van de bekendste luchthelden uit de Eerste Wereldoorlog.
Carrière.
Georges Guynemer kwam uit een vooraanstaande familie: zijn vader was beroepsofficier, zijn moeder was van adel en verwant aan het Franse koningshuis. Hij had als kind een zwakke gezondheid.
Bij het uitbreken van de Eerste Wereldoorlog meldde de 19-jarige Guynemer zich voor het leger, maar werd afgekeurd om gezondheidsredenen. Hij wendde de invloed van zijn vader aan om toch te worden aanvaard, maar tevergeefs.
Toen hij kort nadien militaire vliegtuigen zag landen, informeerde hij bij een van de piloten hoe men militair piloot kon worden. In november 1914 nam hij dienst als leerling-mecanicien in de militaire luchtvaartschool in Pau. Dat gaf hem geen recht om te leren vliegen, maar na aandringen aanvaardde de commandant van de luchtvaartschool hem begin 1915 als leerling-piloot. Eind april van dat jaar had hij zijn brevet van militair piloot. In juni ging hij in dienst bij het "Escadrille des Cigognes" (de ooievaars), waar hij tot zijn dood zou blijven.
In juni 1915 werd hij bevorderd tot sergeant en kreeg hij het Croix de Guerre vanwege zijn koelbloedig gedrag bij verkenningsvluchten. Op 19 juli 1915 haalde hij voor het eerst een Duits vliegtuig neer waarvoor hij twee dagen later de médaille militaire ontving. Na zijn derde overwinning kreeg hij op 24 december van dat jaar - zijn 21ste verjaardag- het kruis van ridder van het Legioen van Eer van president Poincaré. Het jaar daarop werd hij onderluitenant.
Hij werd internationaal een bekende held na een luchtgevecht met de Duitse held Ernst Udet. De mitrailleurs van Udet blokkeerden en Guynemer merkte dat. Hij groette zijn tegenstander en vloog weg. Door zijn prestaties en zijn ridderlijk optreden kreeg hij de bijnaam "Guynemer de legendarische".
In zijn korte carrière vloog Guynemer met verschillende types vliegtuigen: eerst een Morane-Saulnier, later Nieuport, SPAD VII, SPAD XII en uiteindelijk SPAD XIII. Hij gaf elk van zijn vliegtuigen de naam "Vieux Charles" en liet ze meestal geel schilderen.
In juli 1917, twee maanden voor zijn dood, kreeg hij het bevel over het "Escadrille des Cigognes".
Verdwijning.
Zijn laatste vlucht maakte hij op 11 september 1917. In zijn SPAD XIII voerde hij een vlucht uit over het front in Vlaanderen, waar toen de derde slag bij Ieper woedde, samen met een andere Franse piloot, Jean Bozon-Verduraz. Boven Poelkapelle viel hij een Duits verkenningsvliegtuig aan. Bozon-Verduraz zag toen andere Duitse toestellen naderen en probeerde ze van Guynemer weg te lokken. Kort daarop verloor hij Guynemer uit het oog en keerde alleen terug. Guynemer keerde niet terug en werd als vermist opgegeven.
Kort daarop lieten de Duitsers weten dat Guynemer was neergeschoten door de Duitse piloot Kurt Wissemann, die zelf 17 dagen nadien bij een luchtgevecht zou omkomen. Zijn vliegtuig en zijn lichaam zouden zijn gevonden nabij Poelkapelle en het lichaam van Guynemer zou zijn geïdentificeerd.
Op 18 oktober bevestigde het Amerikaanse Rode Kruis de dood van Guynemer. Het liet weten dat zijn lichaam door Duitse troepen overgebracht werd naar Brussel om daar te worden begraven, maar er zijn later nooit aanwijzingen gevonden dat dit inderdaad is gebeurd.
Een aantal Vlaamse getuigen beweerden dan Guynemer in Rumbeke begraven is. Hoe dan ook is zijn graf nooit gevonden. Als hij ter plekke werd begraven, zou elk spoor zijn uitgewist door het hevige artillerievuur.
Eerbetoon.
Op het moment van zijn verdwijning was Guynemer een nationale held. Met 53 erkende luchtoverwinningen (plus nog eens 35 die hij mogelijk zou hebben behaald) was hij op dat moment de meest succesvolle Franse "aas". Zijn vliegtuig was daarvoor al zeven keer neergeschoten geweest, maar hij had het telkens overleefd. Hij was ook de eerste die een Gotha-bommenwerper wist neer te schieten. Ooit haalde hij vier vliegtuigen neer op één dag (25 mei 1917).
In het Pantheon in Parijs is een gedenkplaat ter ere van Guynemer aangebracht, die zijn nooit gevonden graf moet vervangen.
In Poelkapelle werd in 1923 een monument ter ere van Guynemer opgericht. Het kwam er op initiatief van enkele bekende Belgische jachtpiloten. Guynemers laatste dagorder met de opdracht van de Belgische piloten staat in het monument gebeiteld. De ooievaar boven de gedenksteen verwijst naar het "Escadrille des Cicognes". Lange tijd nog vonden er bij het monument herdenkingsplechtigheden plaats.

</doc>
<doc id="37282" url="https://nl.wikipedia.org/wiki?curid=37282" title="Talgambiet">
Talgambiet

Met Talgambiet duidt men twee gambieten aan die door de Letse schaker Michail Tal zijn geanalyseerd, een in de Russische opening en een in de Siciliaanse opening.
In de Russische opening.
Uitleg.
Het Talgambiet is in de opening van een schaakpartij een variant in de schaakopening Russisch en is ingedeeld bij de open spelen.
Het heeft de beginzetten: 1.e4 e5 2.Pf3 Pf6 3.d4 ed 4.e5 Pe4.
Eco-code C 43.
Het gambiet is geanalyseerd door Michail Tal.
In de Siciliaanse opening.
Uitleg.
Het Talgambiet is in de opening van een schaakpartij ook een variant in de schaakopening Siciliaans. Het gambiet is ingedeeld bij de halfopen spelen.
Het heeft de beginzetten: 1.e4 c5 2.f4 d5 3.ed Pf6.
Eco-code B 20.
Ook dit gambiet is geanalyseerd door Michail Tal.

</doc>
<doc id="37283" url="https://nl.wikipedia.org/wiki?curid=37283" title="Dierenras">
Dierenras

Bij dieren is sprake van een ras, als het dier is gedomesticeerd en herkenbaar is als een lid van dat ras en een afstammingsbewijs (stamboom) dat aantoont.
Hoe een ras eruitziet wordt beschreven in een rasstandaard. Deze wordt bepaald door een overkoepelende organisatie die zich bezighoudt met het fokken van die rassen per soort. De standaard beschrijft, naast de details waaraan een dier moet voldoen, hoe een dier moet worden beoordeeld op een tentoonstelling.

</doc>
<doc id="37286" url="https://nl.wikipedia.org/wiki?curid=37286" title="Nederrijn">
Nederrijn

De Nederrijn is een Nederlandse rivier en de tak van de Rijn die, vanaf Angeren, de voortzetting vormt van het Pannerdensch Kanaal. Bij het gemaal Kandia, aan de overzijde van Angeren, komt de Oude Rijn in het gebied. Dit was voor de aanleg van het Pannerdensch kanaal de hoofdloop van de Nederrijn. Vanaf Wijk bij Duurstede wordt de hoofdstroom Lek genoemd en de oude stroom Kromme Rijn.
Historie.
In 1530 werd onder heerschappij van Karel van Gelre de Rijn bij Arnhem verlegd tot vlak langs de stad; een project dat in 1536 werd afgerond. De stad, die zijn ontstaan dankt aan de St. Jansbeek en de andere zes sprengbeken die Arnhem rijk is, kon zich aan de Rijnoever nog beter ontwikkelen maar wist zich door een ligging direct aan de rivier ook beter te verdedigen tegen de Spaanse dreiging.
Vroeger begon de Nederrijn enkele kilometers verder stroomopwaarts dan tegenwoordig het geval is, en vormde de toenmalige splitsing tussen Nederrijn en Waal een bron van overstromingen en ellende. Het probleem is opgelost door het graven van het Pannerdensch Kanaal en het afdammen van de bovenloop van de Nederrijn (de tegenwoordige Oude Rijnstrangen).
Waterhuishouding.
Om de verdeling van waterafvoer tussen de verschillende takken van de Rijn te regelen zijn er in de Nederrijn en Lek drie stuwen gebouwd, namelijk de sluis- en stuwcomplexen van Driel, Amerongen en Hagestein. Als de stuwen dicht staan is de stroomsnelheid in de Nederrijn vrij laag en wordt het meeste water door de IJssel afgevoerd. Toch wordt ook in dit geval een debiet van 25 m³/s gehandhaafd, voor de nodige verversing van de Nederrijn/Lek benedenstrooms. Als de stuwen open staan, kan het debiet van de Nederrijn stijgen tot ongeveer 500 m³/s.
Natuurontwikkeling.
In de laatste vijftien jaar zijn initiatieven ontplooid voor herstel van de karakteristieke riviernatuur langs de Rijntakken. Een van die projecten is het project "Noordoever Nederrijn". Dit project omvat de noordelijke oevers van de Nederrijn van Arnhem tot aan de stuw bij Amerongen, een afstand van circa 40 kilometer. Door natuurontwikkeling in de uiterwaarden ontstaat een gevarieerd landschap met moerassen, bloemrijke graslanden, geulen, plassen en ooibossen en de planten en dieren die daarbij horen. Een ander belangrijk aspect van het project is het herstel van de ecologische relatie tussen de droge natuur van de stuwwallen (Veluwe en Utrechtse Heuvelrug) en de natte natuur langs de Nederrijn. Een voorbeeldgebied van het project Noordoever Nederrijn is de Blauwe Kamer.
Scheepvaart.
Op de rivier is de Akte van Mannheim van kracht, in de huidige versie: "Verdrag van 20 november 1963 ter herziening van de op 17 oktober 1868 ondertekende Herziene Rijnvaartakte". Het betekent speciaal geschreven regelgeving. Die regelt onder andere:
Oeververbindingen.
Bruggen over de Nederrijn zijn er bij Arnhem (spoorbrug en drie verkeersbruggen), bij Heteren (A50) en bij Rhenen. Veerponten voor groot verkeer zijn er bij Huissen, Wageningen (Lexkesveer), Opheusden, Elst en Amerongen. Veerponten voor wandelaars en fietsen zijn er tussen Driel en Heveadorp (het Drielse Veer), tussen Renkum en Heteren (het Renkumse veer) en tussen Rhenen en Lienden (het Rhenense Veer).
Voor overzichten:
Andere betekenissen.
De benaming Nederrijn (Duits:"Niederrhein") heeft in Duitsland meerdere betekenissen.

</doc>
<doc id="37287" url="https://nl.wikipedia.org/wiki?curid=37287" title="Bloedbad van Naarden">
Bloedbad van Naarden

Het Bloedbad van Naarden is een van de bloedbaden van de Tachtigjarige Oorlog. Op 1 december 1572 werd het merendeel van de bevolking van Naarden door de 'Spanjaarden' gedood, nadat de stad zich aan de koninklijke troepen had overgegeven.
Aanloop.
Eind jaren zestig van de 16e eeuw begon de Opstand van de Nederlanden tegen het bewind van koning Filips II van Spanje. Het stadsbestuur van Naarden was oorspronkelijk trouw aan de landsheer, maar in augustus 1572 kwam de stad in handen van de geuzen, met steun van een deel van de bevolking. Als reactie hierop belegerden koninklijke troepen in november van dat jaar de stad.
De Spaanse generaal Don Frederik, zoon van de hertog van Alva, was onderweg naar Naarden voor een strafcampagne. Deze campagne duurde van begin oktober 1572 met de herovering van Mechelen tot 8 oktober 1573 met het Alkmaars Ontzet. Naarden werd gecontroleerd met slechts 120 Duitse soldaten onder leiding van Jan Kruysbergen, een voormalige priester en een dertigtal ruiters uit Amersfoort. Verzoeken om ondersteuning werden ondanks beloften niet ingewilligd, vanwege de slechte staat van Staatse troepen, maar ook wegens muiterij.
Op 28 november was vanuit Amsterdam Bossu voor Naarden verschenen met 100 regeringssoldaten. Hij was gekomen om de stad voor de koning op te eisen. Zonder toestemming van de magistraat had men de poorten gesloten. Een afgevaardigde van de stad bood Bossu daarvoor zijn verontschuldigingen aan. Enkele "heethoofden" losten een schot op de 'Spanjaarden'. Hij kreeg als antwoord dat ze de stad voor koning en prins wilden bewaren. Er werd vervolgens lang en zwaar geschoten. Vanuit Naarden werden intussen ijlbodes naar omliggende steden en Staatse veldheren gezonden voor ondersteuning. De ijlboden keerden terug met als antwoord dat het voor Naarden het beste zou zijn om eervol te capituleren. De magistraat wilde de poorten openen, de burgers waren daar fel op tegen. Daarop stuurden ze een delegatie bestaande uit de burgemeester en een raadslid naar Bussum om te onderhandelen. De Duitse soldaten wilden de stad verlaten, maar werden door de burgers tegengehouden. Desalniettemin wisten enkele ruiters met achterlating van wapens en paarden de stad te ontvluchten.
Vanuit Amersfoort kwam het bericht dat Don Frederik al klaar stond om het Gooiland in te trekken. Burgemeester Maarten Laurentz en schepen Gerrit Pieter Aertszoon trokken op 29 november naar Amersfoort om te onderhandelen. Het regeringsleger was intussen al opgerukt naar Bussum. De burgemeester en schepen mochten niet bij Don Frederik. Ze kregen het bevel terug te keren naar Naarden, om daar een antwoord af te wachten voor de stadspoort. De burgemeester had de moed opgegeven.
Op 30 november was de voorhoede van het Spaanse leger al voor Naarden gekomen, deze hadden de stad in de middag van alle kanten omsingeld en ingesloten. Schepen Gerrit Pieter Aertszoon was naar Laag-Bussum getogen waar Don Frederik zijn kamp had opgeslagen. Hij werd toegelaten tot Bossu, die aan hen vroeg of ze Naarden al van hun bezetting hadden ontdaan. Toen Bossu hoorde dat dit niet het geval was verliet hij de bemiddelaar en wenste niet langer met hem te spreken. Hij zei dat ze de volgende dag moesten terugkomen en dan op een plechtige wijze om genade moesten verzoeken en dat ze met dragelijke voorwaarden moesten komen. Lambertus Hortensius, een luitenant van de ritmeester die het bevel had over de kleine groep ruiters uit Amersfoort, en enkele voorname burgers, waren met schepen Gerrit Pieter Aertszoon meegekomen. Zij ontmoetten halverwege Naarden-Bussum Julian Romero. Die verklaarde dat Don Frederik hem de gehele kwestie in handen had gegeven. De delegatie uit Naarden wierp zich aan zijn voeten en boden hem de sleutels aan. Romero herhaalde tot driemaal toe en verzekerde aan Lambertus Hortensius dat burgers en bezetting niets aan lijf of goed zou schaden. Romero liet echter na hiervan een schriftelijk bewijs af te geven, de delegatie vroeg er ook niet om.
Bloedbad.
Op 1 december kwam Romero met 28 regeringssoldaten de stad binnen. Zij werden door Gerrit Pieter Aertszoon uitgenodigd voor een feestelijke maaltijd. Spoedig kwamen vierhonderd soldaten binnen, hun aantallen groeiden gestaag (tot 5000) omdat de grachten bevroren waren en de muren verlaten. Deze zogenaamde Spanjaarden werden door de Naardse burgers voortreffelijk onthaald. Romero nodigde de inwoners uit in de Gasthuiskerk, het huidige Spaanse Huis, in die tijd als stadhuis in gebruik. Er hadden zich daar ongeveer vijfhonderd mensen verzameld.
Toen kwam een priester binnen en begon te bidden dat de aanwezigen een uur de tijd hadden om zich voor te bereiden op de dood. Op dat moment sloegen de deuren open en verschenen Spaanse musketiers. Ze vuurden hun musketten op de dichte massa en sloegen de overgebleven mensen neer met het zwaard en degen. Veel van hen waren de toren ingevlucht en luidden de klok. De Spanjaarden dreven er de spot mee en staken de kerktoren daarna in brand, de slachtoffers, dood en levend verteerden tot as. De Spanjaarden vermoordden binnen enkele minuten bijna alle inwoners inclusief Aertszoon die even te voor nog met de Spanjaarden had gegeten. Toen drongen de Spanjaarden de huizen binnen. Burgers werden neergeschoten, hun huizen geplunderd, bewoners werden gedwongen de buit naar het Spaanse kamp te brengen, nadien werden zij als "dank" gedood. Spaanse ooggetuigen meldden dat alleen de mannen werden gedood en de vrouwen en meisjes geen haar werd gekrenkt.
Vanuit de naburige dorpen kwamen mensen naar Naarden, de straten van Naarden waren gevuld met handelaren om de geroofde buit op te kopen. De plunderende soldaten verkrachtten daarbij de vrouwen en meisjes. Toen staken ze de hele stad in brand, om verstopte burgers te dwingen hun schuilplaatsen te verlaten. Deze burgers werden met dolken en vleesbijlen vermoord. Diegenen die verzet boden werden doodgemarteld, omringd door lachende soldaten. Men tapte bij de slachtoffers het bloed af en dronk dat als wijn. Lambertus Hortensius moest getuige zijn van de moord op zijn zoon, waarbij een Spaanse soldaat zijn zoons hart uitsneed en bij hem in het gezicht wierp.
Ongeveer honderd burgers die nog door de besneeuwde weiden wisten te ontsnappen vielen alsnog in Spaanse handen, zij werden naakt aan hun voeten in bomen gehangen om dood te vriezen. Burgers die in de omgeving door omwonenden waren opgevangen werden alsnog gedood door de Spanjaarden. Don Frederik stelde daarna op straffe des doods een verbod in, om vluchtelingen een schuilplaats of voedsel aan te bieden. Er zouden in totaal ongeveer zestig burgers zijn ontsnapt aan het bloedbad, waarvan twintig op losgeld gespaard bleven. Ongeveer 800 vonden een gruwelijke dood.
Nasleep.
Nadien werden in Naarden de muren en poorten gesloopt, de grachten gedempt. Burgers uit de omgeving werden hiertoe gedwongen. Behalve de slachtoffers die onder het puin zijn gebleven telde men ruim achthonderd lijken. Bossu en Don Frederik reden 's middags de stad in. Op hun gelaat was niet de minste emotie te bespeuren. Zij gaven bevel dat tot nader order geen enkel lichaam zonder hun toestemming begraven mocht worden. Zo gebeurde het dat negen dagen lang lichamen bleven liggen.
Alva had nadien de koning geschreven dat de burgers van Naarden zich weigerden over te geven, dat er ook op Spaanse soldaten was geschoten en dat de Spaanse infanterie welhaast de stad veroverd had en daarbij iedereen over de kling hadden gejaagd. Vijf dagen daarna werd de burgemeester na een doodvonnis van Don Frederik opgehangen in zijn eigen deur, daarna gevierendeeld op de stadspoorten geplaatst, omdat hij geheuld had met de geuzen. De dag erop roofden inwoners van Muiden, Weesp en naburige dorpsbewoners wat er nog over was binnen Naarden. Een stadsbrand had vrijwel de gehele stad in as gelegd, op enkele huizen na die de brand (vrijwel) ongeschonden hebben doorstaan. De Hollandse en Zeeuwse steden die nog bezet waren door geuzen waren gewaarschuwd, Don Frederik had dan ook de grootste moeite met het zeven maanden durende Haarlemse beleg. Haarlem werd heroverd op 13 juli 1573. Ook hier volgden vreselijke slachtingen onder de burgers.
Naarden heeft zich snel hersteld, in december 1573 was de stad weer onder Staatsbestuur en in 1574 werd de reformatie ingevoerd. In 1579 werden nieuwe vestingwerken aangelegd en een nieuw stadhuis gebouwd.
Gevolg van het bloedbad van Naarden.
Doordat de stad na overgave met belofte op gratie toch ten onder ging aan het Spaans geweld waren de stedelingen geneigd om samen met de geuzen te blijven strijden. Immers een gevallen geuzenstad leidde toch tot de dood. 
Spaanse versie.
Bernardino de Mendoza, als officier een van de direct verantwoordelijken, heeft in zijn memoires ook een Spaanse versie opgetekend van het bloedbad. Volgens deze versie schoten de burgers van Naarden op de Spaanse gezanten tijdens de onderhandelingen over de overgave van de stad. De Spanjaarden veroverden hierop de stad en doodden alle gewapende burgers.
Overigens was de hertog van Alva zeer te spreken over het bloedbad van Naarden. Hij berichtte tevreden aan koning Filips II:"niet één kind is er ontkomen". Het antwoord op het verzet in de Nederlanden tegen het beleid van Filips II door Alva was met regelrechte terreur. Over die terreur verkreeg Alva de instemming en goedkeuring van Filips II.

</doc>
<doc id="37290" url="https://nl.wikipedia.org/wiki?curid=37290" title="Riogambiet">
Riogambiet

Het Riogambiet binnen de opening van een schaakpartij is een variant van de Spaanse opening. Het valt onder de open spelen.
Dit gambiet begint met: 1.e4 e5 2.Pf3 Pc6 3.Lb5 Pf6 4.0-0 Pe4.
Eco-code C 67.

</doc>
<doc id="37292" url="https://nl.wikipedia.org/wiki?curid=37292" title="Product placement">
Product placement



</doc>
<doc id="37294" url="https://nl.wikipedia.org/wiki?curid=37294" title="Productplacement">
Productplacement



</doc>
<doc id="37296" url="https://nl.wikipedia.org/wiki?curid=37296" title="Albingambiet">
Albingambiet

Het Albingambiet is in de opening van een schaakpartij een variant van de Italiaanse opening. Het gambiet is ingedeeld bij de open spelen.
De beginzetten van het gambiet zijn: 1.e4 e5 2.Pf3 Pc6 3.Lc4 Lc5 4.c3 Pf6 5.0-0.
Eco-code C54.
De opening werd geanalyseerd door Adolf Albin, een Oostenrijkse schaker die in Roemenië werd geboren.

</doc>
<doc id="37297" url="https://nl.wikipedia.org/wiki?curid=37297" title="Sluikreclame">
Sluikreclame

Sluikreclame is een marketingtactiek waarbij er in een toneelstuk, film, serie of boek een bestaand commercieel product wordt getoond of aanbevolen, terwijl er tegenover de kijker of lezer niet volledig duidelijk is gemaakt dat het hierbij om reclame gaat. 
De meest voorkomende vorm is het beschikbaar stellen van producten zodanig dat deze zichtbaar en identificeerbaar zijn voor de kijker. In jargon wordt dit ook wel 'brand placement' of 'product placement' genoemd.
Sluikreclame is verboden op de Nederlandse publieke omroep en radio, maar toch stond er in de jaren tachtig een IKEA-bank in de populaire serie "Zeg 'ns AAA", dezelfde bank die op de voorpagina van de catalogus van de meubelketen stond. Het was het eerste voorbeeld van 'brand placement' in Nederland. Vooral op de commerciële zenders, in Nederland actief sinds 1989, doen omroepen in hun programma's aan sluikreclame.
Een voorbeeld van sluikreclame is dat een frisdrankenfabrikant een filmstudio betaalt om zijn product in een film te laten zien. Het label van de fles of het blikje wordt naar de camera gericht, zodat het duidelijk in beeld komt en voor de kijker goed zichtbaar is. De betalingen zijn gebaseerd op vertoning, dat wil zeggen het aantal keren dat het product wordt getoond of genoemd, de duur van de vertoning en de mate waarin het product in de verhaallijn is verwerkt. Als het product actief wordt gebruikt – zoals wanneer een hoofdrolspeler duidelijk een slok neemt van de fles of het blikje – wordt daar extra voor betaald. Filmproducenten werven bedrijven voor een extra inkomstenbron van een film, en met deze bedrijven wordt tevens samengewerkt bij de promotionele activiteiten gericht op de film én gericht op het product.
Het doel van "brand placement" in televisieprogramma's kan liggen in het creëren van bekendheid van een merk of product ("awareness") of de kijker doordringen van bepaalde associaties met het product. Soms probeert een fabrikant nieuwe gebruiksmogelijkheden van een product op subtiele wijze onder de aandacht te brengen. Zo betaalde Coca-Cola het programma "Goede tijden, slechte tijden" om hun frisdrank aan de ontbijttafel te gebruiken. Veel gesponsorde televisieseries brengen uitgebreid in beeld wat de mogelijke toepassingen van huis-tuin-en-keukenproducten zijn.
Het meest voorkomende sluikreclameproduct in de Verenigde Staten is de auto. Vaak worden alle belangrijke voertuigen in een film of televisieserie geleverd door dezelfde fabrikant. Sinds het prille begin van de televisie hebben autofabrikanten op deze manier voertuigen ter beschikking gesteld. James Bond-films spannen de kroon: leveranciers betalen vele miljoenen dollars om op deze wijze reclame te kunnen maken.

</doc>
<doc id="37298" url="https://nl.wikipedia.org/wiki?curid=37298" title="Deutzgambiet">
Deutzgambiet

Het Deutzgambiet is in de opening van een schaakpartij een variant van de Italiaanse opening. Het gambiet is ingedeeld bij de open spelen.
Het heeft de volgende beginzetten: 1.e4 e5 2.Pf3 Pc6 3.Lc4 Lc5 4.0-0 Pf6 5.d4.
Eco-code C 50.

</doc>
<doc id="37299" url="https://nl.wikipedia.org/wiki?curid=37299" title="Italiaans gambiet">
Italiaans gambiet

Het Italiaans gambiet is in de opening van een schaakpartij een variant van de Italiaanse opening. Het gambiet valt onder ECO-code C54 en heeft als beginzetten:
Zwart kan nu een pion winnen door ofwel direct 7. Pxe4 te spelen of eerst met 7. Lxc3 een verdediger uit te schakelen.

</doc>
<doc id="37300" url="https://nl.wikipedia.org/wiki?curid=37300" title="Heingambiet">
Heingambiet

Het Heingambiet is in de opening van een schaakpartij een variant van de Evansgambiet en ze is ingedeeld bij de open spelen.
De beginzetten zijn 1.e4 e5 2.Pf3 Pc6 3.Lc4 Lc5 4.b4 d5.
Eco-code C 51.

</doc>
<doc id="37301" url="https://nl.wikipedia.org/wiki?curid=37301" title="Michail Bakoenin">
Michail Bakoenin

Michail Alexandrovitsj Bakoenin (Russisch: Михаи́л Алекса́ндрович Баку́нин) (Prjamoechino, 30 mei 1814 - Bern, 1 juli 1876) was een Russische anarchistische denker en organisator. In eerste instantie was Bakoenin een democratische panslavist, maar rond zijn vijftigste werd hij anarchist. Zijn visie op een anarchistische samenleving wordt het collectief-anarchisme genoemd. Het collectief-anarchisme is een samenleving met vrijwillig gevormde arbeidsassociaties en gemeenschappen die zich kunnen federaliseren. Alle functionarissen worden democratisch gekozen en zijn op iedere moment afzetbaar. Iedere individu, associatie en gemeenschap heeft zelfbeschikkingsrecht en kan op ieder moment een samenwerkingsverband verlaten. Bakoenin heeft tijdens zijn anarchistische periode een tactiektheorie uitgewerkt. Aanhangers van zowel zijn tactiektheorie als van het collectief-anarchisme staan bekend als "bakoenisten".
Hij was de tegenstander van de communist Karl Marx binnen de Eerste Internationale.
Biografie.
Jonge jaren.
Michail Bakoenin is volgens de huidige jaartelling geboren op 30 mei 1814. Zijn vader was Alexander Michajlovitsj Bakoenin die woonde op een landgoed in Prjamoechino. Alexander trouwde op zijn veertigste met de achttienjarige Varvara Alexandrovna Moeravjova. Het adellijke gezin telde vijf dochters en zes zonen. Michail was het derde kind en de oudste zoon. Alexander Bakoenin was de eigenaar van ongeveer 500 lijfeigenen.
In 1828 ging Michail Bakoenin studeren aan de artillerieacademie in Sint-Petersburg en werd in 1833 gepromoveerd tot vaandrig. In 1833 werd hij uitgezonden naar het gouvernement Minsk en daarna naar het gouvernement Grodno. Bakoenin kreeg een afkeer van het leger door het waarnemen van de slachtoffers van de mislukte Poolse Novemberopstand. Wegens zijn opstandige karakter werd Bakoenin in 1834 overgeplaatst naar het gouvernement Litouwen-Vilnius. In februari 1835 moest hij op missie naar het gouvernement Tver, maar in plaats daarvan ging hij naar huis en meldde zich ziek. Hiervoor werd hij ontslagen.
Bakoenin ging in 1835 filosofie studeren aan de universiteit van Moskou, waar hij deelnam aan de filosofische kring rond Nikolaj Stankevitsj met onder anderen Vissarion Belinski, Michail Katkov en Konstantin Aksakov. Bakoenin verdiende geld met het geven van les in natuurkunde en wiskunde. In 1836 maakte Bakoenin een Russische vertaling van "Vorlesungen über die Bestimmung des Gelehrten" van Johann Gottlieb Fichte. In 1838 vertaalde hij de "Gymnasialreden" van Georg Wilhelm Friedrich Hegel naar het Russisch. In 1839 verhuisde Bakoenin naar Sint-Petersburg, waar hij Alexander Herzen en Nikolaj Ogarjov ontmoette.
Verblijf in het buitenland.
In 1840 leende Bakoenin geld van Herzen om filosofie te gaan studeren in Berlijn. Bakoenin woonde daar op kamers met Ivan Toergenjev. Bakoenin nam contact op met de Jong-Hegelianen na het lezen van het boek "Het wezen van het christendom" van Ludwig Feuerbach. In januari 1842 meldde Bakoenin in een brief aan zijn zussen dat hij een atheïst was geworden. In 1842 schreef hij het artikel "Die Reaction in Deutschland" onder het pseudoniem "Jules Elysard". In dit artikel betoogde Bakoenin dat er in de Duitse Bond een strijd bestond tussen een democratisch kamp en een reactionair kamp, waarbij de arme klassen werden vertegenwoordigd door het democratische kamp en de aristocratie door het reactionaire kamp. In navolging van Hegel was Bakoenin van mening dat veranderingen het gevolg zijn van conflictmatige contradicties, waarbij de contradictie tussen de twee kampen een vreedzame democratische verandering teweeg zou brengen. Bakoenin eindigde het artikel met: “"Laat ons vertrouwen op de eeuwige geest die slechts vernietigt en verdelgt omdat hij de ondoorgrondelijke immer scheppende bron des levens is. De drift der vernietiging is een scheppende drift."”
In 1842 eiste de Russische regering dat Bakoenin moest terugkeren naar Rusland. In 1843 vertrok Bakoenin naar Zwitserland, omdat de Pruisische regering hem wilde uitleveren aan Rusland. Bakoenin ontmoette in Zwitserland de christelijke communist Wilhelm Weitling. Bakoenin schreef een artikel waarin hij het communisme bekritiseerde. Bakoenin was van mening dat het communisme van Weitling “"geen werkelijk levende gemeenschap van vrije mensen"” was.
In 1844 vertrok Bakoenin naar Brussel omdat de Russische regering zijn uitlevering eiste van Zwitserland. In juni 1844 werd Bakoenin bij verstek veroordeeld tot dwangarbeid in Siberië. Ook werden zijn eigendommen in Rusland geconfisqueerd en vervielen zijn adellijke rechten. Bakoenin vertrok in juli 1844 naar Parijs. Hij zag Herzen daar weer en ontmoette ook Pierre-Joseph Proudhon, George Sand en Karl Marx. Bakoenin had samen met Proudhon lange gesprekken over filosofie, maar Bakoenin werd in deze periode niet overtuigd van de anarchistische denkbeelden van Proudhon. Het zou nog ongeveer twintig jaar duren voordat Bakoenin een anarchist werd. Bakoenin verdiende geld met het vertalen van wiskundige en economische boeken uit het Duits naar het Frans.
Vanaf 1846 was Bakoenin een aanhanger van het panslavisme en pleitte hij voor Poolse onafhankelijkheid. Het panslavisme was een politieke stroming die alle Slavische volkeren wilde verenigen in een land of federatie. Op 29 november 1847 hield Bakoenin in Parijs een toespraak ter herdenking van de Poolse Novemberopstand van 1830 voor een zaal met 1500 Poolse vluchtelingen. In deze toespraak pleitte hij voor een bondgenootschap van het Poolse en het Russische volk tegen de tsaar. Onder druk van de Russische ambassadeur werd Bakoenin uit Frankrijk verbannen wegens deze toespraak. Bakoenin vertrok naar Brussel.
Deelname aan opstanden in Parijs, Praag en Dresden.
Na de uitbraak van de Februarirevolutie van 1848 reisde Bakoenin naar Parijs om de Franse opstandelingen te steunen. De revolutie verving de monarchie door een republiek. De nieuwe politieprefect Marc Caussidière zei over Bakoenin: “"Wat een kerel! Goud waard op de eerste dag; op de tweede moet men hem neerschieten."” Hiermee bedoelde Caussidière dat Bakoenin fanatiek meestreed met de Franse revolutionairen, maar dat zijn doeleinden te radicaal waren voor de nieuwe Franse regering. Bakoenin kreeg een lening van 2000 frank van de Franse regering om in het Groothertogdom Posen een Poolse opstand te organiseren tegen Pruisen en Rusland. In 1848 verspreidde de Russische ambassadeur in Frankrijk de leugen dat Bakoenin een Russische spion zou zijn.
Bakoenin nam in juni 1848 deel aan het panslavische congres in Praag. Tijdens het congres brak een opstand in Praag uit, nadat een Tsjechische betoging tegen de benoeming van de nieuwe landvoogd werd aangevallen door het Oostenrijkse leger. Bakoenin vocht mee met de opstandelingen. De opstand werd neergeslagen, waarna Bakoenin naar Duitsland vluchtte. Bakoenin schreef toen de "Oproep aan de Slaven", waarin hij betoogde dat de Slavische volkeren in Oostenrijk-Hongarije en de Duitse Bond zich onafhankelijk moesten verklaren. Bakoenin pleitte voor een bondgenootschap van alle Europeanen tegen ondemocratische overheden. Hij wilde dat alle Slavische volkeren zich zouden verenigen in een democratisch land dat lid zou worden van “"de Universele Federatie van Europese Republieken"”.
In de krant "Neue Rheinische Zeitung" – waarvan Karl Marx de hoofdredacteur was – werd op 6 juli 1848 een artikel geplaatst waarin Bakoenin werd beschuldigd van spionage voor Rusland. Het artikel beweerde dat George Sand hiervoor bewijs had. Sand stuurde een open brief naar de krant, waarin zij schreef dat dit onjuist was en dat zij geen enkele twijfel had over de integriteit en betrouwbaarheid van Bakoenin. Marx publiceerde een rectificatie met daarbij de brief van Sand in de editie van 20 juli.
Bakoenin vertrok in maart 1849 naar Dresden. De Duitse vorsten draaiden democratische verworvenheden terug nadat de Pruisische koning had geweigerd de grondwet van het Frankfurter Parlement te ondertekenen. Op 1 mei 1849 liet de Saksische koning Friedrich August II het Saksische parlement ontbinden, wat leidde tot demonstraties. Op 3 mei brak in Dresden de Dresdner Meiopstand uit, nadat Saksische troepen hadden geschoten op de demonstranten. Bakoenin nam deel aan de opstand en ontwierp samen met Gottfried Semper de linie van barricades. Op 6 mei trokken Pruisische troepen de stad binnen, maar zij moesten zich terugtrekken door hevige weerstand van de revolutionairen. De leider van de opstandelingen was Otto Leonard Heubner. Bakoenin werd een adviseur van Heubner. De Saksische en Pruisische troepen konden niet door de barricades van de revolutionairen komen. De Saksische en Pruisische troepen vermeden daarna straatgevechten door het slopen van muren tussen huizen, zodat ze via de huizen konden oprukken. Op 9 mei was de Pruisische overmacht te groot en op advies van Bakoenin besloot Heubner om Dresden te verlaten om op een betere verdedigbare locatie te hergroeperen. Op uitnodiging van de burgerwacht van Chemnitz gingen de opstandelingen naar Chemnitz om daar een Saksisch parlement bijeen te roepen. Toen Heubner en Bakoenin ’s avonds op 10 mei in Chemnitz aankwamen – ze waren voor de revolutionaire milities uit gereisd – werden ze door de burgemeester naar een hotel gebracht. Het bleek een valstrik te zijn, want nadat ze in slaap waren gevallen, werden ze door soldaten gearresteerd. Naar schatting stierven er ongeveer 200 revolutionairen en 31 militairen tijdens de Meiopstand.
Gevangenschap, ballingschap en ontsnapping.
Bakoenin werd in de Vesting Königstein gevangen gehouden. In januari 1850 kreeg hij de doodstraf opgelegd, maar in juni werd zijn straf omgezet naar levenslang. In juni 1850 werd hij aan Oostenrijk-Hongarije uitgeleverd, dat hem ervan verdacht dat hij een Tsjechische opstand aan het organiseren was. Bakoenin werd ter dood veroordeeld door de Oostenrijkse rechtbank, maar de straf werd omgezet naar levenslang. In mei 1851 werd hij aan Rusland uitgeleverd. In Rusland werd hij veroordeeld tot levenslange isoleercel in de Petrus- en Paulusvesting en slechts een paar familieleden mochten hem sporadisch bezoeken. Eind juli 1851 kreeg Bakoenin het bevel om een verslag te schrijven over zijn revolutionaire activiteiten in de vorm van een biecht aan de tsaar. Bakoenin vroeg in dit verslag om een omzetting van zijn gevangenisstraf naar dwangarbeid in Siberië. Uit een brief van Bakoenin die uit de gevangenis was gesmokkeld door zijn zus, bleek dat hij naar Siberië wilde om zijn revolutionaire activiteiten te hervatten. Zijn verzoek om verbannen te worden naar Siberië werd door de tsaar geweigerd. De tsaar vond namelijk dat Bakoenin geen oprecht berouw toonde, want Bakoenin weigerde om belastende informatie over andere revolutionairen te geven. Wegens het risico op een Britse aanval op Sint-Petersburg tijdens de Krimoorlog werd Bakoenin in 1854 overgebracht naar het fort van Sjlisselburg. In februari 1855 stierf Nicolaas I en werd opgevolgd door Alexander II. De nieuwe tsaar schrapte Bakoenin van de lijst voor de traditionele amnestie bij de troonsbestijging. Dankzij smeekbedes van zijn moeder werd Bakoenin in 1857 toch naar Siberië verbannen.
Bakoenin had goede banden met gouverneur Nikolaj Moeravjov-Amoerski van Oost-Siberië, die een neef was van zijn moeder. In 1858 trouwde Bakoenin met Antonia Kwiatkowska. Bakoenin verhuisde in maart 1859 naar Irkoetsk, waar hij ging werken bij een handelsbedrijf. In 1861 mocht Bakoenin een handelsexpeditie maken naar de kust via de rivier de Amoer en kreeg 3500 roebels mee van het bedrijf. Hij gebruikte deze expeditie om te vluchten. Op 17 juni vertrok Bakoenin naar de havenstad Nikolajevsk. Dankzij zijn papieren van het handelsbedrijf reisde hij met een Russisch militaire schip naar De-Kastri. Op 20 juli ging hij met een Amerikaans schip naar Japan. Hij kwam op 16 augustus aan in Hakodate en ging vandaar uit naar Yokohama. Op 17 september vertrok hij met een Amerikaanse klipper naar San Francisco, waar hij op 15 oktober aankwam. In de Verenigde Staten leende Bakoenin geld van Russische emigranten. Op 21 oktober ging hij met de stoomboot via het Panamakanaal naar New York. Hij arriveerde op 15 november in New York. De Russische ambassadeur in de Verenigde Staten eiste de uitlevering van Bakoenin, maar dat werd geweigerd door de Amerikaanse regering. Bakoenin vertrok op 14 december uit New York en kwam op 27 december 1861 aan in Groot-Brittannië. Later arriveerde de vrouw van Bakoenin in Londen.
Terug in West-Europa.
Bakoenin ging schrijven voor de tijdschriften "De Poolster" en "De Klok" van Herzen en Ogarjov. Bakoenin pleitte in 1862 voor een democratische Slavische federatie, waarbij de overheid van onderaf bestuurd zou worden door de gemeentes.
Tijdens de gevangenschap van Bakoenin verscheen in 1853 in de Britse krant "The Morning Advertiser" een artikel met de bewering dat Bakoenin een Russische spion was. Dit artikel was ondertekend met “"Dr. Marx"”. Bij de terugkeer van Bakoenin zei Herzen dat Karl Marx dit artikel had geschreven, terwijl Karl Marx beweerde dat een andere Marx dit artikel had geschreven. Op 5 maart 1862 werd een anoniem stukje gepubliceerd in de Britse krant "Free Press" dat beweerde dat Bakoenin een Russische spion was. Bakoenin verdacht Karl Marx als schrijver, want Karl Marx was een vaste medewerker bij de krant.
In februari 1863 ging Bakoenin naar Zweden om van daaruit een opstandelingengroep te organiseren in het Grootvorstendom Finland om de Poolse Januariopstand te ondersteunen, maar hij kon niks ter uitvoer brengen. Door de mislukking van de Poolse opstand verloor Bakoenin zijn vertrouwen in het panslavisme. Bakoenin verweet de nederlaag aan de weigering van de aristocratische Poolse leiders om het grootgrondbezit te hervormen.
Overgang naar het anarchisme.
In 1864 verhuisde Bakoenin naar Italië. Bakoenin maakte ook reizen naar het buitenland, waarbij hij onder andere Proudhon bezocht. In 1865 richtte Bakoenin een genootschap op met ongeveer dertig leden – waaronder Élisée Reclus en César De Paepe – waarvoor hij een anarchistisch beginselprogramma schreef. In 1867 verhuisde Bakoenin naar Zwitserland. In datzelfde jaar was Bakoenin aanwezig bij het oprichtingscongres van de Internationale Bond voor Vrede en Vrijheid. Tijdens dit congres hield hij zijn eerste anarchistische toespraak. Volgens Bakoenin kon er slechts vrede ontstaan als iedere Staat werd opgeheven en vervangen zou worden door een federatie van autonome gemeenschappen. Bakoenin werd in het bestuur van de bond gekozen. Bij het tweede congres van de Bond voor Vrede en Vrijheid in 1868 betoogde Bakoenin dat de bond een anarchistisch programma moest aannemen. Bakoenin richtte de "Internationale Alliantie van Socialistische Democratie" op, nadat het congres niet met het anarchistische programma instemde.
Bakoenin stuurde de Italiaanse anarchist Giuseppe Fanelli naar Spanje om daar afdelingen van de Internationale Alliantie op te richten. In 1869 wilde Bakoenin dat de Internationale Alliantie onderdeel zou worden van de Eerste Internationale. De algemene raad van de Eerste Internationale onder leiding van Karl Marx gaf geen toestemming voor de toetreding van de Internationale Alliantie, omdat alleen nationale organisaties lid mochten worden. De Internationale Alliantie van Bakoenin werd in juli 1869 opgeheven, waarbij de Spaanse en Italiaanse afdelingen van de alliantie onderdeel werden van de Eerste Internationale. Hierdoor kreeg de Eerste Internationale voor het eerst afdelingen in Spanje en Italië. Samen met James Guillaume richtte Bakoenin de "Fédération Romande" op dat de Franstalige Zwitserse afdelingen van de Eerste Internationale verenigden.
In de zomer van 1869 beschuldigde Sigismund Borkheim – die bevriend was met Karl Marx – in een Berlijnse krant Bakoenin ervan een Russische spion te zijn. Ook de marxist Wilhelm Liebknecht maakte in een artikel deze beschuldiging. Op verzoek van Bakoenin organiseerde de Eerste Internationale een onafhankelijke jury om de beschuldigingen te onderzoeken. De jury concludeerde dat de beschuldigingen ongefundeerd waren en dat Liebknecht schuldig was aan laster. Liebknecht erkende dat hij fout zat en beloofde een rectificatie te schrijven, die echter nooit verscheen. Enkele weken later maakte de marxist Mozes Hess dezelfde beschuldigingen. In een brief van Bakoenin aan Herzen uit oktober 1869, schreef Bakoenin dat hij vermoedde dat Marx achter deze lasterartikelen zat.
Samenwerking en conflict met Sergej Netchajev.
In 1869 ontmoette Bakoenin de Russische revolutionair Sergej Netchajev. Netchajev loog dat hij uit de Petrus- en Paulusvesting was ontsnapt en dat hij een leider was van een grote revolutionaire organisatie. Bakoenin en Netchajev werkten samen om revolutionaire literatuur naar Rusland te smokkelen. In augustus 1869 keerde Netchajev terug naar Rusland, maar moest daar wegvluchten nadat hij een mederevolutionair had vermoord.
Hoewel Bakoenin een tegenstander was van de politieke denkbeelden van Marx, respecteerde hij zijn economische werken. Bakoenin beloofde aan een Russische uitgever om Het Kapitaal van Marx naar het Russisch te vertalen. De uitgever zou voor de vertaling 1200 roebels betalen, inclusief een voorschot van 300 roebels. In januari 1870 was Netchajev terug in Zwitserland en overtuigde Bakoenin te stoppen met vertalen, nadat Netchajev beloofde om het voorschot terug te betalen. Zonder medeweten van Bakoenin schreef Netchajev een dreigbrief aan de uitgever dat de afspraak met Bakoenin was vervallen en dat het voorschot nooit terug zou worden betaald. Netchajev dreigde in de brief met geweld tegen de uitgever. De uitgever stuurde Netchajevs dreigbrief naar Marx met een begeleidende brief waarin stond dat de uitgever twijfelde of dat Bakoenin wist van Netchajevs brief. De uitgever stuurde ook een woedende brief naar Bakoenin, waardoor Bakoenin achter de dreigementen van Netchajev kwam. Bakoenin beloofde aan de uitgever om het voorschot terug te betalen.
Netchajev stal vertrouwelijke documenten van Bakoenin en Ogarjov als chantagemateriaal. Ook wist Netchajev een som geld van Ogarjov onder foute voorwendselen los te krijgen. Met het geld en de documenten trok Netchajev naar Londen. Op zijn terugreis naar Zwitserland werd Netchajev door de Zwitserse grenspolitie gearresteerd, waarbij de "Catechismus van de Revolutionair" werd gevonden. Bakoenin wordt beschuldigd van coauteurschap, maar Bakoenin heeft zelf kritiek geleverd op de catechismus. In een brief van Bakoenin aan Netchajev gedateerd op 2 juni 1870 schreef Bakoenin: “"… ik zei dat je een boef was en je catechismus een boevencatechismus"”. Bakoenin geloofde in een spontane revolutie door de bevolking, terwijl Netchajev in zijn catechismus pleitte voor infiltratie door revolutionairen in de overheid om geheimen te ontdekken van hoge beambten voor het gebruik tijdens een staatsgreep. Volgens Bakoenin zijn de ideeën uit de catechismus van Netchajev gevaarlijk, omdat het een revolutionaire minderheid in een positie brengt, waardoor ze de mogelijkheid krijgen om de bevolking te onderdrukken.
Frans-Pruisische Oorlog.
In 1870 brak de Frans-Pruisische Oorlog uit. Bakoenin betoogde in het pamflet "Brieven aan een Fransman over de huidige crisis" uit september 1870 dat de Franse arbeiders en boeren in opstand moesten komen tegen de Pruisische en Franse regeringen. Bakoenin kwam op 15 september 1870 aan in Lyon en begon samen met anarchisten en socialisten een comité. Bakoenin schreef een manifest dat op 27 september in de gehele stad werd verspreid. Bakoenin pleitte hierin voor de afschaffing van de Staat en de onteigening van de productiemiddelen door diegenen die ermee werkten. Nadat de overheid probeerde om de lonen van de arbeiders te verlagen, brak er op 28 september 1870 een demonstratie uit. Het comité van Bakoenin nam het stadhuis van Lyon in. Gustave Paul Cluseret was door het comité belast met de leiding over de Nationale Garde, maar verraadde het comité door de officiële gemeenteraad weer te installeren. Bakoenin werd gearresteerd, maar werd door anarchisten bevrijd. Hij vluchtte naar Italië.
Bakoenin was een bewonderaar van de Parijse Commune van 1871. Aanhangers van Bakoenin, zoals Élisée Reclus en Eugene Varlin, speelden een belangrijke rol in de Parijse Commune. De Parijse Commune en de Eerste Internationale werden bekritiseerd door de Italiaanse nationalist Giuseppe Mazzini. Bakoenin schreef een pamflet en een brochure tegen Mazzini in augustus 1871. De populariteit van het anarchisme in Italië groeide mede door Bakoenins polemiek tegen Mazzini. In deze periode begon Bakoenin een boek te schrijven. Dit boek is nooit voltooid en werd postuum gepubliceerd in afzonderlijke delen, waaronder "God en de Staat".
Conflict met Karl Marx in de Eerste Internationale.
Binnen de Eerste Internationale bestond er een meningsverschil tussen Bakoenin en Marx over de kwestie van "politieke actie". Met "politieke actie" werd bedoeld de strijd om de verovering van de staatsmacht en deelname aan verkiezingen met politieke partijen. Bakoenin was tegen politieke actie en alleen voorstander van economische actie via bijvoorbeeld vakbonden. Volgens Bakoenin zou politieke actie leiden tot centralisering van de macht bij de partijleiding. Bakoenin vond dat iedere afdeling van de Eerste Internationale het recht moest hebben om haar eigen standpunt te bepalen over politieke actie. Volgens Bakoenin moest de Eerste Internationale een federatie van zelfstandige arbeidsgroepen zijn, terwijl Marx een voorstander was van centralisatie. In de Zwitserse afdeling van de Eerste Internationale ontstond een splitsing tussen de marxisten en de anarchisten. Op 31 oktober 1871 werd de Jurafederatie opgericht door de Zwitserse anarchisten.
In 1871 riep de algemene raad van de Internationale een conferentie bijeen in Londen, waarbij geen aanhangers van Bakoenin waren uitgenodigd. Hierdoor werden alle resoluties van Marx aangenomen. In een resolutie werd politieke actie verplicht gesteld. Dit was tegen de wil van de anarchistische afdelingen in Frankrijk, Spanje, Italië en Zwitserland. De anarchisten vonden dat de macht van de algemene raad verminderd diende te worden. De anarchisten organiseerden een conferentie in Sonvillier, waar opgeroepen werd om de Internationale te organiseren als een “"vrije federatie van autonome groepen"”.
In september 1872 was het congres van de Eerste Internationale in Den Haag. Bakoenin kon daar niet aanwezig zijn, omdat hij strafrechtelijk gezocht werd in Frankrijk en Duitsland. De oppositie tegen Marx bestond uit de anarchisten, Britse vakbondsvertegenwoordigers en de afdelingen van Nederland en België. De meerderheid van de aanwezigen op het congres stond achter Marx. Bij dit congres werd bevestigd dat politieke actie verplicht was voor de afdelingen van de Eerste Internationale. Tot groot ongenoegen van alle niet-marxisten besloot de algemene raad om het bestuur te verplaatsen van Londen naar New York. Marx wilde de verplaatsing omdat hij bang was dat de Eerste Internationale in handen zou komen van de blanquisten, hoewel zij Marx tijdens het congres hadden gesteund. De blanquisten liepen daarop boos uit het congres weg. De verplaatsing van het bestuur was de doodssteek voor de Eerste Internationale, omdat haar zwaartepunt in Europa lag.
Daarna maakte Marx de brief van Netchajev aan de uitgever bekend, hoewel de uitgever aangegeven had dat Bakoenin vermoedelijk niets van deze brief afwist. Daarna maakte Marx de beschuldiging dat Bakoenin niet de Internationale Alliantie had opgeheven. Er werd een commissie ingesteld om te onderzoeken of dat de alliantie nog bestond. De commissie concludeerde dat er geen bewijs was voor het bestaan van de alliantie, maar toch werden Bakoenin en Guillaume geroyeerd. Na het congres van Den Haag kwam een groot deel van de tegenstanders van Marx – inclusief Bakoenin – bijeen op het congres van Saint-Imier, waar de besluiten van het Haagse congres ongeldig werden verklaard.
In het Amerikaanse Duitstalige blad "Die Arbeiter-Union", dat werd uitgegeven door marxisten, werd Bakoenin beschuldigd dat hij een Russische spion zou zijn. In het artikel stond alleen dat de bron een bekende Duitse revolutionair uit Londen was. Bakoenin vermoedde daarom dat Marx achter deze lastercampagne zat.
Laatste jaren.
Bakoenin schreef in 1873 de brochure "Staat en Anarchie", waarin hij onder andere het marxisme en het panslavisme bekritiseerde.
Bakoenin nam in juli 1874 deel aan een anarchistische opstand in de Italiaanse stad Bologna. Het plan van Carlo Cafiero was om de poorten van de stad te bestormen door een groep opstandelingen buiten de stad, waarna andere groepen verschillende barricades zouden oprichten in de stad. De rebellen buiten de stad vluchtten weg toen de politie te paard aan kwam. Bakoenin en anderen zaten in de stad te wachten, want zij zouden het arsenaal bestormen als de poorten waren gebarricadeerd. Nadat duidelijk werd dat de opstand was afgeblazen, liep Bakoenin vermomd als priester naar Verona. Via Verona ging hij naar Zwitserland.
Bakoenin stierf op 1 juli 1876 in Bern en ligt begraven op het Bremgartenfriedhof.
Denkbeelden.
Vrijheid.
Vrijheid is – volgens Bakoenin – dat niemand gedwongen wordt om iemand anders te gehoorzamen, zodat iedereen de mogelijkheid heeft om te handelen volgens zijn of haar eigen wil. Alle wetten afgedwongen door geweld of bedreiging worden door Bakoenin verworpen. Bakoenin erkent de menselijke afhankelijkheid aan de natuur en de natuurwetten, maar beschouwt dit niet als onderdrukking of slavernij, omdat de mens slechts leeft dankzij de natuurwetten. Natuurwetten beschrijven hoe natuurlijke fenomenen feitelijk gedragen en werken op de mens zonder tussenkomst van geweld of bevel door een andere persoon. Bakoenin schreef: "Werkelijk, tegen deze natuurwetten is de opstand (…) onmogelijk. We kunnen ze miskennen of nog niet kennen, maar we kunnen tegenover hen niet ongehoorzaam zijn, omdat zij de grondslag en zelfs de levensvoorwaarden voor ons bestaan vormen; zij omgeven, doordringen ons, regelen al onze bewegingen, gedachten en handelingen; zelfs als wij menen ongehoorzaam tegenover hen te zijn, doen wij niets anders dan hun almacht openbaren. Ja, wij zijn zonder uitzondering slaven van deze wetten. Maar er is niets vernederends in deze slavernij of liever, het is helemaal geen slavernij. Want de slavernij vooronderstelt een uitwendige meester, een wetgever, die staat buiten hem wie hij beveelt; terwijl deze wetten niet buiten ons staan; zij zijn onafscheidelijk van ons, zij vormen ons wezen, ons gehele bestaan, lichamelijk, geestelijk en zedelijk. Wij leven, ademen, handelen, denken en willen slechts door hen. Buiten hen zijn wij niets, bestaan wij niet."”
Volgens Bakoenin komt de menselijke neiging om anderen te onderdrukken voornamelijk uit haar dierlijke afkomst en de noodzakelijke strijd tegen gevaarlijke natuurlijke omstandigheden. Door gezamenlijke arbeid en kennisoverdracht via de samenleving zal de mens steeds meer zijn instincten ondergeschikt maken aan een steeds rationeler geest. Vrijheid is dus volgens Bakoenin het resultaat van het leven in een samenleving. Het karakter en de denkbeelden van een persoon worden volgens Bakoenin bepaald door de intellectuele en morele atmosfeer waarin hij opgroeit en leeft. De samenleving beïnvloedt de mens op natuurlijke wijze zonder dwang of geweld. De eigenschappen waarmee de mens zich onderscheidt van andere dieren komen volgens Bakoenin voort uit de samenleving. De mens verschilt van andere dieren door zijn vermogen om abstract te denken door middel van taal. Taal is ontstaan als een communicatiemiddel tussen verschillende mensen en is dus per definitie een product van de samenleving.
Volgens Bakoenin kan een mens alleen vrij zijn, als alle mensen om hem heen vrij zijn. Vrij zijn betekent dat een individu als mens wordt behandeld door iedereen om hem heen, dat wil zeggen dat men zijn vrijheid respecteert. Bakoenin schreef: “"Ik ben zelf alleen menselijk en vrij voor zover ik de vrijheid en menselijkheid van alle mensen om mij heen erken. (…) Een slavendrijver is geen mens maar een meester. Door de menselijkheid van zijn slaven te verloochenen, verloochent hij de zijne."” Een onderdrukker is niet vrij, omdat zijn ondergeschikten een gevaar vormen voor zijn privileges en leven. De onderdanen zien de heerser niet als een mens en voelen geen medelijden met hem, waardoor ze bereid zijn om geweld tegen hem te gebruiken. Om werkelijk vrij te zijn, moeten de rechten van het individu erkend en bevestigd worden door andere mensen, die dat alleen doen als zij dezelfde vrijheid en rechten hebben. Volgens Bakoenin wordt de vrijheid van iemand niet beperkt door de vrijheid van een ander, maar is juist de gelijke vrijheid van allen de voorwaarde voor de vrijheid van het individu. Volgens Bakoenin kan er geen vrijheid bestaan zonder gelijkheid van rechten. Gelijkheid gecombineerd met vrijheid is niet de opheffing van verschillen tussen mensen, maar is de opheffing van privileges.
Bakoenin is een tegenstander van menselijke onderdrukking, maar aanvaardt het vrijwillig opvolgen van advies en leiderschap dat niet gewelddadig wordt opgelegd. Bakoenin schreef: “"Volgt hieruit dat ik alle gezag verwerp? Deze gedachte is verre van mij. Wanneer er sprake is van laarzen, laat ik het op het gezag der schoenmakers aankomen, indien er sprake is van een huis, een kanaal of een spoorweg, raadpleeg ik dat van de bouwkundige of de ingenieur. Voor enige bijzondere wetenschap richt ik mij tot de ene of andere geleerde. Maar ik laat mij noch de schoenmaker, noch de bouwkundige, noch de geleerde zijn gezag opdringen. Ik hoor ze vrij aan met alle eerbied, die hun verstand, hun karakter, hun kennis verdienen, terwijl ik mij altijd mijn onbetwistbaar recht van kritiek en controle voorbehoud. Ik stel mij niet tevreden met één enkele autoriteit op een bepaald gebied te raadplegen, ik raadpleeg er velen. Ik vergelijk hun meningen en kies die welke mij het meest juist voorkomt. Maar ik erken, zelfs in bijzondere vraagstukken, geen onfeilbaar gezag. Bijgevolg heb ik in niemand een onbeperkt vertrouwen, welk een eerbied ik ook voor de menselijkheid en de oprechtheid van een of ander individu mag hebben. Zulk een geloof zou noodlottig zijn voor mijn rede, mijn vrijheid en zelfs voor het welslagen van mijn ondernemingen: het zou me onmiddellijk veranderen in een domme slaaf, een instrument voor de wil en de belangen van anderen."”
Kritiek op de Staat.
Bakoenin was een tegenstander van de Staat, omdat hij de overheid beschouwde als een vorm van onderdrukking. Hij had ook geen vertrouwen in een democratische overheid, omdat ook daar de macht is gecentraliseerd bij een minderheid. Deze minderheid is wel gekozen door de bevolking, maar de minderheid heeft de volmacht om zelf beslissingen te nemen. Bakoenin geeft wel de voorkeur aan een democratische overheid boven een dictatuur. Bakoenin schreef “"dat men niet moet denken dat wij de democratische regering willen aanvallen ten voordele van de monarchie. De meest gebrekkige democratische republiek is duizendmaal meer waard dan de meest verlichte monarchie. Het democratische regime betrekt de massa langzaamaan bij het openbare leven."”
Bakoenin bekritiseerde de theorie over het sociaal contract. Volgens deze theorie bestaat de samenleving pas nadat de Staat is opgericht. Dit is volgens Bakoenin onjuist, omdat het bestaan van een samenleving moet voorafgaan aan de ontwikkeling van een taal. Zonder taal zou er geen overleg en afspraken mogelijk zijn en dus ook geen sociaal contract. Volgens Bakoenin leidt het sociaal contract tot onethische gevolgtrekkingen. Het onderscheid tussen goed en kwaad ontstond volgens deze theorie pas bij het ondertekenen van het denkbeeldige verdrag, wat betekent dat ethiek niet geldt voor diegenen die het contract niet hebben ondertekend, dus bij oorlog hoeft er dan geen rekening gehouden te worden met moraal.
Antikapitalisme.
Bakoenin was een tegenstander van het kapitalisme. Het belangrijkste kenmerk van het kapitalisme is volgens Bakoenin dat de meerderheid van de bevolking zijn arbeid verkoopt aan privé-eigenaren van productiemiddelen in ruil voor loon. De overheid beschermt de kapitalistische eigendomsrechten, waardoor een minderheid grote delen van de productiemiddelen bezit. De loonarbeider bezit geen productiemiddelen, zoals grond, grondstoffen, werkplaatsen en machines. Men kan alleen voedsel en andere bestaansmiddelen verkrijgen door arbeid uit te oefenen op productiemiddelen. De arbeider moet zichzelf daarom verkopen aan een "particuliere eigenaar van productiemiddelen" (kapitalist) voor loon om aan de benodigde bestaansmiddelen te komen. Bij het kapitalisme kunnen de arbeiders kiezen tussen armoede of het werken in loondienst. Loonarbeiders kunnen hun werkgever kiezen, maar ze moeten altijd een werkgever kiezen als ze geen productiemiddelen bezitten. De geproduceerde waarde komt grotendeels in handen van de kapitalist, terwijl de arbeider slechts een klein gedeelte van de door hem geproduceerde waarde ontvangt. Voor loon moeten de arbeiders alle bevelen opvolgen. Bakoenin beschreef de hiërarchische structuur van een kapitalistisch bedrijf als volgt:
“"En zodra het contract is besproken, zal het slavendom van de arbeiders extra worden verhoogd, of om het beter te stellen, alvorens het contract is besproken, gedreven door honger, heeft hij slechts het potentieel van een slaaf; nadat het wordt besproken wordt hij in feite een slaaf. Welke koopwaar heeft hij namelijk aan zijn werkgever verkocht? Het is zijn arbeid, zijn persoonlijke diensten, de productieve krachten van zijn lichaam, zijn verstand, en de geest die onafscheidelijk van zijn persoon is — het is daarom zijn totale persoon. Vanaf dan zal de werkgever over hem waken, of direct of door middel van opzichters. Elke dag tijdens arbeidstijd en in de gecontroleerde omstandigheden. De werkgever zal de eigenaar van zijn acties en bewegingen zijn. Wanneer hem wordt verteld: “Doe dit” dan wordt de arbeider verplicht om het te doen; of als tegen hem wordt gezegd: “Ga daar heen”, dan zal hij gaan. Is dit niet wat tegen een slaaf wordt geroepen?"”
Kritiek op religie.
Volgens Bakoenin is religie ontstaan door het menselijke vermogen om abstract te denken en te fantaseren. Bakoenin vergeleek mensen die denken dat ze met een god communiceren met kinderen en krankzinnige mensen die geloven dat hun fantasiebedenksels werkelijk bestaan. Volgens Bakoenin wordt religie in stand gehouden door indoctrinatie en conformisme, maar ook dankzij ontevredenheid over de werkelijke wereld met zijn beperkingen en problemen. Religie verzoent de gelovige met onderdrukking, onrechtvaardigheid en armoede in de wereld door het volmaakte geluk in een fictieve hemel te beloven. Hierdoor wordt het leven ondergeschikt gemaakt aan het streven van de gelovige naar een fictief hiernamaals. Heersers gebruiken religie volgens Bakoenin om hun belangen te beschermen door de berusting van gelovigen in de wereldse onrechtvaardigheden en door de autoriteit die de heersers krijgen van de priesters, profeten en openbaringen. De gehoorzaamheid aan goddelijke openbaringen wordt als goed beschouwd, omdat God wordt gezien als het alwetende, almachtige en algoede wezen. Gelovigen zijn vaak gehoorzaam aan Gods tussenpersonen in de vorm van priesters en de door hun gesteunde regeringen, want de gelovige denkt dat diens bevelen van de almachtige en alwetende God afkomen. Ongehoorzame mensen worden bedreigd met straf in het hiernamaals. Een alternatief voor het religieuze machtsmonopolie is de erkenning dat alle mensen in gelijke mate bezield zijn door God, maar dat zou betekenen dat de verschillende tegenstrijdige leerstellingen ontspringen aan een onfeilbare God, wat volgens de logica onmogelijk is. Volgens Bakoenin is religie hierdoor noodzakelijkerwijs autoritair.
Collectief-anarchisme.
De visie van Bakoenin over een anarchistische samenleving staat bekend als het collectief-anarchisme. Bij het collectief-anarchisme zijn de grond en grondstoffen het collectieve eigendom van iedereen. Iedereen mag beschikken over de voortbrengselen van zijn arbeid, zolang hij niemand in loondienst heeft. Mensen die samenwerken met dezelfde productiemiddelen vormen gezamenlijk een productieve associatie en zij mogen zelf bepalen hoe de opbrengst onder elkaar verdeeld wordt. De inwoners van buurten, wijken en dorpen besturen hun gemeenschap (commune) via democratische ledenvergaderingen. De commune zou consumptiemiddelen uitdelen aan mensen die gehandicapt, ziek of gepensioneerd zijn. De arbeidsassociaties kunnen lid worden van een federatie per bedrijfstak. De communes kunnen gaan samenwerken in regionale federaties. Iedere individu, associatie en commune is autonoom en heeft het recht op het verlaten van iedere samenwerkingsverband. Alle afgevaardigden, functionarissen en woordvoerders worden democratisch gekozen en kunnen op iedere moment afgezet worden door de leden.
Tactiek.
Bakoenin dacht dat een revolutie nodig was om een anarchistische samenleving te verwezenlijken. Een revolutie is volgens hem niet opwekbaar door een klein aantal individuen, maar ontstaat uit een samenloop van omstandigheden. Revoluties zijn volgens Bakoenin in sommige tijden onmogelijk en in andere perioden onvermijdelijk. Armoede of onderdrukking zorgen niet voor een revolutie, maar het is de wanhoop die eruit kan voortkomen. Wanhoop is het gevoel dat het niet langer meer op de huidige manier door kan, omdat er geen hoop is op verbetering onder de huidige machthebbers. Hierdoor heeft men het gevoel dat men niks meer te verliezen heeft en dat het verwijderen van het bestaande systeem kan leiden tot een verbetering. Voor het uitbreken van een revolutie moet de bevolking daarnaast ook het gevoel hebben dat een bepaald recht hen ontnomen wordt. Volgens Bakoenin zijn de industriële arbeiders, landarbeiders, kleine boeren en het lompenproletariaat het meest geneigd tot opstand.
Volgens Bakoenin moet er een geheime organisatie van anarchisten bestaan om de revolutie een anarchistisch karakter te geven. Deze organisatie zou enkele honderden leden moeten hebben in Europa. De leden van de geheime organisatie steunen in rustige perioden het opzetten van vakbonden, coöperaties en boerenorganisaties. Tijdens de spontane revolutie zouden er anarchistische propagandisten naar de opstandige gebieden gestuurd worden om de bevolking te stimuleren tot het oprichten van lokale organisaties volgens anarchistische principes. Het genootschap organiseert een federale vergadering van de democratisch gekozen afgevaardigden van alle opstandige gemeenschappen. De revolutie moet geleid worden door de autonome arbeidsassociaties en communes. Het geheime genootschap mag geen enkele officiële gezag krijgen toebedeeld, want dat zou ze in een overheersende rol brengen. Ze moeten geen macht of privileges krijgen, maar zich ondergeschikt maken aan de lokale gemeenschappen. Bakoenin beschreef de rol van de geheime organisatie als volgt:
“"Deze associatie gaat van de overtuiging uit dat revoluties nooit door individuen gemaakt worden, noch zelfs door geheime genootschappen. Zij ontstaan als vanzelf, voortgebracht door de dwang der omstandigheden, door het verloop van de gebeurtenissen en feiten. Zij worden lang voorbereid in de diepte van het instinctief bewustzijn der volksmassa’s — dan barsten zij los, dikwijls schijnbaar door onbeduidende oorzaken ontketend. Al wat een goed georganiseerd genootschap kan doen is in de eerste plaats behulpzaam zijn bij de geboorte van een revolutie door onder de massa’s de ideeën te verspreiden die aan haar instincten beantwoorden, en niet door het organiseren van het leger van de revolutie — het leger moet altijd het volk zijn — maar van een soort revolutionaire staf, samengesteld uit toegewijde, energieke, intelligente personen, vooral oprechte en geen eerzuchtige of ijdele vrienden van het volk; een staf, die in staat is als bemiddelaar dienst te doen tussen de revolutionaire idee en de volksinstincten."”
De tactiektheorie van Bakoenin is bekritiseerd door verschillende anarchisten, omdat zij het te autoritair vonden.
Kritiek op het marxisme.
De strijd tussen Bakoenin en Marx binnen de Internationale wordt verklaard uit een combinatie van politieke en persoonlijke factoren. Op persoonlijk vlak moet worden opgemerkt dat Bakoenin er zowel anti-Duitse als antisemitische denkbeelden op na hield, terwijl Marx aanvankelijk juist anti-Slavische vooroordelen koesterde. Het meningsverschil tussen beide mannen ontaardde dan ook in persoonlijke aanvallen.
Op politiek vlak verschilden Bakoenin en Marx van mening over de te voeren strategie. De theoreticus Marx hing zijn revolutionaire strategie op aan zijn economische theorie, die voorspelde dat een grootschalige economische crisis het juiste moment zou zijn om toe te slaan, maar dat een antikapitalistische revolutie pas zou slagen als de klasse van fabrieksarbeiders voldoende gegroeid en georganiseerd zou zijn. Daarnaast wilde Marx de strijd tegen het kapitaal in alle openheid voeren, zowel parlementair als buitenparlementair, en verwierp hij Bakoenins tactiek van geheime samenzweringen.
Bakoenin deelde de mening van Marx dat de strijd tussen de heersende klassen en de werkende klassen maatgevend was. Bakoenin bekritiseerde de geschiedenisopvatting van Marx, want volgens Bakoenin negeerde Marx belangrijke factoren in de menselijke geschiedenis, zoals de verschillen tussen temperament, mentaliteit, cultuur en karaktereigenschappen van verschillende volkeren. Deze factoren veroorzaken dat landen met ongeveer dezelfde klassenstructuur een totaal verschillende dynamiek bezitten. Daarnaast vond Bakoenin dat Marx te veel nadruk legde op het stedelijke proletariaat, terwijl Marx de boeren en landarbeiders op het platteland negatief bejegende. Terwijl Marx een voorstander was van een revolutie door het proletariaat, was Bakoenin een voorstander van een revolutie door het proletariaat, de kleine boeren en het lompenproletariaat.
De belangrijkste kritiek van Bakoenin op Marx gaat over de mening van Marx over de Staat. Volgens Bakoenin is het idee van Marx om de Staat te veroveren en alle economische macht te centraliseren gevaarlijk. Bakoenin is tegen iedere vorm van (revolutionaire) overheden, omdat daarmee de macht gecentraliseerd wordt bij een kleine minderheid. De marxistische dictatuur van het proletariaat zou de eigenaar, organisator en distributeur van alles zijn en daardoor zal de overheid automatisch in een autoritaire manier regeren. Bakoenin waarschuwde dat het plan van Marx zou leiden tot een “"rode bureaucratie"”. Volgens Bakoenin corrumpeert macht altijd. Bakoenin schreef: “"Men neme de meest radicale revolutionair en plaatse hem op de troon van alle Ruslanden of verleen hem een dictatoriale macht en binnen een jaar zal hij erger dan de Tsaar zelf geworden zijn!"” Bakoenins moderne volgelingen zien hierin een juiste voorspelling van de misdaden van de Sovjet-Unie en andere landen die zich beroepen op het marxisme.
Verhouding tot het terrorisme.
Zijn oproepen tot revolutionair geweld maken Bakoenin tot op de dag van vandaag een controversiële figuur. Hij wordt wel aangemerkt als voorloper van het moderne terrorisme of ten minste van het anarchistisch terrorisme en nihilisme van de late negentiende eeuw; al tijdens Bakoenins leven, in 1866, had een zelfverklaard bakoeninist een moordaanslag op tsaar Alexander II gepleegd. De schrijver Pankaj Mishra trekt anno 2017 een lijn van Bakoenins vroege idee van geweld als scheppende drift naar de huidige tijd, waarin Marx' klassenstrijd volgens Mishra een kleinere rol speelt dan Bakoenins spontane woede.
Selecte bibliografie.
Geschriften met een * zijn postuum gepubliceerd, waarbij de jaartallen aangeven wanneer Bakoenin aan het betreffende geschrift heeft gewerkt.
Verzamelde Werken
Trivia.
Het lied "Le Lac Majeur" van de Amerikaans/Franse zanger en componist Mort Shuman uit 1973 is deels geïnspireerd op de periode in 1874 waarin Bakoenin een poging deed om via Locarno (stad) aan het Lago Maggiore ("Le lac Majeur" in het Frans) te vluchten. De openingszin "Il neige sur le lac Majeur" verwijst niet naar sneeuw ("neige"), maar naar een groot vuurwerk dat Bakoenin in 1874 zou hebben laten ontsteken.

</doc>
<doc id="37302" url="https://nl.wikipedia.org/wiki?curid=37302" title="Opstand van de comunidades">
Opstand van de comunidades

De opstand van de comunidades ("la Guerra de las Comunidades de Castilla") was een reeks van lokale opstanden in het Castilië tussen 1520 en 1521. De comunidades (vrije steden) van Castilië kwamen in opstand tegen de zware belastingen die keizer Karel V hen oplegde. Karel V slaagde er slechts moeizaam in deze opstanden te onderdrukken.
De opstand vond plaats tussen 16 april 1520 en 3 februari 1522. Volgens sommige geleerden had hij kenmerken van een moderne revolutie, voornamelijk vanwege de combinatie van afkeer tegen sociale misstanden en onredelijke belastingen en de idealen van democratie en vrijheid.
Oorsprong.
Na de dood van Ferdinand II in 1516 werd zijn kleinzoon Karel koning van Castilië en Aragon (Spanje) in co-regentschap met zijn moeder, koningin Johanna van Castilië, bijgenaamd "Juana la Loca", de waanzinnige. Karel, jong en onervaren, opgegroeid in Vlaanderen, voerde hervormingen door en stelde vertrouwelingen aan, net als hijzelf buitenlanders. Er werden geen Castilianen aangesteld in het bestuur van het wereldrijk. Daarnaast waren er moeilijkheden in Castilië door misoogsten en door de pogingen van de adel om de macht te herstellen die zij onder Isabella hadden verloren. De ambities van Karel in Europa zorgden voor zware belastingen waarvan de bevolking doorhad dat deze elders werd besteed. Na een dure propagandacampagne werd Karel tot keizer van het Heilige Roomse Rijk verkozen en in het jaar daarop verliet hij Spanje om zijn macht elders te versterken. Zijn mentor, de Utrechtse Adriaan Floriszoon Boeyens die later paus Adrianus VI zou worden, bleef achter als regent. Nadat nog meer belasting werd geheven, volgden de eerste opstanden al snel.
La Santa Junta.
Op 16 april 1520 barstte een opstand uit in Toledo. De koninklijke bestuurders werden verdreven en er werd een burgercomité gekozen onder leiding van Juan Lopez de Padilla en Pedro Lasso de Vega. Andere steden volgden. Een revolutionaire "cortes", "La Santa Junta de las Comunidades", had zijn eerste bijeenkomst in Ávila en riep zichzelf uit tot de wettige regering ten koste van de koninklijke raad. Padilla werd aangesteld als kapitein-generaal en er werden troepen verzameld. Adriaan Boeyens trad krachtig op en probeerde Medina del Campo in te nemen. Een grote brand legde de stad in puin. Verder in het land braken opstanden uit die zich ook uitbreidden naar het platteland. Het leger van Boeyens begon uiteen te vallen.
Koningin Johanna.
Troepen van de comuneros gingen naar Tordesillas om Johanna te bevrijden en haar aan de macht te brengen. Op 24 september 1520 zat de koningin voor de eerste en laatste keer de cortes voor. Karel benoemde de admiraal en generaal tot co-regenten met Boeyens, waardoor de adel waaruit dezen voortkwamen kalmeerden. Verder schrokken veel edelen terug voor de radicalere elementen van de comuneros en vreesden voor sociale wanorde. De comuneros zelf ontbrak het aan eenheid en visie. Hun poging om Johanna te gebruiken als legitimiteit van hun handelen, werkte tegen hen toen zij een stupor kreeg en geen decreten meer tekende. Tegen december hadden de koningsgezinden een nieuw leger samengesteld met behulp van veel edelen. Tordesillas werd veroverd en Johanna gevangengezet. Zij bleef daar tot zij 35 jaar later overleed.
Einde.
In februari 1521 haalde het comunero-leger een overwinning bij Torrelobaton, maar twee maanden later werden zij verpletterend verslagen in de Slag bij Villalar. Juan de Padilla werd met twee andere leiders, Francisco Maldonado en Juan Bravo, geëxecuteerd en stad na stad viel daarna. De laatste stad die tegenstand leverde was de stad waar het begonnen was, Toledo. De verdediging van de stad was in handen van Maria Pacheco, weduwe van Padilla. De stad gaf zich over op 25 oktober op voorwaarde dat het leven van de comuneros gespaard zou worden. Er leek een bestand te zijn, maar dit werd gebroken toen op 3 februari 1522 keizerlijke troepen de laatste opstand neergeslagen werd. Maria Pacheco vluchtte naar Portugal, waar zij tien jaar later stierf.
Afloop.
Nadat de opstand mislukt was, werd Castilië deel van het Habsburgse rijk. Castilië leverde vanaf toen het merendeel van de financiële en militaire middelen en later ook bestuurders. De Spaanse koloniën voor een sociale en economische achteruitgang in Spanje, die slechts gemaskeerd werd door de stroom zilver uit Amerika. Het zou meer dan een eeuw duren, maar door de vereenzelviging van de Castiliaanse adel met Habsburg werden de belangen van Castilië zelf opgeofferd en toen het uiteenviel door de te grote inspanning volgde het rijk van Habsburg al snel.
Direct na de opstand echter, zorgde Karel V voor een streng regime, maar veranderde ook zijn beleid tegenover Spanje en liet het bestuur grotendeels in Spaanse handen.
De opstand wordt in Castilië en León nog steeds herdacht met ceremonies in Villalar, nu Villalar de los Comuneros, elke 23 april.

</doc>
<doc id="37303" url="https://nl.wikipedia.org/wiki?curid=37303" title="AEXindex">
AEXindex



</doc>
<doc id="37304" url="https://nl.wikipedia.org/wiki?curid=37304" title="Vrede van Noyon">
Vrede van Noyon

De Vrede van Noyon werd in 1516 gesloten tussen Frans I, koning van Frankrijk, en keizer Karel V - als koning van Spanje (keizer van het Heilige Roomse Rijk zou hij pas in 1520 worden). Deze overeenkomst maakte samen met het Verdrag van Brussel een einde aan de Oorlog van de Liga van Kamerijk.
In 1515 had Frans I de Slag bij Marignano, bij Milaan, gewonnen van Ferdinand II van Aragon, die over het Hertogdom Milaan heerste. Toen Karel in 1516 Ferdinand opvolgde, maakte Frans I hiervan gebruik om hem de Vrede van Noyon op te leggen. Het verdrag bepaalde dat Frans I over het hertogdom Milaan zou heersen en dat Karel V Napels kreeg, op voorwaarde dat hij zou huwen met de dochter van Frans I.

</doc>
<doc id="37305" url="https://nl.wikipedia.org/wiki?curid=37305" title="Extremadura">
Extremadura

Extremadura is een van de zeventien autonome regio's van Spanje. Het ligt in het zuidwesten van Spanje en grenst aan Portugal, en de autonome regio’s Castilië-La Mancha, Castilië en León en Andalusië. In 2012 had Extremadura een inwonertal van 1.108.130. De hoofdstad is Mérida met iets meer dan 70.000 inwoners, maar de grootste stad is Badajoz met ongeveer 150.000 inwoners.
Geschiedenis.
Extremadura bestond reeds in de Romeinse periode. Mérida werd in 25 v.Chr. gesticht als hoofdstad van de nieuwe provincie Hispania Lusitania, en was een van de belangrijkste steden van het Romeinse Rijk.
Vele conquistadores, zoals Hernán Cortés, Francisco Pizarro, Pedro de Alvarado en Pedro de Valdivia, waren afkomstig uit Extremadura. Daardoor komen veel plaatsnamen uit het gebied van Extremadura ook voor in de Nieuwe Wereld. Mérida is de hoofdstad van Extremadura, maar er zijn ook belangrijke steden met dezelfde naam in Mexico en Venezuela; Medellín is nu een kleine stad in Extremadura, maar is ook de naam van de tweede grootste stad in Colombia; Albuquerque is de grootste stad van New Mexico in de Verenigde Staten en is een transcriptie van Alburquerque, een plaats in Extremadura.
Geografie.
Extremadura is gelegen in het zuidwesten van Spanje. Het gebied grenst in het noorden aan Castilië en León, in het zuiden aan Andalusië, in het oosten aan Castilië-La Mancha en in het westen aan Portugal. Vanwege de lage industrialisatie heeft Extremadura veel van zijn natuurlijke reserves behouden. Hierdoor zijn er nog verschillende natuurparken (Sierra de Gredos, Nationaal Park Monfragüe) te vinden. De belangrijkste rivieren zijn de Taag in het noorden en de Guadiana in het zuiden.
Cultuur.
Werelderfgoedlijst.
Extremadura kent 3 monumenten die op de werelderfgoedlijst van de UNESCO staan:
Bestuurlijke indeling.
De hoofdstad van Extremadura is Mérida. De regio is onderverdeeld in twee provincies:

</doc>
<doc id="37307" url="https://nl.wikipedia.org/wiki?curid=37307" title="Juan van Oostenrijk">
Juan van Oostenrijk

Juan (of Jan) van Oostenrijk (Regensburg, 24 februari 1547 – Bouge bij Namen, 1 oktober 1578) was een Spaans legerleider en landvoogd van de Nederlanden aan het begin van de Tachtigjarige Oorlog.
Jonge jaren.
Don Juan was een onwettige en in het geheim geboren zoon van keizer Karel V en Barbara Blomberg. Hij werd op driejarige leeftijd bij zijn moeder weggehaald, maar anders dan bij zijn halfzus Margaretha van Parma bleef zijn afkomst geheim. De keizer bedacht een dekmantel en liet zijn muzikant François Massi een verklaring tekenen dat het ging om een buitenechtelijk kind van de suppoost Adrien Dubois. Dubois had Massi zogezegd gevraagd om het kind naar Spanje te brengen zodat zijn vrouw er niet van zou horen. 
In Spanje werd 'Gerónimo' toevertrouwd aan Luis de Quijada en Magdalena de Ulloa, die hem opvoedden in hun kasteel in Villagarcía de Campos. In juli 1558 mocht hij naar Yuste komen om voor het eerst de oude keizer te ontmoeten, maar een erkenning kwam er niet. Pas na Karels dood leerden diens andere kinderen van het bestaan van Gerónimo, door toedoen van een geheime codicil. Hij werd ontvangen aan het hof van zijn halfbroer, koning Filips II van Spanje.
Als 24-jarige legeraanvoerder maakte Don Juan grote indruk door aan het hoofd van een internationale Heilige Liga het Ottomaanse Rijk te verslaan aan de Griekse westkust in de Slag bij Lepanto in 1571, aan boord van zijn vlaggenschip Real. De acute dreiging van een invasie van het in die tijd expansieve Ottomaanse Rijk was hiermee geweken.
Landvoogd van de Nederlanden.
Filips II stuurde Don Juan in 1576 als landvoogd naar de Nederlanden om de overleden Luis de Requesens te vervangen. Dit was bepaald geen aantrekkelijke promotie; zijn twee recentste voorgangers, Alva en Requesens, hadden gefaald in het onderdrukken van de Opstand. Juan had de ambitie om Filips' kroonprins te worden en Filips wilde Juan op zijn nummer zetten door hem een moeilijke missie te geven: zonder voldoende militaire middelen orde en gezag herstellen; zonder op religieus gebied concessies te doen. Juan werd naar deze post gelokt met het vooruitzicht dat hij de katholieke Schotse koningin Maria Stuart mocht gaan helpen de troon van de protestantse koningin Elizabeth I van Engeland over te nemen. Hij kwam op 3 november aan in Luxemburg, na als morenknecht van Ottavio Gonzaga vermomd door Frankrijk te hebben gereisd, terwijl daar de Hugenotenoorlogen woedden. Hij kwam net te laat om de wegens achterstallige soldij muitende Spaanse troepen tot rust te manen. De muiters vielen op 4 november 1576 Antwerpen binnen en plunderden de stad in wat de Spaanse Furie zou gaan heten. Juan wist dus meteen hoe gering de middelen waren waarmee hij zijn opdracht moest vervullen. Willem van Oranje wist direct munt te slaan uit de toen algemeen anti-Spaanse stemming in noord en zuid, bij protestanten en katholieken, hetgeen leidde tot de Pacificatie van Gent op 8 november, waarin voor het eerst eenheid van alle zeventien gewesten van de Nederlanden werd bereikt op basis van een aanzienlijke mate van religieuze tolerantie.
Kort na zijn aankomst als landvoogd in de Nederlanden kreeg Juan ook met zijn moeder te maken, die hij sinds zijn derde jaar niet meer gezien had. Ze was getrouwd geweest, weduwe geworden met twee zonen en woonde in Gent, voorzien van een pensioen van het hof in Brussel. Ze raakte door haar gedrag in opspraak. Een van haar zonen verdronk en de andere diende in het koninklijke leger. Soms stelde zij zich afwijzend op tegenover Juan. Hij kon haar overreden af te reizen naar Spanje, waar zij zich uiteindelijk vestigde op het landgoed Escobedo. Daar overleed zij in 1597.
Don Juan sloot op 7 januari 1577 de Unie van Brussel: 
Deze Unie van Brussel werd zowel door de gewesten Holland en Zeeland als door Filips II onder protest getekend. Het zou dan ook geen haalbare Unie blijken.
Enkele maanden later ging het al mis: Don Juan veroverde met geweld de stad Namen (24 juli) en viel Antwerpen aan. Op 31 januari 1578 behaalde hij een grote overwinning op de Staatse troepen in de Slag bij Gembloers, maar financieel konden de Spanjaarden zich eigenlijk niets meer veroorloven. Op 2 augustus 1578 leed hij tijdens de Slag bij Rijmenam ten noorden van Brussel een nederlaag tegen de troepen van het nog opstandige deel van de Nederlandse gewesten. Het was Juan nu wel duidelijk dat avonturen in Engeland en Schotland voorlopig niet haalbaar waren.
Koninklijke stallen van Juan van Oostenrijk.
De paarden uit de Koninklijke stallen van Juan van Oostenrijk werden befaamd als voorbeelden van barokpaarden door een prentenserie met tal van Europese paardenrassen, "Equile Ioannis Austriaci Caroli". In deze tijden hadden Iberische paarden invloed op diverse lokale rassen elders.
Overlijden.
In oktober 1578 overleed Don Juan op 31-jarige leeftijd aan tyfus in zijn legerkamp in Bouge. De gewesten gingen zelf op zoek naar een nieuwe landvoogd: Matthias van Oostenrijk, een neef van Filips II, werd gevraagd. Filips II wees dit natuurlijk af. Filips II benoemde nu als landvoogd en legerleider Alexander Farnese, de latere hertog van Parma en zoon van de eerdere landvoogdes Margaretha van Parma.

</doc>
<doc id="37308" url="https://nl.wikipedia.org/wiki?curid=37308" title="Schilderswijk (Den Haag)">
Schilderswijk (Den Haag)

De Schilderswijk (ook Schildersbuurt) is een wijk in het centrum van Den Haag.
De Schilderswijk wordt omringd door de wijken Laakkwartier en Spoorwijk, Groente- en Fruitmarkt, Transvaalkwartier, Regentessekwartier, Centrum en Stationsbuurt.
Geschiedenis.
Tot in de 19e eeuw bestond het gebied van de Schilderswijk uit weilanden (de Zusterpolder), die werden bemalen door de Zustermolen en de Gortmolen. Het gebied behoorde tot aan de Hoefkade tot het grondgebied van Rijswijk en was grotendeels onbebouwd, alleen langs de Zuidwal en het Groenewegje stonden wat huizen. In 1841 werd er een buurtje gebouwd met de naam 'het Rode Dorp'. Dit buurtje lag net buiten de rand van de toenmalige stad, het was gebouwd door de 'Maatschappij van het Nut' en bedoeld om asocialen te huisvesten en heropvoeden. In 1985 is het Rode Dorp gerenoveerd, maar deze renovatie was zo slecht uitgevoerd dat de huizen in 2010 alsnog gesloopt dreigden te worden. De verantwoordelijke Woningcorporatie Staedion besloot de huizen niet te slopen, maar op te knappen voor studentenhuisvesting. Deze renovatie is begonnen in 2011 en is inmiddels voltooid.
In 1843 werd de spoorlijn Amsterdam-Den Haag geopend en dat had consequenties voor het aangrenzende gebied. De gemeente Rijswijk had maar 2 agenten, en vond dat te weinig, en het te bouwen station te veraf gelegen. De 'grote' stad kon dat beter beheren, vonden zij. Daarom werd het gebied tot aan de Hoefkade op 7 december 1843 vrijwillig afgestaan. Rijswijk wilde er wel een jaarlijkse vergoeding van 400 gulden voor, "van Jaar tot Jaar en ten alle tijde". En zodoende betaalt Den Haag nog steeds 400 gulden=181,50 euro per jaar aan Rijswijk. Bij Station Hollands Spoor (HS) werden onder andere de Stationsweg en het Huijgenspark aangelegd, er verrezen voorname huizen. Het plan om een hele wijk te bouwen dateert uit 1862. Na de Stationsweg en het Huijgenspark werd het Oranjeplein aangelegd, een groen plein met ook weer voorname huizen. De buurt moest een buurt met allure worden, gelijk aan de Archipelbuurt. De verkoop van de huizen wilde echter niet vlotten, de gegoede burgers vonden de omgeving te drassig en waren bang om ziek te worden door het vocht.
Het was de tijd van de industriële revolutie: veel mensen trokken naar de steden om daar werk te zoeken in de nieuwe industrie. Deze arbeiders vestigden zich in de straten rond het Oranjeplein. De gemeente bemoeide zich niet met de aanleg van de nieuwe wijk en liet dat grotendeels over aan particulieren. Deze particuliere speculanten bouwden grote aantallen goedkope, slecht gebouwde woningen, de zogenaamde revolutiebouw. Er waren ook betere arbeiderswoningen, gebouwd door woningbouwverenigingen; een voorbeeld hiervan is nog te vinden aan de Van Hogendorpstraat. Met de komst van de arbeiders verloor de wijk elke aantrekkingskracht voor de beter gesitueerden, waardoor de Schilderswijk een arbeiders- of volksbuurt werd. Van de oorspronkelijke bebouwing uit het einde van de 19e en het begin van de 20e eeuw is inmiddels niet veel meer over. Vanaf de jaren zeventig van de 20e eeuw zijn veel oorspronkelijke woningen gesloopt en vervangen door nieuwbouw in het kader van stadsvernieuwing.
Benaming straten.
Niet alle straatnamen in de Schilderswijk dragen namen van schilders. De schilders zijn merendeels geconcentreerd in het zuidelijkste deel van de wijk. Vanwege haar slechte reputatie en de mogelijk daaraan verbonden negatieve aspecten is in de jaren 1990 de Van Ravensteinstraat omgedoopt in Suze Robertsonstraat en in 2008 werd, na sloop, de Poeldijksestraat – een van Den Haags vroegere rosse buurt-straten – omgedoopt in Wolterbeekstraat.
Structuur wegennet en openbaar vervoer.
Hoofdaders – wegen met een betekenis voor de wijk in verbinding met de andere stadsdelen – zijn de Vaillantlaan, Hobbemastraat, Van der Vennestraat, Ruysdaelstraat Hoefkade, Parallelweg/De Heemstraat/Monstersestraat en Boekhorststraat/Koningsstraat. De Vaillantlaan is onderdeel van de centrumring geworden en een belangrijke verkeersader om de binnenstad te ontlasten van doorgaand verkeer. Daardoor is de Vaillantlaan 20 tot 40% drukker geworden dan voor de uitvoering van het VerkeersCirculatiePlan (VCP). De luchtvervuiling is navenant toegenomen. Het meest gevaarlijke kruispunt van Den Haag, ondanks verkeerslichten, lag bij de kruising van de Vaillantlaan en de Parallelweg, in de volksmond "De Put" genoemd. Sinds de grootscheepse renovatie in 2009 is het aantal ongevallen afgenomen. De Put – gebouwd in de jaren 1920 – dankt zijn naam aan het feit dat een onderdoorgang onder de treinsporen Den Haag – Rotterdam gebouwd moest worden om een verbinding te maken naar het zich uitbreidende industriegebied Laakhaven. Om onder het spoor door te komen moesten ook de Vaillantlaan en de Parallelweg worden verdiept, zodat in de volksmond de naam "de put" ontstond. Vaak stond de Put bij regenval onder water, en regelmatig reed een vrachtwagen zich klem onder het 3,70 meter lage viaduct.
Op 12 november 1906 werd tramlijn 6 van de HTM in dienst gesteld op het traject Station Hollands Spoor – Plein via de Parallelweg, Vaillantlaan en Hobbemastraat, op 1 mei 1911 gevolgd door lijn 12 (Station HS – Regentesselaan) die bij de Van der Vennestraat de Vaillantlaan verliet om op het Hobbemaplein te komen. Het trajectgedeelte van lijn 12 door de wijk werd op 6 juli 1969 vervangen door een traject langs de wijk, conform aan lijn 11. En dat is nog steeds zo. Lijn 6 verliet de route over de Vaillantlaan op 22 september 1916 toen zij over de gehele Hobbemastraat naar het Hobbemaplein en verder naar de Regentesselaan werd verlegd. Daar rijdt zij nog steeds. Aan de noordkant van de wijk – de omgeving van het Oranjeplein – reden de lijnen 2 en 10. Deze lijnen verbonden het zuidwestelijk deel van het centrum via Boekhorststraat en Oranjeplein met het station HS. Lijn 10 verliet de kronkelroute via Tullingstraat en Van Limburg Stirumstraat in 1931 en ging de hele Koningsstraat uitrijden om over de Parallelweg het station te bereiken. De door velen betreurde verlegging van lijn 10 op 24 september 1965 waarbij de Boekhorststraat en Koningsstraat tramloos werden, wordt als een van de oorzaken van de verloedering van de Boekhorststraat als winkelstraat gezien.
Buslijnen R en later 27 en 28 verbonden vanaf 1948 het centrum met de zuidwestelijke nieuwbouwwijken. De invoering van de eerste fase van het Plan Lehner betekende dat beide buslijnen niet meer over de Vaillantlaan werden gevoerd. In plaats van lijn 27 kwam buslijn 22, terwijl lijn 28 werd opgevolgd door lijn 5 over de Parallelweg, die dus langs de wijk reed en er niet binnenkwam. In een later stadium werd bus 5 vervangen door tramlijn 9 en namen twee buslijnen van de toenmalige busmaatschappij Westnederland de route van lijn 22 over. Het nummer werd 58, en in 1983 werd dit 130. Na diverse wisselingen werd dit lijn 51 van EBS. Buslijn 18 reed sinds 1965 via De Put en de Parallelweg naar het Station HS en werd op 22 april 2014 over de Waldorpstraat geleid. Omdat daarmee de route over de Parallelweg verviel werd het openbaar vervoeraanbod hiermee in de wijk verder verminderd. In het tramplan 1927 was een zomerlijn 19 voorzien die onder het viaduct door zou rijden, tussen Spoorwijk en de haven in Scheveningen (Kranenburgweg). Wegens de naderende crisis werd dit een van de niet gerealiseerde lijnen, maar er heeft wel nog jarenlang rails onder het viaduct gelegen.
Nieuwbouw.
De plannen voor nieuwbouw in de Schilderswijk dateren uit de jaren zestig van de 20e eeuw. De nieuwbouw startte in 1973 met het eerste nieuwbouwplan in de Schilderswijk rond het Oranjeplein. Het project Oranjeplein telde 444 woningen aan de Jacob Catsstraat en de Hoefkade. Het vormde de opmaat voor een zeer ingrijpende stadsvernieuwing die meer dan 30 jaar zou duren en zijn hoogtepunt had in de jaren tachtig. In een paar jaar tijd maakte veel oudbouw plaats voor nieuwbouw, vooral bestaande uit sociale huurwoningen - slechts een klein deel van de bestaande woningen werd gerenoveerd. Hele straten zien er sindsdien anders uit. Aanjager en bepleiter van de stadsvernieuwing in Den Haag was de toenmalig PvdA-wethouder Adri Duivesteijn. Duivesteijn was opgegroeid in de Schilderswijk en wilde de wijk opknappen, hij streefde naar ‘stadsvernieuwing met allure’. Volgens Duivesteijn voldeden de oude woningen in de wijk niet meer aan de eisen van de moderne tijd en werden er veel te hoge huren gevraagd voor verloederde huizen. Hij wilde fatsoenlijke huizen die pasten bij de cultuur van de wijk.
Of de stadsvernieuwing inderdaad allure heeft gekregen, wordt betwist. Er zijn veel sobere appartementsgebouwen neergezet. Duivesteijn betuigde later spijt van de stadsvernieuwing in de wijk, in een interview in de "Groene Amsterdammer" in 1996 zei hij: "Ik zag met schrik dat door de nieuwbouw heel veel kapotgemaakt werd. Daar word je met al je idealen natuurlijk ontzettend agressief van, maar er is nu eenmaal geen vooropleiding voor wethouder." In de Schilderswijk bestaan nu nog slechts enkele straten met oude huizen. De stadsvernieuwing duurde decennia en werkte, zeker in de eerste tien jaar, destructief door het afbreken van sociale verbanden en door de leegstand, wat daklozen, krakers en drugsverslaafden aantrok. Vanaf 2000 werden enkele stadsvernieuwingsprojecten uit de jaren tachtig alweer gesloopt vanwege de goedkope bouw en de weinig positieve uitstraling.
Sociale structuur.
Naast de bebouwing veranderde ook de bevolkingssamenstelling van de Schilderswijk. Vanaf de jaren zeventig vestigden zich meer en meer migranten met een niet-westerse migratieachtergrond in de wijk. De Schilderswijk veranderde van een volksbuurt in een multiculturele wijk, in 2008 had ruim 90% van de geregistreerde bewoners een migratieachtergrond
Door de migratie veranderde de wijk niet alleen fysiek maar ook sociaal. De investeringen die de overheid deed in stadsvernieuwing losten de problemen in de wijk niet op, het aantal werklozen bleef hoog, de wijk verloederde alweer snel, de criminaliteit nam toe en er was overlast van drugsverslaafden, vandalisme en graffiti. Het antwoord van de gemeente was een sociale wijkaanpak, waarbij welzijnsinstellingen en woningbouwverenigingen werden ingezet. De aanpak bestond vooral uit leefbaarheidprogramma’s. Zo werden bijvoorbeeld veel bewonersactiviteiten gesubsidieerd om de sociale cohesie in de wijk te verstevigen. Ook werden veel kleine aanpassingen uitgevoerd om de sociale veiligheid te vergroten en de vervuiling tegen te gaan, bijvoorbeeld door betere verlichting en meer vuilnisbakken.
Ook de oprichting van het Volksbuurtmuseum, het Buurtbeheerbedrijf Schilderswijk, de bouw van een hamam en een buurtzwembad waren voorbeelden van activiteiten die de sociale structuur in de Schilderswijk weer vorm moesten geven. De mobiliteit binnen de wijk bleef echter groot, elk jaar verwisselt zo'n 30% van de woningen in de wijk van bewoners en dat komt de saamhorigheid in de buurt niet ten goede. Veel bewoners vertrekken naar buiten de wijk en maken weer plaats voor nieuwe migranten; dat heeft weer een negatieve invloed op de sociale cohesie in de buurt en het contact met de gemeente en andere instellingen. De Schilderswijk was en bleef een van de armste wijken in Nederland.
De wijk kwam onterecht in een kwaad daglicht door een in "Trouw" gepubliceerd artikel dat suggereerde dat (een deel van) de wijk zou worden gedomineerd door orthodoxe moslims. Dit artikel leidde tot Kamervragen en vicepremier Lodewijk Asscher, Tweede Kamerlid Geert Wilders en een aantal gemeentelijke politici brachten een bezoek aan de Schilderswijk. Anderhalf jaar later trok "Trouw" het artikel terug en ontsloeg auteur Perdiep Ramesar omdat hij verhalen had verzonnen. Bewoners van de wijk en de redactie van "Trouw" gaven in open brieven aan met elkaar in gesprek te willen. Op 15 mei 2015 rectificeerde "Trouw" voor een groot gedeelte haar verhalen door middel van een 28 pagina grote bijlage in de ‘De Verdieping’.
Op 24 juli 2014 vond in de Schilderswijk een grote pro-IS demonstratie plaats waarbij 'dood aan de Joden' wordt gescandeerd.
In de zomers van 2015 en 2020 vonden in de wijk hevige rellen plaats.
De 21ste eeuw.
De Schilderswijk is nog steeds een van de armste wijken van Nederland. De werkloosheid is hoog, veel mensen zijn afhankelijk van een uitkering. In 2006 had 70% van de inwoners van de Schilderswijk een laag inkomen, 25% een middeninkomen en 5% een hoog inkomen. In 2007 verrichtten 3.450 bewoners betaalde arbeid als werknemer of zelfstandige, de omvang van de potentiële beroepsbevolking (het aantal personen in de leeftijd 15-64 jaar) was in 2008 22.253. Van alle huishoudens in de Schilderswijk leefde in 2007 42% op de armoedegrens tegen 16% in de gemeente Den Haag.
Meer dan 90% van de geregistreerde bewoners is van niet-Westerse afkomst — met name Turks, Marokkaans en Surinaams. Van de woningvoorraad is ongeveer 25% particulier eigendom, deze worden vaak verhuurd. De overige woningen zijn in het bezit van woningcorporatie Haag Wonen. Vooral in het oostelijk deel van de Schilderswijk (rond het Oranjeplein en Station Hollands Spoor) zijn enkele problemen inmiddels aangepakt, zo is het Oranjeplein vernieuwd, zijn er grotere woningen gebouwd waaronder koopwoningen, bijvoorbeeld het nieuwbouwproject Mirador. De prostitutie in de Poeldijksestraat is verdwenen, deze straat is hernoemd en heet nu Wolterbeekstraat.
In de Schilderswijk wonen mensen uit veel verschillende culturen en in de wijk zijn naast kerken ook een aantal moskeeën te vinden. De opvallendste kerk is de R.K. Heilige Marthakerk aan de Hoefkade. De bekende As-Soennah moskee staat aan de Fruitweg. Het winkelaanbod is afgestemd op de multiculturele samenleving in de wijk, er is een grote keuze in voedselaanbod, cafés, kleine restaurants, bars en supermarkten. In het Transvaalkwartier, grenzend aan de Schilderswijk, is 4 maal per week De Haagse Markt die veel bezoekers trekt en een sterk multicultureel karakter heeft. Station Hollands Spoor ligt aan de oostelijke rand van de wijk, de Haagse binnenstad is niet ver weg. Er is, afhankelijk van de plaats waar men wenst op te stappen en de gewenste bestemming, een hoge dichtheid aan openbaar vervoer.
Al in de 20ste eeuw was er een gemeentelijke bibliotheek aan de Koningsstraat. De gemeente voerde per 1 januari 2013 in het kader van het ‘Nieuw Spreidingsplan Haagse Bibliotheken’ de sluiting uit van zes wijkbibliotheken, waaronder die in de Schilderswijk. Deze sluiting was het gevolg van het toenmalig coalitieakkoord waarin afgesproken was twee miljoen euro te besparen op openbare bibliotheken. Vier van de zes te sluiten bibliotheken bevonden zich in achterstandswijken. Voor kinderen in de basisschoolleeftijd en voor weinig mobiele ouderen werd een kleine buurtbibliotheek geopend met zeer beperkte openingstijden in het gebouw van De Mussen aan de Hoefkade. In de loop van 2015 gaat de bibliotheek Schilderswijk weer open op de oude plek aan de Koningstraat.
Plannen.
In het 'Stadsdeelplan Stadsdeel Centrum' van 2007 zijn de grootste problemen van de wijk geïnventariseerd: er is verloedering, overlast door groepen jongeren, drugsgerelateerde problematiek en overlast door illegale bewoning. Uit cijfers van de politie bleek dat aangiften rond mishandeling, bedreiging en inbraak waren toegenomen. In het 'Actieplan Krachtwijken' van juli 2007 is de Schilderwijk aangewezen als een van de 40 'krachtwijken' oftewel vogelaarwijk. Bewoners en instellingen stelden samen het 'Verdrag van de Schilderswijk' op waarin ze schetsten hoe de Schilderswijk er over tien jaar uit moet zien.
Demografie.
In 2015 telt de Schilderwijk 31.639 inwoners, hiervan heeft 8,5% twee ouders die in Nederland geboren zijn, en 90,5% ten minste één ouder die in het buitenland geboren is. Ter vergelijking: in de hele gemeente Den Haag had in 2015 48,8% van de bevolking twee ouders die in Nederland geboren waren, en 51,2% ten minste één ouder die in het buitenland geboren was.
Hieronder een overzicht van de etnische groepen in 2008 en 2015.
Aandeel van de Schilderwijkse bevolking waarvan beide ouders in Nederland waren geboren:

</doc>
<doc id="37309" url="https://nl.wikipedia.org/wiki?curid=37309" title="Don Juan Tenorio">
Don Juan Tenorio

Don Juan (Tenorio) is een legendarisch vrouwenversierder die rond 1620 voor het eerst in een boek opduikt, in "El Burlador de Sevilla" van Tirso de Molina.
Deze Don Juan is mogelijk een fictief persoon. De benodigde versiertrucs zou hij geleerd hebben van zijn befaamde oom, Jurriën del Agua. Het verhaal van Don Juan is later bewerkt door onder anderen:
Een donjuan (ook wel Don Juan) is in het dagelijks taalgebruik een charmeur of charmant persoon en verleider.

</doc>
<doc id="37339" url="https://nl.wikipedia.org/wiki?curid=37339" title="OV-studentenkaart">
OV-studentenkaart



</doc>
<doc id="37344" url="https://nl.wikipedia.org/wiki?curid=37344" title="Mongools">
Mongools

Het Mongools is de officiële en meest gesproken taal van Mongolië. Het is zowel het meest gesproken als het bekendste lid van de Mongoolse taalfamilie. Het aantal sprekers van alle dialecten bij elkaar bedraagt wellicht 5,2 miljoen, wat de overgrote meerderheid van de inwoners van Mongolië en veel van de etnisch Mongoolse inwoners van de Autonome Regio van Binnen-Mongolië van de Volksrepubliek China omvat. In Mongolië is het Chalcha-dialect (wat momenteel geschreven wordt in zowel Cyrillisch als Mongools schrift en soms in het Latijnse schrift op sociale media) overheersend, terwijl in Binnen-Mongolië de taal dialectisch diverser is en wordt geschreven in het traditionele Mongoolse schrift.
Sommige taalkundigen classificeren verschillende andere Mongoolse talen zoals het Boerjatisch in Oost-Siberië en het Oirat als dialecten van het Mongools, maar deze classificatie is niet in overeenstemming met de huidige internationale standaard. Andere Mongoolse talen zijn het Kalmuks, dat gesproken wordt bij de Kaspische Zee, het Moghol in Afghanistan en een aantal kleinere talen in China.
Het Mongools beschikt over klinkerharmonie en een complexe syllabische structuur voor een Mongoolse taal, die clusters van maximaal drie medeklinkers op een eindlettergreep mogelijk maakt. Het is een typische agglutinerende taal die gebruikmaakt van achtervoegselketens in de verbale en nominale domeinen. Hoewel er een basiswoordvolgorde (subject-object-predicaat) is, is de volgorde van naamwoordgroepen relatief vrij, dus grammaticale rollen worden aangegeven door een systeem van ongeveer acht naamvallen. Er zijn vijf zinsvormen. Werkwoorden worden gemarkeerd om zinsvorm, aspect, werkwoordstijd en epistemische modaliteit/evidentialiteit aan te duiden. Bij het koppelen van zinnen wordt een speciale rol gespeeld door converbs.
Het moderne Mongools is voortgekomen uit het Middelmongools, de taal die in het Mongoolse Rijk van de 13e en 14e eeuw werd gesproken. Tijdens de overgang vond een grote verschuiving plaats in het paradigma van klinkerharmonie, ontwikkelden zich lange klinkers, veranderde het naamvallensysteem lichtjes en werd het werkwoordstelsel geherstructureerd. Het Mongools is verwant aan de uitgestorven Kitan-taal. Er werd aangenomen dat Mongools gerelateerd is aan Turkse, Toengoezische, Koreaanse en Japanse talen, maar deze opvatting wordt nu door een meerderheid van (maar niet alle) vergelijkende taalkundigen als achterhaald beschouwd. Deze talen worden gegroepeerd onder de Altaïsche taalfamilie. In plaats van een gemeenschappelijke genetische oorsprong, stelden Clauson, Doerfer en Shcherbak voor dat Turkse, Mongoolse en Toengoezische talen een "Sprachbund" vormen. Mongoolse literatuur is goed geattesteerd sinds de 13e eeuw, maar heeft eerdere Mongoolse voorlopers in de literatuur van de Kitan en andere Xianbei-volkeren. De Bugut-inscriptie uit 584 n.chr. en de inscriptie van Hüis Tolgoi uit 604-620 n.chr. lijken de oudste ontdekte substantiële Mongoolse of Para-Mongolische teksten te zijn.
Geografische verspreiding.
Het Mongools is de officiële nationale taal van Mongolië, waar het wordt gesproken (maar niet altijd geschreven) door bijna 3,6 miljoen mensen (schatting uit 2014). Het is de officiële provinciale taal (zowel in gesproken als geschreven vormen) van Binnen-Mongolië, China, waar er ten minste 4,1 miljoen etnische Mongolen wonen. In heel China wordt de taal gesproken door ongeveer de helft van de 5,8 miljoen etnische Mongolen van het land (schatting uit 2005). Het exacte aantal Mongoolse sprekers in China is echter onbekend, aangezien de Chinese overheid geen gegevens bijhoudt over de taalvaardigheid van haar burgers. Het gebruik van het Mongools in Binnen-Mongolië is de afgelopen honderd jaar getuige geweest van perioden van achteruitgang en heropleving. De taal kende een achteruitgang tijdens de late Qing-periode, een heropleving tussen 1947 en 1965, een tweede terugval tussen 1966 en 1976, een tweede opleving tussen 1977 en 1992 en een derde afname tussen 1995 en 2012. Ondanks de achteruitgang van de Mongoolse taal in sommige stedelijke gebieden en onderwijsgebieden van Binnen-Mongolië, zal de etnische identiteit van de verstedelijkte Chinees-sprekende Mongolen waarschijnlijk overleven door de aanwezigheid van stedelijke etnisch Mongoolse gemeenschappen. De meertalige situatie in Binnen-Mongolië lijkt de inspanningen van etnische Mongolen om hun taal te behouden niet in de weg te staan. Hoewel een onbekend aantal Mongolen in China, zoals de Tümed, het vermogen om hun taal te spreken mogelijk geheel of gedeeltelijk heeft verloren, worden ze nog steeds geregistreerd als etnische Mongolen en blijven ze zichzelf ook zo identificeren. De kinderen van interetnische Mongools-Chinese huwelijken beweren ook Mongools te zijn en worden geregistreerd als etnische Mongolen.
Classificatie en dialecten.
Het Mongools behoort tot de Mongoolse talen. De afbakening van de Mongoolse taal binnen de Mongoolse taalfamilie is een veel omstreden theoretisch probleem, waarvan de oplossing wordt belemmerd door het feit dat bestaande gegevens voor de belangrijkste variëteiten niet gemakkelijk te rangschikken zijn volgens een gemeenschappelijke reeks taalcriteria. Dergelijke gegevens kunnen de historische ontwikkeling van het Mongoolse dialectcontinuüm verklaren, evenals de sociolinguïstische kwaliteiten ervan. Hoewel fonologische en lexicale studies relatief goed ontwikkeld zijn, moet de basis nog worden gelegd voor een vergelijkende morfosyntactische studie, bijvoorbeeld tussen zeer diverse variëteiten als Chalcha en Khorchin.
In Juha Janhunen's boek getiteld "Mongools", groepeert hij de Mongoolse taalfamilie tot vier verschillende taalkundige takken:
De tak "Algemeen Mongools" (of "Centraal-Mongools") van de Mongoolse taalfamilie wordt gegroepeerd als volgt:
Er bestaat geen onenigheid over het feit dat het Chalcha-dialect van de Mongoolse staat Mongools is. Echter wordt de status van bepaalde variëteiten in de Mongoolse groep - of het nu talen zijn die verschillen van het Mongools of gewoon Mongoolse dialecten zijn - betwist. Er zijn ten minste drie van dergelijke variëteiten: het Oirat (inclusief de Kalmukse variëteit) en Boerjatisch, die beide in Rusland, Mongolië en China worden gesproken; en Ordos, gesproken rond de stad Ordos in Binnen-Mongolië. De invloedrijke classificatie van Sanžeev (1953) stelt een 'Mongoolse taal' voor, bestaande uit slechts de drie dialecten Chalcha, Chakhar en Ordos, waarbij Boerjatisch en Oirat als onafhankelijke talen werden beschouwd. Aan de andere kant stelde Luvsanvandan (1959) een veel bredere "Mongoolse taal" voor, bestaande uit een centraal dialect (Chalcha, Chakhar, Ordos), een oostelijk dialect (Kharchin, Khorchin), een westers dialect (Oirat, Kalmuks) en een noordelijk dialect (bestaande uit twee Boerjatische varianten). Bovendien stelt het "taalbeleid in de Volksrepubliek China: theorie en praktijk sinds 1949" dat Mongools in vier dialecten kan worden ingedeeld: het Chalcha-dialect in het midden, het Horcin-Haracin-dialect in het oosten, Oriat-Hilimag in het westen, en Bargu-Buriyad in het noorden.
Sommige westerse geleerden stellen dat de relatief goed onderzochte Ordos-variëteit een onafhankelijke taal is vanwege zijn conservatieve lettergreepstructuur en foneeminventaris. Hoewel de onderverdeling van een variëteit als Alasha, (die onder de culturele invloed staat van Binnen-Mongolië maar historisch verbonden is met Oirat) en van andere grensvariëteiten zoals Darkhad, hoogstwaarschijnlijk problematisch blijft in elke classificatie, blijft het grootste probleem de vraag hoe Chakhar, Chalcha en Khorchin in relatie tot elkaar en in relatie tot Boerjatisch en Oirat moeten worden geclassificeerd. De splitsing van in vóór * i en vóór alle andere gereconstrueerde klinkers, die in Mongolië maar niet in Binnen-Mongolië voorkomt, wordt vaak aangehaald als een fundamenteel onderscheid, bijvoorbeeld Proto-Mongolisch ', Khalkha , Chakhar 'jaar' tegenover Proto-Mongools ', Chalcha , Chakhar 'weinig'. Aan de andere kant wordt de splitsing tussen de verbale achtervoegsels in de verleden tijd - ' in de centrale variëteiten vs. - ' in de oosterse variëteiten meestal gezien als louter een stochastisch verschil.
In Binnen-Mongolië verdeelt het officiële taalbeleid de Mongoolse taal in drie dialecten: Zuid-Mongools, Oirat en Barghu-Boerjat. Zuid-Mongools zou bestaan uit Chakhar, Ordos, Baarin, Khorchin, Kharchin en Alasha. De autoriteiten hebben een literaire standaard voor het Mongools opgesteld, waarvan de grammatica zou zijn gebaseerd op het Zuid-Mongools en waarvan de uitspraak is gebaseerd op het Chakhar-dialect zoals gesproken in de Effen Blauwe Vendel. Dialectologisch echter liggen de westelijke Zuid-Mongoolse dialecten dichter bij Chalcha dan bij de oostelijke Zuid-Mongoolse dialecten: Chakhar ligt bijvoorbeeld dichter bij Chalcha dan bij Khorchin.
Lijst met dialecten.
Juha Janhunen (2003:179) somt de volgende Mongoolse dialecten op, waarvan de meeste in Binnen-Mongolië worden gesproken.
Schrift.
Het Mongools wordt in verschillende schriften geschreven. Het Mongoolse schrift werd gecreëerd in de 12e eeuw en heeft sindsdien een aantal transformaties ondergaan. In 1941 is het schrift in Mongolië vervangen door een aangepast cyrillisch schrift/(Russisch Mongools). Het nieuwe alfabet is gelijk aan het Russische alfabet met als extra letters de ө (eu) en de ү (oe). China is nu het enige land waar het Mongoolse schrift wordt gebruikt in plaats van cyrillisch schrift. De overheid van Mongolië heeft in 2020 besloten dat het cyrillische schrift in 2025 weer plaats gemaakt moet hebben voor het Mongoolse. Op dit moment wordt het in Mongolië niet vaak gebruikt, maar op de Mongoolse bankbiljetten staan wel zinnen in dit schrifttype.

</doc>
<doc id="37345" url="https://nl.wikipedia.org/wiki?curid=37345" title="Marshall (Texas)">
Marshall (Texas)

De plaats Marshall ligt in het oosten van Texas (Verenigde Staten), en is de hoofdstad van Harrison County. Marshall heeft 23.935 inwoners (anno 2000). De stad werd gevestigd in 1841 in de toenmalige Republiek van Texas.
Plaatsen in de nabije omgeving.
De onderstaande figuur toont nabijgelegen plaatsen in een straal van 28 km rond Marshall.

</doc>
<doc id="37347" url="https://nl.wikipedia.org/wiki?curid=37347" title="Marshall, Texas">
Marshall, Texas



</doc>
<doc id="37348" url="https://nl.wikipedia.org/wiki?curid=37348" title="DE">
DE

Dé

</doc>
<doc id="37350" url="https://nl.wikipedia.org/wiki?curid=37350" title="Bernardus IJzerdraat">
Bernardus IJzerdraat

Bernardus (Bernard) IJzerdraat (Haarlem, 13 oktober 1891 – Waalsdorpervlakte (Den Haag), 13 maart 1941) was een Nederlandse verzetsstrijder tijdens de Tweede Wereldoorlog.
Leven.
IJzerdraat was een zoon van de tekenaar en lithograaf Willem Bernardus IJzerdraat (1835-1907) en Anna Margaretha Helena Buckmann (1850-1917). Hij was van beroep gobelinrestaurator. Hij was leraar handenarbeid en schrijven geweest aan de gemeentelijke kweekschool in Rotterdam en richtte daarna een eigen kunstweefschool op in Laren (Noord-Holland). Door de crisis in de jaren 30 moest deze school sluiten. IJzerdraat ging als adviseur werken bij de "Deventer tapijtfabriek" van Maurits Prins in Dinxperlo.
Hij sloot zich in 1936 aan bij de beweging Eenheid door Democratie, die zich zowel tegen fascisme en nationaalsocialisme als tegen het communisme verzette. Zij waarschuwden vanaf het begin voor de pro-Duitse propaganda van de NSB.
Bij het uitbreken van de Tweede Wereldoorlog in 1939 keerde IJzerdraat terug naar Rotterdam; hij werd leraar aan enkele scholen in Schiedam en Vlaardingen. Het bombardement op Rotterdam op 14 mei 1940 en de capitulatie de dag erna maakten een enorme indruk op hem en waren voor hem het signaal om op te roepen tot verzet. Hij organiseerde een van de eerste verzetsgroepen in de Tweede Wereldoorlog in Nederland, "De Geuzen" in Rotterdam. Op 18 mei 1940 verscheen zijn eerste verzetsoproep in hun krant, het "Geuzenbericht". Onder meer Arij Kop sloot zich bij hen aan. De historicus Loe de Jong, in zijn standaardwerk over het Koninkrijk der Nederlanden in de Tweede Wereldoorlog, ruimt voor IJzerdraat een bijzondere plaats in: "Van de eerste illegalen was Bernard IJzerdraat de allereerste."
Nadat hij verraden was, werd IJzerdraat op 25 november 1940 opgepakt in Haarlem, waar hij enkele maanden eerder als tapijtrestaurator in het Frans Hals Museum aan de slag was gegaan. De Duitse SD vond bij hem thuis een lijst met daarop alle namen en adressen van de overige leden van de verzetsgroep. Achttien leden werden opgepakt en in het zogenaamde Geuzenproces veroordeeld. Drie waren er minderjarig en zij ontliepen hierdoor de doodstraf. Hun plaats werd ingenomen door drie communistische Februaristakers. IJzerdraat en de 17 anderen werden op 13 maart 1941 gefusilleerd op de Waalsdorpervlakte bij Scheveningen. De schrijver Jan Campert maakte een gedicht over de laatste dagen van deze 18 doodgeschoten verzetsstrijders en stakers, getiteld "Het lied der achttien dooden".
IJzerdraats graf bevindt zich op Ereveld Loenen.
Onderscheidingen.
Postuum ontving IJzerdraat in 1955, als laatste van de gedecoreerden, het Verzetskruis. Dit werd aan zijn weduwe uitgereikt. Zijn naam staat vermeld op de Erelijst van Gevallenen 1940-1945. In 1991 werd hem postuum de Geuzenpenning toegekend. 

</doc>
<doc id="37352" url="https://nl.wikipedia.org/wiki?curid=37352" title="Le Monde Diplomatique">
Le Monde Diplomatique



</doc>
<doc id="37354" url="https://nl.wikipedia.org/wiki?curid=37354" title="Douwe Egberts">
Douwe Egberts

Koninklijke Douwe Egberts B.V. (merknaam Douwe Egberts, afgekort DE of D.E) is een Nederlands bedrijf. Het bedrijf werd opgericht in 1753 en werd bekend met de verwerking en verhandeling van koffie, thee en andere levensmiddelen. In 1978 is het bedrijf na een aantal stappen uiteindelijk volledig in handen gekomen van het Amerikaanse bedrijf Sara Lee. Medio 2012 werd het bedrijf verzelfstandigd onder de naam D.E. Master Blenders 1753 NV. Eind 2019 fuseerde het met Peet's Coffee en de twee gaan verder onder het nieuwe bedrijf JDE Peet's. Het onderdeel Koninklijke Douwe Egberts B.V. heeft een inschrijving in het handelsregister.
Geschiedenis.
Douwe Egberts is ontstaan toen Egbert Douwes en zijn vrouw Akke Thysses van zijn geboortedorp Idskenhuizen naar het nabijgelegen Joure verhuisden om daar op 11 maart 1753 een "winkel in koloniale waren" te beginnen. Egbert en zijn vrouw verkochten artikelen die 'tot de genoegens van het dagelijks leven behoren', waaronder ook kruidenierswaren, chocolade en gedroogde zuidvruchten.
In 1780 werd het bedrijf overgedragen aan zoon Egbert Douwes jr. (1755-1806) – wiens naam het bedrijf (in omgekeerde volgorde) nog steeds draagt – en diens vrouw Ymke Jacobs Visser. DE hield zich bezig met de bewerking en het meleren van koffie, thee en tabak.
Onder leiding van zoon Egbert Douwes jr. werd het bedrijf uitgebreid buiten de grenzen van Joure. Daarmee werd hij niet alleen de naamgever, maar ook de grondlegger van de expansie van het bedrijf. Na het overlijden van Egbert in 1806 werd het bedrijf voortgezet door zijn tweede vrouw Lysbeth Mintjes.
In 1919 werd, vanwege de centrale ligging in Nederland, in Utrecht een tweede vestiging geopend, die na tien jaar moest worden uitgebreid. Daar er ter plaatse geen ruimte was moest het bedrijf binnen de stad verhuizen van de Catharijnekade naar de Merwedekade (nu: Keulsekade), waar het heden ten dage nog steeds gevestigd is.
Douwe Egberts is verantwoordelijk voor het aanplanten van de Haulsterbossen. De bomen zijn eind jaren 40 aangeplant en het hout diende als grondstof voor de productie van lucifers.
Na de Tweede Wereldoorlog begon het bedrijf aan de internationale expansie door vestigingen te openen in Frankrijk, Spanje en Denemarken, en vanaf 1948 ook in België.
Aandelen op de beurs.
Begin maart 2012 besloot Sara Lee om Douwe Egberts af te stoten. Sara Lee kondigde aan de oude aandelen van het bedrijf per medio juni te splitsen in een nieuw aandeel Sara Lee, een aandeel D.E. Master Blenders 1753 én een dividend uit te keren van $ 3 per aandeel.
Op 12 juni 2012 ging de handel in aandelen D.E Master Blenders 1753 van start op Euronext te Amsterdam. In oktober 2012 werden de aandelen opgenomen in de AEX-index. De onderneming was in 2013 actief in Europa, Brazilië, Australië en Thailand en telde ongeveer 7500 medewerkers wereldwijd. 
Kort na de beursintroductie ontdekte het bedrijf bij het opmaken van de jaarcijfers 2012 boekhoudkundige onregelmatigheden bij de Braziliaanse activiteiten. Oninbare vorderingen, voorraden en verkopen zouden onjuist in de administratie zijn verwerkt. De aanpassingen leidden tot een afname van het eigen vermogen met € 85-95 miljoen en van het resultaat met circa € 45-55 miljoen over het gebroken boekjaar 2012.
Op 28 maart 2013 maakte D.E Master Blenders 1753 bekend onderhandelingen te voeren met een groep Duitse investeerders onder leiding van Joh. A. Benckiser (JAB) om DE over te nemen. De Duitse investeerders waren al grootaandeelhouder in het bedrijf en overwogen een bod te doen van € 12,75 per aandeel. 
Op 18 september 2013 werd het bod onvoorwaardelijk. JAB, via investeringsgroep Oak Leaf, had op dat moment 91,84% van de aandelen in handen.
Fusie met Mondelēz.
In mei 2014 maakten D.E Master Blenders 1753 en het Amerikaanse Mondelēz bekend hun koffieactiviteiten te willen samenvoegen. Mondelez maakt gebruik van de merknamen Jacobs en Carte Noire en behaalde een omzet van € 2,9 miljard. De combinatie wordt het grootste koffiebedrijf ter wereld en zal verdergaan onder de naam Jacobs Douwe Egberts. JAB wordt voor 51% eigenaar van de joint venture en Mondelez krijgt met 49% een minderheidsbelang. Mondelez ontvangt verder nog € 3,6 miljard voor zijn inbreng. Op 5 mei 2015 werd toestemming gekregen van de Europese Commissie, op voorwaarde dat Mondelēz haar Carte Noire-activiteiten in de Europese Economische Ruimte afstoot, dat Douwe Egberts haar Merrild-activiteiten verkoopt en dat Douwe Egberts haar Senseo-merk in Oostenrijk in licentie geeft.
JAB brengt koffiebelangen samen.
In december 2019 maakte JAB bekend zijn twee koffiebedrijven Peet's Coffee en Jacobs Douwe Egberts samen te voegen. De twee gaan samen onder de nieuwe naam JDE Peet's. Eind mei 2020 kreeg dit bedrijf een beursnotering op de Amsterdamse effectenbeurs van Euronext. JDE Peet's heeft een jaaromzet van zo'n € 7 miljard.
Activiteiten.
Het bedrijf is voornamelijk actief met koffie en thee.
Resultaten.
De onderneming heeft een gebroken boekjaar dat loopt van begin juli tot eind juni. De cijfers over de drie jaren tussen 2008/2009 tot en met 2010/2011 hebben een pro-forma karakter; het bedrijf bestond toen nog niet als zelfstandige onderneming, maar maakte deel uit van de Sara Lee Corporation. De cijfers zijn opgemaakt met het oog op de beursnotering van D.E Master Blenders 1753.
Als gevolg van een niet correcte weergave van de resultaten in Brazilië in voorgaande jaren, heeft de onderneming de resultaten over 2010/2011 herzien. Het nettoresultaat over dit gebroken boekjaar komt nu uit op € 267 miljoen, circa € 9 miljoen lager zoals weergegeven in het prospectus. Over 2011/2012 werd een resultaat gerapporteerd van € 267 miljoen; worden daar de met Brazilië verband houdende lasten van afgetrokken, dan resteert een nettoresultaat van € 100 miljoen. In 2012/2013 had het bedrijf € 111 miljoen aan speciale kosten. Die hadden betrekking op de herstructurering, de invoering van een nieuw businessmodel en de kosten in verband met de overname door JAB. Na aftrek van deze speciale kosten kwam de winst uit op € 196 miljoen. Deze buitengewone kosten zijn niet in de tabel hieronder verwerkt.
Verantwoord ondernemen.
Volgens het bedrijf zelf heeft DE een beleid gericht op het duurzaam verbeteren van de economische en sociale positie van kleine boeren. In 2002 werd daartoe de DE Foundation opgericht. Deze ondersteunt koffieboeren in het verbeteren van kwaliteit en duurzaamheid van teelt waarbij de certificering van UTZ Certified als standaard dient.
In 2004 deed de Koffiecoalitie onderzoek naar de bedrijfsvoering van DE. De werkomstandigheden op plantages in Kenia en Brazilië waar DE koffie inkoopt bleken verre van optimaal: geconstateerd werden schending van arbeidsrechten, lonen onder het bestaansminimum, kinderarbeid, gezondheidsklachten door onbeschermd gebruik van pesticiden, seksuele intimidatie van vrouwen en bedreiging van mensen die lid willen worden van een vakbond. Volgens het onderzoek was 4% van de omzet in Nederland afkomstig van duurzaam geproduceerde koffie.
In 2006 heeft Douwe Egberts "Burendag" in het leven geroepen. In 2008 ontstond de samenwerking met het Oranje Fonds. Met Burendag willen beide organisaties mensen dichter bij elkaar brengen. Douwe Egberts verzorgt de koffie die tijdens de activiteiten wordt geschonken. Het Oranje Fonds biedt mensen in buurten een financiële bijdrage om op Burendag activiteiten uit te voeren.
In 2007 verloor DE een rechtszaak tegen de provincie Groningen. De voorzieningenrechter bepaalde dat de provincie bij openbare aanbesteding mag eisen dat koffie voldoet aan het Max Havelaar-keurmerk, dat zich specifiek op verbetering van de positie van kleine koffieboeren richt. Naar aanleiding van een soortgelijke aanbesteding van de provincie Noord-Holland is de Europese Commissie een inbreukprocedure tegen de Nederlandse Staat gestart. Eind 2011 is deze procedure voor het Hof van Justitie van de Europese Unie geweest. In het advies van de advocaat-generaal is alsnog vastgesteld dat dit in strijd is met Europese Aanbestedingsregels, maar een definitieve uitspraak is nog niet gedaan. De uitspraken hebben gevolgen voor het inkoopbeleid van de Nederlandse Rijksoverheid en alle lagere overheden, die in 2010 voor 100 dan wel 50 procent duurzaam gaan inkopen. In een onderzoek van Oxfam International naar de bijdragen van de vier grote internationale koffiebranders (Nestlé, Kraft, Sara Lee en Procter &amp; Gamble) blijkt dat Sara Lee zo'n 2 tot 2,5% van het marktaandeel wereldwijd duurzaam geproduceerde koffie inkoopt. Sara Lee heeft de doelstelling aangenomen om in 2008 in totaal 20 miljoen kilo duurzame koffiebonen te kopen. Het streven van het concern is "om binnen afzienbare tijd" alleen maar duurzame koffie te verkopen.
In 2010 heeft Douwe Egberts een nieuw duurzaamheidsprogramma gepubliceerd: "Van teelt tot kop". In dat jaar was het volume duurzaam gecertificeerde koffie van Sara Lee gegroeid naar 40 miljoen kilo. Sara Lee was de grootste afnemer van UTZ Certified koffie wereldwijd. Sara Lee maakte bekend tot 2015 het volume duurzame koffie verder uit te bouwen tot totaal 350 miljoen kilo, ofwel meer dan 20% van Sara Lee's jaarlijkse koffievolume.
In 2011 ontving Douwe Egberts de "Lean &amp; Green Award" van de Nederlandse overheid voor de initiatieven op het gebied van duurzame logistiek. De verbeteringen die samen met partners in de logistieke keten werden behaald, reduceerden tot 2013 20% CO2-uitstoot. Sinds 2004 werkte Sara Lee al samen met partners Kuehne + Nagel, Nutricia en Unilever in het zogenaamde FLAME-netwerk. De onderneming maakte ook bekend in een tweede stoomketel in de fabriek in Joure te investeren, die geschikt is voor koffiedik. Koffiedik uit het productieproces in de fabriek wordt vergist en verbrand ter opwekking van groene energie. De eerste stoomketel voor koffiedik werd in 1967 geplaatst.
Na de Russische invasie van Oekraïne sinds 2022 heeft het bedrijf besloten om Rusland niet te verlaten, waar veel internationale bedrijven dit wel deden.
Punten.
Veel gebruikers van Douwe Egberts-producten in Nederland sparen de waardepunten die zich op de verpakkingen bevinden. 200 waardepunten vertegenwoordigen een waarde van 1 euro. Met de gespaarde punten en eventuele bijbetaling kunnen in Blokker-filialen allerlei Douwe Egberts artikelen worden aangeschaft. Tot 25 oktober 2014 verkocht Douwe Egberts deze producten in haar eigen DE-winkels.

</doc>
<doc id="37355" url="https://nl.wikipedia.org/wiki?curid=37355" title="James I van Engeland">
James I van Engeland



</doc>
<doc id="37356" url="https://nl.wikipedia.org/wiki?curid=37356" title="Koffiecrisis">
Koffiecrisis

De koffiecrisis is de daling van de prijs van koffie. De prijs van koffie stond eind 2001 het laagst in 30 jaar.
De prijs varieerde in 2004 van 40 tot 70 Amerikaanse dollar voor 45 kilogram Arabica. Een deel hiervan gaat naar de tussenhandel. Sommige koffieproducenten kunnen hun koffie alleen nog maar met verlies verkopen. Hierdoor wordt er niet meer geïnvesteerd en daalt de kwaliteit van de koffiebonen.
De Internationale Koffieovereenkomst zorgde voor stabiele prijzen en waarborgde de kwaliteit van koffie. In 1989 stapten Brazilië, de grootste producent, en de Verenigde Staten, de grootste consument, er echter uit. Dit had een overproductie tot gevolg. Bovendien neemt de koffieconsumptie af.
In september 2010 is de koffieprijs gestegen tot 163 Amerikaanse dollar voor 45 kilogram Arabica.

</doc>
<doc id="37359" url="https://nl.wikipedia.org/wiki?curid=37359" title="Max Weber (socioloog)">
Max Weber (socioloog)

Maximilian Carl Emil (Max) Weber (Erfurt, 21 april 1864 – München, 14 juni 1920) was een Duitse politiek econoom, geschiedkundige, rechtsgeleerde en socioloog. Hij geldt als een van de grondleggers van de sociologie.
Levensloop.
Weber werd geboren als zoon van de hoge ambtenaar Max Weber sr. en een streng calvinistische moeder, Helene Fallenstein Weber. Hij groeide op in Berlijn. In zijn jeugd hield hij zich al veel bezig met sociale en historische vraagstukken. Op zijn achttiende ging hij rechten studeren aan de Universiteit van Heidelberg om, na zijn militaire dienst, in 1884 over te stappen naar Berlijn. Ook volgde hij vakken in economie en middeleeuwse geschiedenis. In Berlijn promoveerde hij op een studie naar middeleeuwse commerciële organisaties. Twee jaar later voltooide hij zijn Habilitationsschrift, een studie met als onderwerp de agrarische geschiedenis van Rome. Hij werd benoemd tot docent en begon tevens een carrière als advocaat, in navolging van zijn vader. In 1896 werd hij benoemd tot hoogleraar economie in Heidelberg. Een jaar later stortte hij in, nadat zijn vader plotseling was overleden kort na een ruzie waarin hij zijn vader autoritair gedrag jegens zijn moeder had verweten. Weber had al zijn hele leven geworsteld met de grote tegenstelling tussen zijn beide ouders: zijn vader een levensgenieter, moeder een asceet. Pas in 1903 begon hij te werken aan een terugkeer en volgden zijn meest productieve jaren. Behalve in Duitsland werkte hij in de Verenigde Staten en in Oostenrijk.
Hij was sinds 1893 getrouwd met de sociologe en feministe Marianne Schnitger, die na zijn dood (onder de naam Marianne Weber) een biografie over haar man zou schrijven.
Max Weber overleed aan de gevolgen van een longontsteking (als gevolg van de Spaanse griep) op 56-jarige leeftijd in München waar hij toen aan de universiteit doceerde.
Werk.
Weber heeft zich in zijn carrière met een veelvoud aan onderwerpen beziggehouden, zowel op theoretisch als op methodologisch gebied. Hij is dan ook voor sociaal-wetenschappers uit vele richtingen een belangrijk voorbeeld. In dit artikel een overzicht van zijn bekendste bijdragen.
Algemeen.
Max Weber heeft de sociologie omschreven als een wetenschap die sociaal handelen wil begrijpen ("verstehen") en daardoor oorzakelijk verklaren. Hij onderscheidde zich daarmee van sociologen als Emile Durkheim, die meer in sociale structuren dan in individuele handelingen dacht.
Onder het begrip verstehen verstaat Weber het begrijpen van het gedrag van mensen door je in ze in te leven. Hiervoor is grondig onderzoek vereist, geen simpele intuïtie. Weber is hierdoor van grote invloed geweest op de interpretatieve stroming in de sociologie. Wat betreft de causaliteit vindt Weber dat je altijd rekening moet houden met meer dan één oorzaak, en dat je, deels in tegenstelling tot bij de natuurwetenschappen, moet uitgaan van de "waarschijnlijkheid" en niet de "zekerheid" dat een verschijnsel zal optreden.
Om verschijnselen of ontwikkelingen in de samenleving (of verschillende samenlevingen) met elkaar te kunnen vergelijken, zijn overdreven generalisaties noodzakelijk. Hiertoe construeer je zogenaamde "ideaaltypen", die je vervolgens aan de werkelijkheid toetst. Het woord ideaaltype dient overigens niet te worden opgevat als een ideaalbeeld of utopie.
Tot slot heeft Weber als eerste het belang van waardevrijheid in de sociologie benadrukt (ook bekend als het waardevrijheidspostulaat). Weber vond namelijk dat er bij het verrichten van onderzoek altijd waardes in het spel waren, die de uitkomst van een onderzoek konden beïnvloeden. Je moet proberen zo objectief mogelijk onderzoek te doen en college te geven. Alleen in de keuze voor het te behandelen onderwerp kunnen waarden een rol spelen. Overigens heeft Weber zelf zich niet altijd even strikt aan zijn eigen morele regels gehouden. Daarvoor was hij politiek te geëngageerd, met zijn liberale en nationalistische opvattingen.
Sociaal handelen, rationalisering.
Sociale actie is volgens Weber een reactie op een prikkel na (in de meeste gevallen) een rationeel denkproces en een subjectieve bedoeling. Hij onderscheidt vier typen, die meestal in mengvormen voorkomen:
Weber zag in de 19e en begin 20e eeuw een sterke toename van het doelrationeel handelen ten opzichte van de andere drie typen. Weber onderscheidt zes kenmerken van formele rationaliteit:
De Amerikaanse socioloog George Ritzer heeft deze kenmerken later uitgewerkt in zijn theorie over de McDonaldisering van de samenleving.
Deze toenemende rationalisering heeft Weber voor verschillende aspecten van de maatschappij beschreven, zoals de economie, de politiek, religie en de kunst. Het meest uitgebreid is Weber ingegaan op de rationalisering van de politiek. Leiders ontlenen hun gezag steeds meer aan de ratio (gelegitimeerde macht, of legale autoriteit), en minder aan traditie (bijvoorbeeld feodalisme, monarchie) en charisma.
Weber heeft dit uitgewerkt via een studie naar de opkomst van de bureaucratie. Het ideaaltype van de bureaucratie is een zakelijke, efficiënte en eerlijke manier van bestuur, waarbij nepotisme en willekeur zijn uitgesloten (in de volksmond heeft de term echter een daaraan tegengestelde lading gekregen). Er gelden vaststaande regels zonder aanzien des persoons, die worden uitgevoerd door getrainde ambtenaren in een hiërarchische ordening. Weber zag echter ook de nadelen: het is een onpersoonlijke machine, waarin de individuele vrijheid verloren gaat. Ook rationalisering in het algemeen heeft hij negatief omschreven in termen als ‘onttovering van de wereld’ en een ‘staalhard omhulsel’ ("Stahlhartes Gehäuse").
Stratificatie.
Weber zag de samenleving niet als een simpele economische klassenstructuur of een op traditie gebaseerde standenmaatschappij. Volgens hem zijn er drie soorten stratificatie, die elkaar beïnvloeden en overlappen:
De Franse socioloog Pierre Bourdieu heeft deze indeling gebruikt voor zijn theorieën over economisch, cultureel en sociaal kapitaal. Het klassenbegrip van Weber, dat flexibeler is dan dat van Marx, heeft ook bij moderne marxisten enige ingang gevonden.
Economie en samenleving.
In dit werk worden door Weber drie ideaaltypes van legitieme dominantie onderscheiden:
Dit zijn conceptuele modellen van het legitieme leiderschap, Weber voorzag naast het legitieme leiderschap ook illegitiem leiderschap.
Religie en kapitalisme.
Buiten sociologische kringen is Weber wellicht het bekendst om zijn onderzoeken naar het verband tussen religie en kapitalisme. In zijn beroemde en omstreden boek "Die protestantische Ethik und der Geist des Kapitalismus" (eerste uitgave in 1905, later volgde een versie waarin hij de kritieken op de eerste uitgave verwerkte en becommentarieerde) beweerde hij dat dankzij het ascetische leven van calvinisten (hard, rationeel en systematisch werken, maar niet mogen genieten van het verdiende geld) veel winst werd gemaakt, waarmee weer investeringen voor nieuwe activiteiten gedaan konden worden. Bovendien konden arbeiders met het oog op hun religieuze plicht tot hard werken gemakkelijk uitgebuit worden. Weber zag dus een verband tussen het protestantisme en het kapitalisme. Weber bewonderde de calvinistisch kapitalistische geest.
Daarmee zette Weber zich af tegen twee breed aanvaarde veronderstellingen in de sociologie en economie van zijn tijd. Ten eerste beklemtoonde hij dat ideeën en overtuigingen er in de geschiedenis wel degelijk toe doen. De economie is niet een blind proces dat als een machine maar door gaat, zoals het marxisme meende. En ten tweede was de moderne, kapitalistische economie niet tot stand gekomen in verzet tegen haar religieuze verleden, zoals de aanhangers van de secularisatie-idee dachten. Ze was juist vanuit de godsdienst ontstaan.
Weber heeft het calvinisme later vergeleken met andere religies, namelijk het Chinese confucianisme en taoïsme, het Indiase hindoeïsme en boeddhisme en het vroege jodendom. Door zijn vroege dood in 1920 is Weber niet toegekomen aan zijn geplande onderzoeken naar onder andere het vroege christendom en de islam.

</doc>
<doc id="37360" url="https://nl.wikipedia.org/wiki?curid=37360" title="Rolpatroon">
Rolpatroon

Een rolpatroon is een manier waarop mensen onderling functioneren.
Mensen kunnen verschillende rollen spelen. Bijvoorbeeld:
Dezelfde ouder kan tevens leraar zijn en speelt dan verschillende rollen. Het onderkennen en onderscheiden van deze rollen kan mensen helpen hun verwachtingen duidelijk te formuleren.
Bij het spelen van een rol, kan een rolconflict optreden. Er zijn twee belangrijke soorten rolconflicten:

</doc>
<doc id="37361" url="https://nl.wikipedia.org/wiki?curid=37361" title="Plateau">
Plateau



</doc>
<doc id="37362" url="https://nl.wikipedia.org/wiki?curid=37362" title="Vrede van Madrid">
Vrede van Madrid

De Vrede van Madrid (1526) beëindigde een vijfjarige episode in de Italiaanse Oorlogen tussen Frankrijk en het Heilig Roomse Rijk.
Met de Vrede van Noyon (1516) had Frans I van Frankrijk bezit genomen van Milaan. Hierop zette keizer Karel V een coalitie op met koning Hendrik VIII van Engeland en paus Leo X.
In de Slag bij Pavia (1525) werd Frans I gevangengenomen en gedwongen de Vrede van Madrid te aanvaarden. Frans I moest zijn aanspraken op het hertogdom Milaan, het koninkrijk Napels, Franche-Comté, Kroon-Vlaanderen en het graafschap Artesië opgeven. De Vrede van Noyon verviel. Behalve in gebiedsoverdracht voorzag het verdrag ook in een huwelijk van Frans I met Karels zuster Eleonora.
De Franse vorst zwoer plechtige eden dat hij het verdrag na zijn vrijlating zou nakomen, ook tegenover Lannoy, maar hij had in het geheim door een notaris laten akteren dat hij al wat onder dwang was toegestaan niet zou honoreren. Lannoy zocht de vorst op in zijn slaapkamer en sloot de echtverbintenis met de handschoen.
Zodra hij veilig in Parijs was verklaarde Frans I het verdrag nietig omdat het onder dwang tot stand was gekomen. Nicolas Perrenot de Granvelle werd afgevaardigd om hem van gedachte te doen veranderen en hem de Vrede doen naleven, maar tevergeefs. Granvelle werd 3 maanden opgesloten in het kasteel van Vincennes en de oorlog werd hervat. Na drie jaar strijd werden de belangrijkste onderdelen van de Vrede van Madrid bevestigd in de Damesvrede van Kamerijk.
Voor de Nederlanden betekende de Vrede van Madrid dat er een einde kwam aan de Franse soevereiniteit over bepaalde delen en dat met name Kroon-Vlaanderen en Artesië als Habsburgs bezit tot het Heilig Roomse Rijk gingen behoren, wat keizer Karel V in 1549 toeliet de vererving van alle Nederlanden te uniformiseren in de Pragmatieke Sanctie.

</doc>
<doc id="37364" url="https://nl.wikipedia.org/wiki?curid=37364" title="George McGovern">
George McGovern

George Stanley McGovern (Avon, 19 juli 1922 – Sioux Falls, 21 oktober 2012) was een Amerikaanse politicus van de Democratische Partij. Hij was senator voor South Dakota van 1963 tot 1981.
McGovern werd in 1956 gekozen in het Huis van Afgevaardigden. In 1960 probeerde hij tot senator te worden verkozen, maar faalde daarin. In 1962 lukte het hem wel. Hij werd herkozen in 1968 en 1974.
In 1972 was hij de Democratische kandidaat voor het presidentschap. Hij werd verpletterend verslagen door Richard Nixon. Later bleek dat naaste medewerkers van Nixon hadden ingebroken in het Watergate-gebouw om daar afluisterapparatuur te plaatsen. In dat gebouw was het Democratische hoofdkwartier gevestigd. McGovern had de verkiezingen dus mede verloren door 'dirty tricks', waarvoor Nixon in 1974 dan ook moest aftreden. Een andere reden voor zijn nederlaag was dat McGovern een 'liberal' was, de Amerikaanse benaming voor een progressief politicus. Zijn ideeën waren te links voor de Amerikaanse middenklasse die traditioneel bepaalt wie de verkiezingen wint.
Nadat McGovern in 1980 vertrok uit de Senaat bekleedde hij verschillende functies bij de VN.
Levensloop.
Vroege jaren.
McGoverns was de zoon van een dominee. Hij was de tweede in een gezin van kinderen. Van zijn derde tot zijn zesde woonde het gezin in het Canadese Calgary, voordat ze weer terug verhuisde naar South Dakota. Na de middelbare school ging hij studeren aan de Dakota Wesleyan University. 
Bommenwerperpiloot in de Tweede Wereldoorlog.
Na de Japanse aanval op Pearl Harbor meldde McGovern zich aan als vrijwilliger bij de United States Air Force. Kort daarvoor had hij zijn vliegbrevet al gehaald via het Civilian Pilot Training Program. McGovern werd opgeleid als piloot van de bommenwerper B-24 Liberator. Hij werd in september 1945 gestationeerd in het Italiaanse Cerignola. Hij vloog missies op Noord-Italië, Duitsland, Hongarije, het geannexeerde Oostenrijk, Polen en Tsjecho-Slowakije. In december 1944 maakte hij een noodlanding op het Joegoslavische eiland Vis, waarvoor hij later het Distinguished Flying Cross ontving. Net toen zijn verplichte 35 missies boven vijandelijk gebied er op zaten was de oorlog in Europa voorbij. McGoverns oorlogservaringen dienden als basis voor het boek "De bommenwerpers" van Stephen Ambrose.
Terug in Amerika: academicus en beginnend politicus.
McGovern keerde na de oorlog terug naar zijn vroegere universiteit waar hij in 1946 een Bachelor of Arts "magna cum laude" haalde. Hij besloot vervolgens theologie te studeren aan het Garrett Theological Seminary in Illinois, geïnspireerd door Walter Rauschenbusch en het Social Gospel. Na een jaar vertrok hij alweer en vervolgde zijn studie aan de Northwestern University, waar hij in 1949 zijn Master of Arts behaalde. In 1953 promoveerde hij met een dissertatie met als titel "The Colorado Coal Strike 1913-1914". Intussen had hij ook een aanstelling gekregen aan de Dakota Wesleyan University waar hij geschiedenis en politicologie doceerde.
Van huis was hij Republikein, maar hij was opgeschoven naar links. Bij de presidentsverkiezingen van 1948 steunde hij voormalig vicepresident Henry Wallace die namens de Progressieve Partij kandidaat stond. In 1952 werd hij geraakt door een toespraak van de Democratische presidentskandidaat Adlai Stevenson. Hij voerde campagne voor hem en noemde zelfs zijn enige zoon naar Stevenson. Begin 1953 verliet hij de universiteit en werd uitvoerend secretaris voor de Democratische Partij in South Dakota. De partij had op dat moment slechts 2 zetels in het staatsparlement. Dankzij McGoverns opbouwwerk groeide de partij in 1954 met 25 zetels.
Huis van Afgevaardigden.
McGovern stelde zich in 1956 verkiesbaar voor het Huis van Afgevaardigden, waarin hij het opnam tegen de zittende Republikeinse afgevaardigde Harold Lovre. Lovre had last van de ontevredenheid over het landbouwbeleid van zijn partijgenoot president Dwight D. Eisenhower en verloor daardoor de verkiezingen.
In het Huis van Afgevaardigden wierp McGovern op als pleitbezorger voor de landbouw. Hij pleitte voor hogere grondstofprijzen, graanopslagprogramma's, prijsondersteuning en importcontroles op rundvlees. Op internationaal gebied maakte hij zich hard voor een goede voedselvoorziening voor iedereen.
McGovern deed in 1960 een gooi naar de Senaat. Zijn tegenstander was de zittende senator Karl Mundt. Tijdens de ze verkiezingen had McGovern last van de Rooms-katholieke achtergrond van John F. Kennedy. Dat viel niet goed in de meest protestantse staat van de Verenigde Staten.
Directeur bij Food for Peace.
McGovern verliet begin 1961 het Huis van Afgevaardigden toen zijn termijn afliep. Hij werd door de nieuwe president John F. Kennedy aangesteld als de eerste directeur van het voedselhulpprogramma Food for Peace. Eerder in het Huis had McGovern zelf gepleit voor het in het leven roepen van een dergelijke organisatie. Door het geven van voedselhulp wilde de Amerikaanse regering met het programma economische ontwikkelingen doorvoeren in het buitenland. Bij de Verenigde Naties stond McGovern aan de basis van het Wereldvoedselprogramma.
Senator.
Eerste termijn.
McGovern stelde zich in 1962 opnieuw verkiesbaar voor de Senaat. Hij legde daarom zijn werk als directeur van Food for Peace in juli van dat jaar neer. Aanvankelijk zou McGovern het opnemen tegen de zittende senator van Republikeinse huize Francis Case, maar deze overleed in juni 1962. Zijn vervanger was voormalig luitenant-gouverneur Joseph Bottum die als Case tijdelijke vervanger werd benoemd. Tijdens de verkiezingscampagne stond vooral het beleid van president Kennedy ter discussie. McGovern deed het goed onder boeren en diegenen die zich zorgen maakten om het massale vertrek van jonge mensen uit South Dakota. 
De laatste weken voor de verkiezingen had McGovern last van geelzucht, waardoor hij niet volop campagne kon voeren. Zijn vrouw Eleanor toonde zich een waardig vervanger. McGovern won de verkiezingen met 597 stemmen verschil en was daarmee pas de derde gekozen Democraat sinds de vorming van de staat South Dakota.
Als senator maakte hij zich deels hard voor dezelfde zaken als toen hij Afgevaardigde was: de belangen van de Amerikaanse boeren en het stimuleren van economische hervormingen in het buitenland door middel van voedselhulp. Een andere belangrijk thema werd zijn antimilitarisme. Hij probeerde voortdurend het defensiebudget te verkleinen. In 1963 was hij de eerste senator die zich uitsprak tegen de groeiende Amerikaanse militaire betrokkenheid in Vietnam. Tegelijkertijd stemde hij in augustus 1964 wel voor de Tonkin-resolutie, waardoor president Lyndon B. Johnson de bevoegdheid kreeg op militair op te treden in Zuidoost-Azië zonder een formele oorlogsverklaring van het Congres. McGovern voelde zich onder druk gezet door senator William Fulbright om zich achter president Johnson te scharen. Een dag later uitte hij al zijn twijfels. Het zou de stemming zijn waar McGovern later in zijn leven met de meeste spijt op terug keek. In de jaren daarna groeide McGovern uit tot een van de felste politieke tegenstanders van de Vietnamoorlog
Presidentskandidaat in 1968.
De activist Allard Lowenstein lanceerde in augustus 1967 de Dump Johnson movement. De groep zocht iemand die het bij de Democratische voorverkiezingen in aanloop naar de presidentsverkiezingen wilde opnemen tegen president Johnson. Hun eerste keuze Robert F. Kennedy bedankte voor de eer. In september 1967 werd McGovern benaderd. Hij weigerde omdat hij vreesde voor zijn kansen voor herverkiezing in de Senaat. Een maand later werd senator Eugene McCarthy overgehaald om het tegen Johnson op te nemen.
Robert Kennedy stelde zich halverwege maart 1968 alsnog kandidaat. President Johnson trok zich aan het einde van de maand totaal onverwachts terug uit de race, terwijl vicepresident Hubert Humphrey zich juist in de strijd wierp. McGoverns voorkeur ging uit naar Kennedy, maar McCarthy en Humphrey kwamen beide uit de buurstaat Minnesota, waardoor hij openlijk geen partij koos. Na de moord op Robert F. Kennedy nam de druk op McGovern om zich kandidaat te stellen toe. McCarthy was weliswaar een tegenstander van de Vietnamoorlog, maar riep weinig enthousiasme op, terwijl Humphrey te veel geassocieerd werd met het beleid van president Johnson.
Als eerste zocht McGovern toenadering tot Edward Kennedy om er zeker van te zijn dat deze zijn broer Robert niet als kandidaat zou vervangen. Dat bleek niet zo te zijn. Een andere complicerende factor was de arrestatie van McGoverns dochter Teresa in juli. Zij had marihuana in haar bezit en moest vrezen voor een gevangenisstraf van minstens vijf jaar. De aanklacht tegen haar verviel echter vanwege een ongeldig doorzoekingsbewijs. 
McGovern stelde zich op 10 augustus kandidaat, twee weken voor de Democratische conventie in Chicago. Zijn aankondiging kwam veel te laat. Vicepresident Humprey had zich al verzekerd van de steun van de meerderheid van de partij en haalde een meerderheid bij de eerste stemronde. McGovern schaarde zich vervolgens achter Humphrey, wat hem veel kritiek uit de antioorlogsbeweging binnen zijn partij opleverde. Humphrey legde het uiteindelijk af tegen Richard Nixon, terwijl McGovern relatief eenvoudig werd herkozen in de Senaat door voormalig gouverneur van South Dakota Archie Gubbrud te verslaan.
Tweede termijn als senator.
Na Democratische Conventie in 1968 werd er een commissie aangesteld die het nominatieproces onder de loep nam. McGovern was daarvan de voorzitter. De invloed van partijprominenten- en officals werd aanzienlijk teruggebracht. In plaats daarvan werden de uitkomst van voorverkiezingen en caucussen belangrijker. Ook kwamen er quota's voor minderheden als vrouwen, zwarten en jongeren wat betreft het aantal gedelegeerden naar een conventie. Het aantal voorverkiezingen nam hierdoor in aantal fors toe en de dynamiek van het presidentiële nominatieproces veranderde drastisch en voorgoed.
McGoverns belangrijkste speerpunt in zijn tweede termijn bleef het beëindigen van de oorlog in Vietnam. Hij sprak in oktober 1969 op een grote antioorlogsdemonstratie in Boston waar honderdduizend mensen op af kwamen. Samen met de Republikeinse senator Mark Hatfield diende hij een amendement op de begroting in waardoor de financiering voor de Amerikaanse troepen in Vietnam tegen het einde van 1970 zou worden stopgezet. Er werd maanden gediscussieerd over het amendement. Op meer senatoren over de streep te trekken verlengde McGovern de termijn van terugtrekking naar eind 1971. In september 1970 werd het amendement afgewezen met 55 tegen 39 stemmen. 
Tijdens het debat maakte McGovern zware verwijten aan zijn collega-senatoren. Hij zei: "Elke senator in deze Kamer is deels verantwoordelijk voor het naar het graf sturen van vijftigduizend jonge Amerikanen. Deze kamer ruikt naar bloed. Elke senator is deels verantwoordelijk voor de menselijke wrakken in Walter Reed en Bethesda Naval en overal in het land - jonge mensen zonder benen, of armen, of genitaliën, of hoop". Deze persoonlijke verwijten werden hem door verschillende tegenstanders zeer kwalijk genomen. Een jaar later werd een soortgelijk amendement ingediend. McGovern had zijn naam als indiener verwijderd om eventuele twijfelaars over te halen toch voor te stemmen. Hoewel een meerderheid van het publiek voor was, werd het amendement alsnog verworpen.
Presidentskandidaat in 1972.
McGovern kondigde in januari 1971 zijn kandidatuur voor het presidentschap aan. Dit was vroeg, maar op deze manier hoopte hij een voorsprong op te bouwen op andere kandidaten. Koploper Edmund Muskie had last van een slechte campagneorganisatie en was het slachtoffer van een van president Nixons "dirty tricks". De voorverkiezingen in New Hampshire en Illinois won Muskie nog, maar hij deed het wel veel slechter dan verwacht waardoor de financiering en steun opdroogde. De voorverkiezingen werden uitgevochten tussen McGovern en voormalig vicepresident Hubert Humphrey. McGovern won de voorverkiezingen in Californië en New York. Hij verzekerde daarmee de nominatie omdat in beide staten alle gedelegeerden naar de winnaar gaan. McGovern was door Humphrey weggezet als veel te radicaal. Hij zou voor "amnestie, abortus en LSD ("amnesty, abortion and acid") zijn. Gedurende de rest van de campagne bleef McGovern last hebben van dit label.
Veel zuidelijke Democraten zagen McGovern absoluut niet zitten als presidentskandidaat. Tijdens de Democratische Conventie in Miami boden zij felle tegenstand. Er werd veel gediscussieerd. Zo probeerden McGoverns tegenstanders de regel aan te vechten die bepaalde dat in Californië alle gedelegeerden naar de winnaar gingen. Tevergeefs, maar het kostte wel veel tijd, waardoor de Conventie rommelig verliep.
Het tijdgebrek zorgde ook voor een slordig nominatieproces voor McGoverns running mate. Zijn eerste keuze Ted Kennedy bedankte, evenals een aantal anderen. Daardoor viel de keuze op senator Thomas Eagleton. Op de laatste avond van de conventie was er opnieuw veel vertraging vanwege discussies over verschillende procedurele zaken, zoals een nieuw partijhandvest. Daardoor kon McGovern zijn nominatiespeech pas om drie uur in de nacht houden. Normaal hadden zeventig miljoen mensen gekeken, nu waren het er slechts 15 miljoen.
Twee weken na de conventie kwam naar buiten dat Eagleton in de jaren zestig verschillende keren elektroshocktherapie had ondergaan vanwege een zenuwinzinking en depressie. Hij was gediagnosticeerd als bipolair. McGovern schaarde zich aanvankelijk "voor duizend procent" achter Eagleton, ook omdat hij parallellen zag met zijn eigen dochter Terry die ook te kampen had met mentale problemen. In de dagen daarna uitte steeds meer mensen hun zorgen en werd het een belangrijk thema in de media. McGovern besloot, na gesprekken met artsen, toch op zoek te gaan naar een nieuwe vicepresidentskandidaat. Vijf prominente Democraten bedankten voor de eer, te weten (opnieuw) Ted Kennedy, Abraham Ribicoff, Hubert Humphrey, Reuben Askew en Edward Muskie. Sargent Shriver nam het aanbod wel aan. Shriver was ambassadeur naar Frankrijk en, wat misschien nog wel belangrijker was, de schoonbroer van John F. Kennedy. Het gevolg van de hele affaire was wel dat McGovern het beeld van zichzelf opriep als een opportunist en iemand die moeilijk een besluit kon nemen. Dat beeld was catastrofaal voor zijn campagne.
President Nixon voerde bijna geen campagne. Hij kon nog teren op het succes van zijn bezoek aan China en zijn zomerbezoek aan de Sovjet-Unie, waar hij sprak over het stoppen van de wapenwedloop. McGovern worstelde zich daarentegen door de campagne. Hij had moeite steunbetuigingen van prominente Democraten, zoals voormalig president Johnson en Richard Daley, de burgemeester van Chicago, binnen te krijgen. Andere Democraten, zoals de gouverneur van Texas John Connally, spraken juist hun steun uit voor Nixon. De grootste vakbondsfederatie AFL-CIO bleef voor het eerst neutraal, terwijl zij in het verleden zich altijd achter de Democratische presidentskandidaat had geschaard. Nixons budget was qua omvang twee maal zo groot als dat van McGovern.
President Nixon wilde dat overheidsdocumentatie zou worden gebruikt om belastende informatie over McGovern te achterhalen. Er werd ook gekeken of het mogelijk was om McGoverns hoofdkwartier af te luisteren. Daar werd van afgezien. In plaats daarvan werd uitgeweken naar het Watergatecomplex, waar de Democratische Partij haar hoofdkwartier had. De inbrekers werden bij de tweede inbraak aangehouden. Dit was de inleiding van het Watergateschandaal, waardoor president Nixon besloot af te treden. De mannen werden al in juni 1972 aangehouden, maar dit zou nog geen rol spelen tijdens de campagne aangezien op dat moment de rol van het Witte Huis nog niet bekend was.
McGovern en Shriver haalden slechts 37 procent van de stemmen, tegenover 61 procent voor Nixon. Dit was het op een na grootste verlies in de Amerikaanse geschiedenis. McGovern verkreeg 16 kiesmannen. Hij won slechts in Massachusetts en het District of Columbia.
Derde en laatste termijn als senator.
McGovern was verbitterd over zijn nederlaag. Hij overwoog in eerste instantie naar Engeland te emigreren. Hij had grote moeite met Nixons gratieverlening door diens opvolger Gerald Ford. McGovern noemde het moeilijk te begrijpen aangezien verschillende van Nixons ondergeschikten wel naar de gevangenis gingen.
De senator uit South Dakota begon al in mei 1973 campagne te voeren om zijn herverkiezing anderhalf jaar later veilig te stellen. In de jaren daarvoor had hij de belangen van zijn thuisstaat in de ogen van velen verwaarloosd. Zijn Republikeinse opponent Leo Thorsness had zes jaar als krijgsgevangene in Vietnam doorgebracht. Hij verweet McGovern de vijand gesteund te hebben, waardoor zijn periode in gevangenschap langer had geduurd. McGovern reactie was dat wanneer er geen oorlog was, er ook geen krijgsgevangenen zouden zijn. Het belangrijkste verkiezingsthema was echter de positie van boeren. McGovern had het voordeel dat de Democraten de publieke opinie mee hadden als gevolg van het Watergateschandaal. Mede daardoor won hij de verkiezingen met 53 procent van de stemmen.
McGovern overwoog zich in 1976 wederom verkiesbaar te stellen voor het presidentschap, maar zijn verlies vier jaar eerder was voor veel Democraten een traumatische ervaring geweest. Niemand zag het daarom echt zitten. McGovern voelde zich niet thuis bij de Democratische kandidaat Jimmy Carter en stemde in het geheim voor Ford. 
In zijn derde termijn werd het nationale voedingsbeleid een belangrijk speerpunt. McGovern zat achter een overheidsrapport waarin geadviseerd werd dat Amerikanen minder vetten, cholesterol en bepaalde suikers moesten eten, en juist meer koolhydraten en vezels. De aanbevelingen konden rekenen op instemming van gezondheidsexperts, maar waren juist controversieel bij de vlees- en zuivelindustrie. Met betrekking tot Vietnam had McGovern altijd gepleit voor terugtrekking van Amerikaanse troepen. Tijdens Cambodjaanse genocide door de Rode Khmer in 1979 pleitte hij juist voor het sturen van een internationale vredesmacht.
Tijdens de Senaatsverkiezingen van 1980 was McGovern als liberaal senator een van doelwitten van de National Conservative Political Action Committee. Zij wilde voorkomen dat hij voor de vierde maal gekozen werd. In advertenties legde de groep vooral de nadruk op McGoverns pro-abortus standpunten. Hij nam het op tegen de Republikeinse afgevaardigde James Abdnor. Deze verweet McGovern dat hij het contact met zijn thuisstaat had verloren. In het kielzog van de Republikeinse presidentskandidaat Ronald Reagan profiteerden veel partijgenoten, waaronder Abdnor. Hij won de verkiezingen met 58 procent van de stemmen tegenover 39 procent voor McGovern.
Latere jaren.
Na zijn vertrek uit de Senaat bleef McGovern politiek actief. Hij begon zijn eigen organisatie: "Americans for Common Sense". Daarmee wilde hij tegenwicht bieden tegen de Moral Majority van Jerry Falwell en andere religieus-rechtse groepen. Na de tussentijdse verkiezingen in 1982 stopte hij daarmee omdat hij nog eenmaal een gooi wilde doen naar het het presidentschap.
McGovern wist in aanloop naar de presidentsverkiezingen van 1984 dat hij weinig kans maakte. Vrienden vreesden een nieuwe vernedering. Andere kandidaten zagen hem niet als een bedreiging waardoor ze hem niet aanvielen. Door veel verslaggevers werd McGovern omschreven als "het geweten" van de Democratische Partij. Tijdens de eerste voorverkiezing in Iowa verraste hij met een derde plek, maar in New Hampshire werd hij slechts vijfde. Na de voorverkiezingen in Massachusetts waar hij derde werd besloot hij zijn campagne stil te leggen. Hij sprak later zijn steun uit voor voormalig vicepresident Walter Mondale. Vier jaar later overwoog hij zich wederom verkiesbaar te stellen, maar het bleef ditmaal slechts een overweging.
Na zijn vertrek uit de Senaat verdiende McGovern veel geld met het geven van lezingen. Ook gaf hij les. Zo verving een jaar de historicus Stephen Ambrose aan de Universiteit van New Orleans. Met het verdiende geld kocht McGovern een hotel in Stratford, Connecticut. Twee jaar later ging het hotel failliet. McGovern weet het faillissement aan de economische recessie die Amerika begin jaren negentig trof, maar ook aan de strenge regelgeving van de verschillende overheden.
McGoverns dochter Teresa was december 1994 het slachtoffer van een sneeuwverschuiving. Zij overleed aan onderkoeling. Na massale persaandacht maakte McGovern bekend dat zijn dochter jarenlang had geleden aan alcoholisme. In 1996 verscheen een boek over haar leven. De opbrengsten gingen naar een speciaal fonds voor mensen die te kampen hadden met een alcoholverslaving.
President Bill Clinton benoemde McGovern in april als Amerikaans ambassadeur naar de Voedsel- en Landbouworganisatie van de Verenigde Naties. Zijn standplaats werd Rome. Hij pleitte voor de invoering van (meer) schoollunches in arme landen om zo de hongersterfte terug te dringen. In augustus 2000 ontving hij van Clinton de Presidential Medal of Freedom. Een jaar eerder was hij al onderscheiden met de Four Freedoms Award voor vrijwaring van gebrek. In 2001 vroeg de nieuwe president George W. Bush of McGovern zijn termijn tot september 2001 vol wilde maken. Na zijn vertrek werd hij door de VN aangesteld als ambassadeur in de strijd tegen wereldhonger. Hij bleef tot aan zijn dood actief.
Van de hand van Stephen Ambrose verscheen in 2001 het boek "The Wild Blue", in het Nederlands verschenen als "De bomenwerpers". Deze bestseller was gecentreerd rondom McGoverns activiteit als B24-piloot. Het was de eerste maal dat het grote publiek kennis maakte met zijn oorlogsverleden. In het openbaar had de oud-senator zich daar tot dan toe weinig over uitgelaten.
In zijn latere jaren bleef McGovern niet weg uit het politieke debat. Hij sprak zich meerdere keren uit tegen de Irakoorlog en trok de vergelijking met Vietnam. Tijdens de presidentsverkiezingen van 2004 sprak hij zijn steun uit voor Wesley Clark. In 2008 verscheen er nog een boek over Abraham Lincoln van de hand van McGovern.
De "George and Eleanor McGovern Library and Center voor Leadership and Public Service" aan de Dakota Wesleyan University zag in oktober 2006 het levenslicht in aanwezigheid van voormalig president Clinton. Eleanor McGovern leed aan hartproblemen en was op dat moment al te zwak om de opening bij te wonen. Zij overleed in januari 2007. Haar man volgde haar een kleine zes jaar later. Op zijn begrafenis sprak vicepresident Joe Biden.

</doc>
<doc id="37365" url="https://nl.wikipedia.org/wiki?curid=37365" title="Pragmatieke Sanctie">
Pragmatieke Sanctie

Een pragmatieke sanctie (Latijn: "sanctio pragmatica") was in het Romeins recht van de late oudheid een plechtige wetgevingsakte van de keizer. In het Heilige Roomse Rijk evolueerde dit tot een plechtig edict waaraan de landsheer een constitutionele, eeuwigdurende waarde wenste te hechten.

</doc>
<doc id="37366" url="https://nl.wikipedia.org/wiki?curid=37366" title="Nebukadnezer">
Nebukadnezer



</doc>
<doc id="37368" url="https://nl.wikipedia.org/wiki?curid=37368" title="Supermarine Spitfire">
Supermarine Spitfire

De Supermarine Spitfire was een Brits jachtvliegtuig. Het toestel werd in 1938 in productie genomen door Supermarine Division, Vickers Armstrong Ltd.. Het toestel werd gedurende de gehele Tweede Wereldoorlog ingezet door de geallieerden, voornamelijk door de RAF. Er werden in totaal 20.340 stuks gebouwd. Daarnaast bestond ook nog de variant Seafire, waarvan er 2.594 werden gebouwd.
De Spitfire valt op door zijn stroomlijn en ellipsvormige vleugels. De versie Mk. XIV haalde een maximumsnelheid van 721 km/h op een hoogte van 8000 meter. Het vliegtuig is vooral bekend door de beslissende rol die het speelde tijdens de Slag om Engeland.
De meeste deskundigen zijn van mening dat de vliegeigenschappen van de Spitfire en zijn Duitse tegenstander, de Messerschmitt Bf 109 elkaar maar weinig ontliepen. De voordelen van de Spitfire waren de bijzondere vleugels, die een betere manoeuvreerbaarheid gaven. Ook had het toestel een groter motorvermogen en een beter zicht vanuit de cockpit. De bolvormige kap bood de mogelijkheid om zowel naar beneden, naar boven als in het rond te kijken. Een aanvankelijk nadeel van de Spitfires was dat de erin toegepaste Rolls-Royce Merlin-motor ter verkrijging van een maximaal vermogen met carburateurs was uitgerust, terwijl de Messerschmitt over een injectiemotor beschikte. Door de carburateurs kon de Spitfire geen lange tijd ondersteboven vliegen of steile duiken uitvoeren, omdat bij negatieve g-krachten de motor te weinig brandstof kreeg en daardoor kon uitvallen.
Ontstaansgeschiedenis.
Prototypes.
In 1931 gaf het Britse "Air Ministry" opdracht tot het ontwerpen van een eendekker jachtvliegtuig met acht machinegeweren en een Rolls-Royce PV-12-motor die een snelheid van 350 mijl (580 km) per uur diende te kunnen ontwikkelen. Vliegtuigbouwer Reginald Mitchell, ontwerper van onder andere de "Sea Lion II" en winnaar van een Schneider Trophy, ontwierp een prototype, de "Type 224". Dit was een eendekker met een lage vleugel, en een open cockpit. Het toestel bestond volledig uit metaal. Het landingsgestel was niet intrekbaar. De bewapening bestond uit vier machinegeweren, twee vooraan in de cockpit en twee in de vleugels, die de vorm hadden van meeuwenvleugels. Tijdens testvluchten bleek het koelsysteem sterk onvoldoende. Het ontwerp werd daarom door het "Air Ministry" afgekeurd.
Mitchell gaf echter niet op en bleef met steun van de eigenaar van Supermarine, "Vickers-Armstrong Ltd", het prototype verbeteren. Een nieuw model was voorzien van een aantal grote verbeteringen, waaronder een intrekbaar landingsgestel, zuurstofapparatuur, een gesloten cockpit en een andere motor. Naast deze ingrijpende veranderingen werden de vleugels ook nog dunner en werd de spanwijdte verkleind. Het vliegtuig was ook niet meer volledig uit metaal gebouwd, maar werd grotendeels bespannen met textiel.
Type 300.
In 1935 gaf het "Air Ministry" opnieuw een order uit voor de bouw van een eendekker. De nieuwe Supermarine werd echter afgewezen, aangezien de specificaties eisten dat er acht machinegeweren werden geïnstalleerd en de Supermarine plaats had voor vier machinegeweren.
Er kwam echter een oplossing voor dit probleem. Mitchell paste de vleugels aan, naar het voorbeeld van enkele Heinkels. De vleugels kregen een elliptische vorm, waardoor er meer plaats was voor de machinegeweren maar ook de voordelen van het eerdere vleugelontwerp gehandhaafd bleven. Deze aanpassing was voldoende voor het Air Ministry, dat prompt een nieuwe specificatie, F.10/35, uitgaf, in volledige overeenstemming met het ontwerp van de nieuwe Supermarine, het "Type 300".
In maart 1936 was het prototype (K5054) klaar voor de eerste vlucht, die plaatsvond op 5 maart. Het "Air Ministry" was onder de indruk van de proefvluchten en bestelde op 3 juni 1936, nog voor het officiële einde van de tests, 310 vliegtuigen van het nieuwe model dat de naam "Spitfire" kreeg. De naam was een verwijzing naar een meisje of vrouw met een sterk temperament.
Varianten.
De eerste grote onderverdeling in de Spitfire is het onderscheid tussen de varianten bedoeld voor de luchtmacht, onder de naam Spitfire; en de varianten bedoeld voor de marine, de Seafires. De naam Seafire werd afgeleid van de naam "Supermarine Sea Spitfire". Hoewel deze varianten zich op verschillende wijze verder ontwikkelden, bleef er toch een constante, namelijk de gebruikte motor. Tot 1942 werd uitsluitend de "Merlin"-variant gebruikt, zowel bij de Seafire als bij de Spitfire. Vanaf dat jaar schakelde men echter over op de "Griffon"-variant. In totaal waren er 24 Marks bij de Spitfire. Het talrijkst waren de Mk V's, met in totaal 6.479 exemplaren.
Merlin.
Tot aan Mk XII maakten alle Spitfires gebruik van de Merlin-motor, die ook in het prototype werd ingebouwd. Iedere versie had ook een aantal verschillende wapensystemen, samengebracht in vier vleugelvarianten, van A tot en met E, met uitzondering van variant D. Het verschil bij deze varianten zat in het aantal en het soort wapens waarover het toestel kon beschikken. De A-variant beschikte over acht .303 machinegeweren, de B over vier .303-machinegeweren en twee 20 mm Hispano Suiza-kanonnen. De C-variant was de meest gebruikte, vandaar ook de verwijzing "Universal Wing". Deze variant beschikte ofwel over vier 20 mm-kanonnen ofwel twee 20 mm-kanonnen en vier .303-machinegeweren. Als laatste werd de E-variant ontwikkeld, die beschikte over twee 20 mm-kanonnen en twee .50 inch Browning-machinegeweren.
Griffon.
In 1942 kwam een nieuwe versie, de Mk XII, in gebruik, die gebruik maakte van de Griffon-motor. Deze kwam echter pas in 1943 in volle dienst. De nieuwe versies had enkele belangrijke verbeteringen, zoals een grotere maximumsnelheid en een krachtige motor, die het toestond om tot 10.000 m (30.000 voet) te stijgen in minder dan acht minuten. Het grote probleem van de Spitfire was en bleef het feit dat de brandstoftanks en dus het vliegbereik onvoldoende waren voor langeafstandsvluchten. Uitsluitend de types gebruikt als verkenners kregen extra brandstoftanks, maar dit ging ten koste van de bewapening.
Deze belangrijke tekortkoming was mede de reden dat Amerikaanse toestellen het escorte over lange afstand van bommenwerpers op zich moesten nemen. De Griffons werden nog ingezet als onderscheppingsjagers tegen Duitse V-1's en jachtbommenwerpers. De Merlins daarentegen werden zelf ingezet als jachtbommenwerpers boven vijandelijk gebied.
Operationele geschiedenis.
Slag om Engeland.
Toen de Spitfires eenmaal besteld werden, duurde het tot 4 augustus 1938 voordat ze werkelijk geleverd werden. De eerste werden geleverd aan het 19e Squadron van de RAF in Duxford. Tot aan de Tweede Wereldoorlog werden er nog eens 400 geleverd en er waren er 2.000 extra besteld.
In september 1939 brak de Tweede Wereldoorlog uit. Echte oorlogshandelingen kwamen er voor het nieuwe type niet tot in 1940, toen de Slag om Engeland begon. De Spitfires worden samen met de Hawker Hurricanes genoemd als de overwinnaars van de Slag om Engeland en de Spitfire als het beste vliegtuig van de oorlog. De Hurricane werd echter in grotere aantallen gebruikt tijdens de slagen van 1940.
De bewapening van de oudste Spitfires en Hurricanes was gelijk; ze hadden elk acht 7,696 mm-machinegeweren, maar bij de Hurricane waren ze zo geplaatst dat ze geconcentreerder konden vuren. De Spitfire had dan weer het voordeel dat hij sneller was en beter wendbaar op grote hoogtes. De standaard RAF-tactiek was dan ook om de Hurricanes de trage Duitse bommenwerpers te laten aanvallen en de Spitfires de escortes, die meestal uit Messerschmitt Bf 109's bestonden. Dit vliegtuig bleek een taaie tegenstander, hoewel het iets trager was dan de Spitfire. In totaal hebben de Hurricanes meer toestellen van de Luftwaffe neergeschoten dan de Spitfires, maar dit kan verklaard worden door het grotere aantal Hurricanes in de lucht. 70% van de Duitse verliezen kwamen op het conto van de Hurricanes, maar hun verliezen waren ook aanzienlijk hoger dan die van de Spitfires.
Een groter nadeel van beide types was dat ze de .303 Browning-machinegeweren gebruikten, die niet effectief door het pantser van de Duitse toestellen konden boren. Naarmate de slag om Engeland voortging kregen de vijandelijke vliegtuigen namelijk extra pantser in de kritieke delen van het toestel. De oplossing voor dit probleem was het monteren van minder wapens, maar wel van een groter kaliber in de latere versies van de Spitfire. Zo kwam de "Mark V" in 1941 in dienst met twee 20 mm-kanonnen en vier .303-machinegeweren, wat de standaard zou worden tijdens de oorlog.
De sterkste tegenstander was de Duitse Messerschmitt Bf 109. Dit toestel was ongeveer gelijkwaardig aan de Spitfire, zowel qua grootte als bewapening. Er waren echter enkele kleine verschillen die de strijd in het voordeel van de Spitfire beslechtten. De Spitfire was sneller en wendbaarder dan de Messerschmitt en de cockpit van de Spitfire was ruimer en de perspex kap boller. Dit zorgde voor een beter uitzicht en was een belangrijk voordeel op zijn Duitse tegenstander.
De Messerschmitt had echter een groot voordeel op de Spitfire (en de Hurricane), namelijk dat daarmee een erg steile duikvlucht gemaakt kon worden. De Merlinmotor had namelijk geen brandstofinjectie. Bij een steile duikvlucht werd de brandstof door de negatieve g-kracht in de vlotterkamer van iedere carburateur naar boven geduwd zodat de motor te weinig brandstof kreeg. Na enige tijd viel dan de vlotter zelf op de bodem van de vlotterkamer en werd juist een veel te rijk mengsel aangeleverd waardoor de motor meteen 'verzoop' en daardoor helemaal uitviel. Door deze tekortkoming kon de Spitfire geen negatieve g-manoeuvres uitvoeren. De piloten van de RAF vonden hiervoor een oplossing: ze maakten eerst een halve rol en voerden de duikvlucht aldus boogvormig uit. Dat kostte evenwel tijd en zo konden de tragere Messerschmitts veelal toch ontkomen. In maart 1941 kwam een eerste technische oplossing, bestaande uit een metalen ring met gekalibreerde opening die halverwege de vlotterkamer werd gemonteerd, waardoor nooit méér dan de bij vol vermogen benodigde hoeveelheid brandstof, kon passeren. Deze werd door de piloten "Miss Shilling's orifice" gedoopt, naar de vrouwelijke ingenieur Beatrice "Tilly" Shilling die het dingetje in al zijn briljante simpelheid - het onderscheidde zich niet wezenlijk van een gewone sluitring met een klein gaatje - had bedacht. Een nadere verbetering werd later gevonden in de verplaatsing van de brandstofuitloop van de bodem van de vlotterkamer naar de zijkant ervan, precies halverwege. In 1943 werd ten slotte een vorm van brandstofinjectie ingevoerd, maar al in 1942 werd begonnen met het bouwen van een nieuwe motorvariant, de "Griffon".
Europa (1941 - 1943).
Aan het einde van 1941 introduceerde de Luftwaffe een nieuw toestel in het luchtruim boven het Kanaal. Deze opvolger voor de Messerschmitt Bf109, de Focke Wulf Fw 190 betekende een groot probleem voor het "Fighter Command" van de RAF. Dit nieuwe toestel was in alle opzichten superieur aan de toen vliegende versie van de Spitfire, de Mark VB. Gedurende het grootste deel van het jaar 1942 verkreeg de Luftwaffe de superioriteit in de lucht en een groot deel van de Spitfires ging verloren. Om dit probleem voorlopig op te lossen kreeg een aantal squadrons een aangepaste versie van de Mark V, waarbij vier voet van de vleugeltop werd verwijderd, waardoor de vliegtuigen sneller een rol konden uitvoeren. De Merlin-motor werd ook aangepast, zodat op lagere hoogte betere prestaties mogelijk waren. Een echte oplossing kwam echter pas met de invoering van de Mark IX, die een nieuwe Merlin 61-motor had.
Vanaf het einde van 1942 begon de rol van de Spitfire te veranderen. Het toestel werd toen steeds minder gebruikt voor de verdediging van Engeland en steeds meer voor het escorteren van de grote groepen bommenwerpers die het Britse "Bomber Command" en later de Amerikaanse "8th Air Force" uitstuurde. Het feit dat de Spitfire echter maar 635,7 km kon vliegen, betekende dat de bommenwerpers hun bescherming verloren zodra ze Noordwest-Europa verlieten. Toen er steeds meer gebombardeerd werd in Centraal-Europa, verving men de Spitfires door Amerikaanse toestellen, zoals de P-47 Thunderbolt, de P-38 Lightning en de P-51 Mustang.
Zuid-Europa (1942 - 1945).
Het belangrijkste steunpunt voor de Britten in de Middellandse Zee was het eiland Malta. Dit eiland lag strategisch ten opzichte van de vaarroute van de asmogendheden naar het gevechtsgebied in Noord-Afrika. De luchtstrijdkrachten die opereerden vanaf het eiland moest zich tot maart 1942 behelpen met Hawker Hurricanes. In die maand kwamen Spitfires (Mk V) beschikbaar vanaf het vliegdekschip "HMS Eagle". Uiteindelijk waren er ongeveer 275 Spitfires aanwezig.
Later dat jaar en in 1943 werden er ook Spitfires naar de slagvelden van Noord-Afrika gestuurd, zij het dan vooral de verbeterde versie Mk VIII. Later werden ook de USAAF en de South African Air Force versterkt met Spitfires. Om te verhinderen dat de motor van het vliegtuig het zou begeven door woestijnstof werd onder de neus een "Vokes"-luchtfilter geplaatst. Dit had echter als nadeel dat het toestel minder goed presteerde dan die van de Luftwaffe.
Vanaf 9 september 1943 werd ook de Italiaanse luchtmacht, die aan de zijde van de geallieerden vocht sinds de val van Mussolini, uitgerust met enkele Spitfires. Op 31 december 1944 waren er 17 Spitfires Mk V in dienst bij de Italianen en aan het einde van de oorlog waren dat er 40. De laatste missie die werd gevlogen in Europa, op 5 mei 1945 werd uitgevoerd door twee Italiaanse Spitfires.
Azië.
In Azië was de belangrijkste gebruiker van de Spitfire niet de RAF, maar de Royal Australian Air Force; twee squadrons van de RAAF en een squadron van de RAF waren in februari 1943 met Spitfires Vb uitgerust. Ze werden door de RAAF met name gebruikt om Japanse luchtaanvallen op Noord-Australië af te weren. De Spitfire bleek echter een onverwacht nadeel te hebben tegenover de Japanse toestellen, zoals de Zero. De Spitfire-piloten konden niet zo snel draaien als hun tegenstanders. Om dit te compenseren namen ze tactieken over van de Duitsers, ze gebruikten hun hoge (duik)snelheid en achtervolgden de Japanse toestellen tot die geen brandstof meer hadden.
Europa (1944 - 1945).
Tijdens de landing in Normandië werd de Spitfire in combinatie met de andere gevechtsvliegtuigen van de geallieerde luchtvloot gebruikt om het luchtoverwicht te veroveren en te behouden. Na de landing kon de Spitfire echter opereren vanaf vliegvelden op het vasteland en zo dichter in de buurt van vijandelijk gebied. Door het geallieerde luchtoverwicht kreeg de Spitfire niet veel kansen meer om de Luftwaffe effectief te bevechten en moest zich dientengevolge tevreden stellen met een rol als ondersteuning voor grondtroepen. Het nadeel hieraan was dat het Merlin-glycolkoelsysteem heel kwetsbaar was voor geweervuur. Dit kon, in het slechtste geval, leiden tot het volledig vernietigen van het vliegtuig.Een andere taak voor de Spitfire, vooral voor de nieuwere, snellere versies, was het afweren van het V-1-kruisvluchtwapen, dat vanaf juni 1944 als vergeldingswapen op Brits grondgebied werd afgestuurd. De meeste van die vliegtuigen werden echter voor het einde van de oorlog al overgeplaatst naar het vasteland.
Europa (1945 - 1955).
Tijdens de Koude Oorlog gebruikte de Zweedse luchtmacht een spionage-eenheid, bestaande uit 50 Mk XIX, gestationeerd in Nyköping. Deze eenheid was opgericht om de marine- en luchtmachtbases in de Oostzee en het Kolaschiereiland te fotograferen en te bespioneren. Om deze taak te vervullen namen ze het niet zo nauw met de internationale regels. Er waren flagrante schendingen van het Sovjetluchtruim en incidenteel ook van het Finse. Deze operaties, waarbij overigens geen enkel toestel verloren ging, waren mogelijk doordat geen enkel Sovjettoestel de vlieghoogte had van de Mk XIX. Toen dat wel het geval was, rond het begin van de jaren vijftig, werden de vluchten gestaakt. Rond 1955 werden ze uitgevoerd met de Saab S 29C.
Een belangrijke rol was weggelegd voor de Spitfire in de Griekse Burgeroorlog, gedurende oktober en december van het jaar 1944. De toestellen werden daar gevlogen door piloten van de Royal Air Force en de Zuid-Afrikaanse luchtmacht. Vanaf 1946 werden deze toestellen overgedragen aan de Griekse luchtmacht die ze bleef gebruiken tot het einde van de oorlog in augustus 1949.
Anno 2021 beschikt de Koninklijke Luchtmacht via de Koninklijke Luchtmacht Historische Vlucht nog steeds over een vintage Spitfire Mk.IX afkomstig uit deze periode. Dit toestel is - samen met enkele exemplaren die eigendom zijn van een privépersoon - gestationeerd op de luchtmachtbasis Gilze-Rijen en daar ondergebracht in de hangar van de Koninklijke Luchtmacht Historische Vlucht. Twee van de toestellen zijn uitgedost in de kenmerken van het 322 Squadron, één in de kleuren zoals het squadron tijdens de tweede Wereldoorlog bij de RAF diende, het andere in volledig Nederlands kleurenschema. Met alle 4 de toestellen wordt nog geregeld gevlogen. Er wordt vrijwel wekelijks voor demonstraties getraind boven de zee voor de kust nabij Hoek van Holland en 's-Gravenzande.
Midden-Oosten (1948 - 1955).
Tijdens de Arabisch-Israëlische Oorlog van 1948 werden voor het laatst Spitfires bij gevechtshandelingen ingezet. Opmerkelijk was dat beide kanten de beschikking hadden over Spitfires, de Israëlische werden gevlogen door ex-RAF-piloten. De Egyptische luchtmacht had zelfs de beschikking over RAF-spitfires.
Records.
Tijdens de Tweede Wereldoorlog was er nog weinig bekend over het gedrag van een vliegtuig in de buurt van de geluidssnelheid. Daarom werden er tests gedaan, in 1943 in Farnborough, Hampshire, om dit te onderzoeken. Een Spitfire Mk XI werd daarvoor gebruikt omdat dit vliegtuig de hoogste snelheid kon bereiken. Het toestel werd uitgerust met een nieuwe propeller om "overspeed" tegen te gaan. Tijdens een van deze tests bereikte het toestel, met als piloot J. R. Tobin, een snelheid van 975 km/u (Mach 0,891) in een duikvlucht.
Negen jaar na dit record, in 1952, bereikte een ander toestel, een Spitfire Mk XIX, de hoogste vlieghoogte die ooit werd bereikt door een Spitfire. Deze vlucht werd ondernomen in Hongkong om de luchttemperatuur en andere meteorologische verschijnselen te rapporteren. Het toestel bereikte een hoogte van 15.240 m (50.000 voet), maar door een fout in de apparatuur vloog hij in werkelijkheid op 15.712 m (51.550 voet). Hierdoor werd de druk in de cabine gevaarlijk laag, de piloot, Ted Powles, moest overgaan tot een duikvlucht. Hij slaagde er na een enorme duikvlucht in om de controle over het toestel te hernemen op 900 m hoogte. De apparatuur gaf aan dat hij een snelheid van 1.110 km/u (Mach 0,94) zou bereikt hebben, maar dit wordt toegeschreven aan fouten in de instrumenten.

</doc>
<doc id="37369" url="https://nl.wikipedia.org/wiki?curid=37369" title="Moord op het Terra College">
Moord op het Terra College

De moord op het Terra College was een misdrijf op 13 januari 2004 op een Haagse middelbare school, waarbij een leerling zijn conrector, de 49-jarige Hans van Wieren, doodschoot.
Betrokkenen.
Slachtoffer.
Naast zijn beroep als leraar en conrector aan het Terra College aan de Beresteinlaan was Van Wieren (1954) sinds 2000 lid van de gemeenteraad van zijn woonplaats Zoetermeer namens D66. Hij had welzijn en onderwijs in zijn portefeuille. Hans van Wieren zat tevens in het bestuur van het Stedelijk College Zoetermeer. Hij was getrouwd en had twee dochters.
Dader.
De dader van de moord was Murat Demir. Ten tijde van het misdrijf was Demir 16 jaar oud. Ondanks zijn leeftijd kreeg hij een volwassenensanctie van vijf jaar gevangenisstraf en tbs opgelegd. De rechter gebruikte daarvoor een bepaling uit het Wetboek van Strafrecht die het mogelijk maakt om een 16- of 17-jarige geen jeugdsanctie, maar een volwassenensanctie, op te leggen.
De moord.
Een conflict tussen Hans van Wieren en Demir was de aanleiding tot de moord. De conrector zou op 14 januari 2004 een gesprek met de moeder van Murat hebben over een langdurige schorsing van de scholier wegens wangedrag. Volgens Demir zou Van Wieren hem als 'pispaal' gebruiken. Op 13 januari, de dag voor het geplande gesprek, schoot Demir tijdens de middagpauze de conrector, na een korte woordenwisseling, om iets na één uur in de kantine van de school door het hoofd. Van Wieren werd in kritieke toestand naar een Haags ziekenhuis vervoerd, waar hij rond tien uur 's avonds overleed. 
Demir sloeg aanvankelijk op de vlucht, maar meldde zich op de avond van 13 januari bij de politie en bekende enkele dagen later bij de rechter-commissaris het fatale schot in een opwelling te hebben gelost. Demir zou later verklaren dat hij vaker een pistool bij zich had op school, omdat hij zich daarmee veiliger voelde.
Reacties op de moord.
De dood van Hans van Wieren zorgde voor een massale golf van verontwaardiging in Nederland. Tienduizenden mensen tekenden condoleanceregisters op internet. Ook koningin Beatrix en premier Balkenende stuurden blijken van medeleven en afschuw naar de familie. Op vrijdag 16 januari werd op alle middelbare scholen in Nederland een minuut stilte in acht genomen.
Twee dagen na de moord op Hans van Wieren protesteerde een dertigtal medestanders van Murat Demir bij het Terra College. Op een autoraam voor de school hadden ze een groot papier geplakt waarop stond 'Murat we love you'. Ook scandeerden zij: 'Wij willen Murat' en 'We love you Murat'. Om hun leuzen kracht bij te zetten, sloegen ze op auto's. Volgens de vrienden zou Van Wieren een kwetsende opmerking hebben gemaakt over de in de gevangenis zittende vader van Demir. Volgens deze personen werd Murat ten onrechte als een crimineel neergezet door de media. De betogers vonden dat de moord Van Wierens eigen schuld was omdat hij Murat steeds had aangesproken op diens wangedrag. Op dezelfde dag verklaarde een aantal vrienden, onder wie een neef en de vriendin van Demir, in het televisieprogramma NOVA dat Van Wieren zijn latere moordenaar niet respectvol genoeg had benaderd. De betoging leidde tot grote verontwaardiging in Nederland.
Rechtszaak.
Op 15 april 2004 diende de rechtszaak tegen Demir. Hij werd conform de eis veroordeeld tot 5 jaar cel en tbs met dwangverpleging. Tijdens de zaak bekende Demir op de conrector te hebben geschoten. Hij wilde hem echter niet doden, zo luidde zijn verklaring, maar slechts in de schouder raken. Demir kreeg ondanks zijn jeugdige leeftijd een volwassenensanctie opgelegd, omdat de rechter het belang van de veiligheid van anderen groter achtte dan het belang van de verdachte om een jeugdsanctie opgelegd te krijgen. De rechter maakte hiervoor gebruik van een bepaling in het Wetboek van Strafrecht die het mogelijk maakt om 16- of 17-jarigen een volwassenensanctie op te leggen. Op 23 december 2004 werd in hoger beroep dezelfde straf opgelegd. Hij werd in de particuliere jeugdinrichting Teylingereind in Sassenheim geplaatst.
De rechtbank veroordeelde ook de 25-jarige Hüseying S., die het wapen geleverd zou hebben. Deze had het wapen eerder ontvreemd uit het politiebureau aan de Jan Hendrikstraat te Den Haag.
Nieuw delict.
Op 27 maart 2005 pleegde Demir opnieuw een delict. Na afloop van een religieuze dienst molesteerde hij met compagnons een medegevangene in het gebedshuis. Het slachtoffer, dat na de 15 minuten durende mishandeling bewusteloos werd afgevoerd, hield er een hersenschudding aan over en eiste een schadevergoeding van 1100 euro van zijn belagers. Hierna is Demir overgeplaatst naar penitentiaire inrichting De Hartelborgt in Spijkenisse. Op 20 oktober 2005 kreeg Demir voor de rechtbank in Den Haag 15 maanden extra detentie opgelegd, waarvan 3 maanden voorwaardelijk.
Demir zat tot 2011 vast in de justitiële jeugdinrichting Teylingereind.
Murat Demir's advocaat, Job Knoester, heeft in 2019 bekend gemaakt dat het tbs-traject was afgerond.

</doc>
<doc id="37371" url="https://nl.wikipedia.org/wiki?curid=37371" title="Barbershop">
Barbershop

Barbershop is een over het algemeen makkelijk in het gehoor liggende manier van close harmony zingen. Close harmony is te beschouwen als klassieke muziek, gemaakt met alleen de stem, dus zonder instrumentale begeleiding. Barbershop is daar het populaire zusje van. Toch vallen beide soorten van zingen onder de lichte muziek waarbij barbershop als volkskunst beschouwd kan worden. Close harmony wordt zowel door beroeps- als amateurzangers gezongen. Barbershop daarentegen is meestal amateurwerk waarbij soms wel een hoge kwaliteit wordt bereikt.
Geschiedenis.
Algemeen wordt aangenomen dat de zangstijl stamt uit de Afro-Amerikaanse gemeenschap van rond 1900, waar kapperszaken ("barbershops") belangrijke ontmoetingsplaatsen waren. De mannelijke klanten, wachtend op een knip- en scheerbeurt, doodden er de tijd door samen te zingen. Het vierstemmige "barbershop-kwartet" heeft echter zijn oorsprong in de Afro-Amerikaanse kerken, waar close harmony een lange traditie heeft.
De zang betrof veelal bekende volksliedjes met vertrouwde emoties zoals liefde, moederliefde en vaderlandsliefde, dit zijn nog steeds populaire thema's in de stijl. Een man in een gezelschap begon spontaan te zingen, anderen zetten daar, op gevoel, een stem bij tot een harmonieus akkoord van vier stemmen. Deze oervorm van barbershop, het zogenaamde "woodshedden", wordt nog wel beoefend als training op luisteren en inzicht in akkoordenleer.
Repertoire.
Het repertoire van de barbershopstijl bestaat voornamelijk uit Engelstalige songs, afkomstig uit de eerste decennia van de twintigste eeuw en de moderne musicals van onze tijd. Die songs worden bewerkt in een specifiek barbershop-arrangement. Daarnaast werden en worden nog steeds songs speciaal voor barbershop geschreven door componisten en tekstschrijvers.
Veel koren nemen ook close harmonysongs op in het repertoire, ter afwisseling. De 'Good Old Barbershopsong' blijft echter voor veel liefhebbers de hoofdzaak, waarvoor men elkaar treft op de zogenaamde conventies waar een deskundige jury de kwaliteit beoordeelt. De kampioen kan rekenen op veel optredens waar ook weer veel zangers naartoe trekken om te genieten en ervan te leren.
Een hobby van alleen mannen is het al lang niet meer, ook vrouwen laten van zich horen. Ook zijn er groepen die originele liedjes in a capella liedjes converteren, bijvoorbeeld liedjes van Queen en Phil Collins.
Presentatie.
Een kenmerk van de moderne barbershop is de presentatie. Een optreden wordt aantrekkelijk gemaakt voor het publiek, alle mogelijkheden om de emotie en sfeer van een song goed uit te drukken worden benut. Afhankelijk van de gewoontes van een groep of het toevallig in een groep aanwezig talent, wordt een choreografie gerealiseerd die varieert van eenvoudig tot geraffineerd waarbij het gehele podium gebruikt wordt in een showachtig gebeuren. Ook aan de kleding wordt vaak veel aandacht besteed; het gebruik van kleur en schittering is eerder regel dan uitzondering.
De basis van de presentatie ligt in het zingen met een natuurlijke uitstraling; vrolijkheid, verliefdheid of weemoed worden overgebracht met de klank van de stem en de tekst maar ook met mimiek en lichaamstaal. Voorkomen wordt dat de natuurlijke uitstraling door het serieus instuderen van song en choreografie verloren gaat. Het uit het hoofd zingen van alle nummers bevordert het contact met het publiek.
Formaties, stempartijen en techniek.
De formaties waarin gezongen wordt zijn talrijk. De kleinste eenheid is het kwartet, de grootste het koor dat tientallen zangers kan tellen. Altijd zal er gelet worden op de balans tussen de verschillende partijen. De "lead" zingt doorgaans de melodie en moet het luidst klinken, de "bass" zingt de basis en moet ook flink vertegenwoordigd zijn om de totale sound een warme donkere ondertoon te geven. De "baritone" past zich aan en kan zowel boven als onder de lead zingen; deze stem speelt een belangrijke rol in de balans en de klankkleur van de verschillende noten van een song door afwisselend naar de "lead" of de "bass" te kleuren. De "tenor" ten slotte zingt de hoogste partij en is klein maar fijn; duidelijk waarneembaar maar zelden op de voorgrond. Als een koor of kwartet zuiver zingt ontstaat de tenorstem vaak vanzelf als boventoon, een natuurlijk verschijnsel dat "ringing chords" wordt genoemd.
De leden van een formatie zullen tijdens het zingen altijd naar elkaar luisteren, voor de balans, de zuiverheid en de dynamiek. Voor groepen groter dan een octet staat altijd een dirigent, vaak een beroepskracht, die het koor leidt en zich inzet om de muzikale en technische kwaliteit op een zo hoog mogelijk niveau te brengen. De begeleider is meestal iemand met grote kwaliteiten die tijdens oefenweekeinden of -dagen het uiterste uit een koor weet te halen door een vernieuwd bewustzijn ten aanzien van de "basics", de uitgangspunten van kwaliteit, op te wekken.
Nazit.
Na een repetitie of een optreden is het onder barbershoppers gebruik om samen nog iets te drinken en te zingen tijdens de zogenoemde "afterglow". Door een selectie van liedjes, de zogenaamde 'pole cat' of 'catsong' die internationaal door vrijwel elke barbershopper gekend wordt, is het mogelijk om tijdens bijeenkomsten met andere koren en kwartetten op informele wijze samen te zingen.

</doc>
<doc id="37373" url="https://nl.wikipedia.org/wiki?curid=37373" title="Kantons van Zwitserland">
Kantons van Zwitserland

De Zwitserse kantons zijn de 26 deelstaten van Zwitserland. Het gaat om Aargau, Appenzell Ausserrhoden, Appenzell Innerrhoden, Basel-Landschaft, Basel-Stadt, Bern, Fribourg, Genève, Glarus, Graubünden, Jura, Luzern, Neuchâtel, Nidwalden, Obwalden, Sankt Gallen, Schaffhausen, Schwyz, Solothurn, Thurgau, Ticino, Uri, Vaud, Wallis, Zug, Zürich. De bondsstaat Zwitserland is ontstaan doordat drie staatjes, de oerkantons, in 1291 hun samenwerking bezegelden. In de loop van de eeuwen zijn er meer kantons bijgekomen en zijn de indeling en de staatsrechtelijke verhoudingen tussen de kantons vaak gewijzigd.
Instituties.
Elk kanton heeft zijn eigen grondwet, een eigen kantonsparlement (veel eenkamerparlementen van 58 tot 200 zetels), kantonsregering en rechtbanken. In sommige kantons houdt men openbare algemene vergaderingen, de Landsgemeinden, waar alle volwassenen van het dorp of het kanton bij wijze van directe democratie mogen deelnemen aan het openbaar debat en meestemmen over de genomen beslissingen. De deelregeringen bestaan uit vijf of zeven ministers. Volgens de Zwitserse Grondwet komt de residuaire bevoegdheid toe aan de kantons, wat betekent dat de kantons bevoegd zijn voor alles wat niet expliciet aan de Confederatie is toevertrouwd door de Zwitserse Grondwet en de federale wetten. Binnen de kantons genieten de gemeentes vaak uitgebreide autonomie, zij het dat dit verschilt per kanton.
Geschiedenis.
Zwitserland ontstond toen drie kleine staatjes, Uri, Unterwalden en Schwyz, in de Bondsbrief van 1291 het Zwitsers Eedgenootschap sloten, om elkaar bij te staan in hun onafhankelijke positie t.o.v. de Habsburgers. Zo ontstond de Zwitserse statenbond. Tot aan de Franse Revolutie bestond deze statenbond uit onafhankelijke staatjes, met eventueel onderhorige gebieden. Na het falen van de napoleontische Helvetische Republiek, een eenheidsstaat, werd weer een confederatie ingericht in 1803. Nu waren de voormalige onderhorige gebieden volwaardige partners. Toen de Franse Revolutie eindigde in 1815, keerden de Franstalige kantons terug naar de confederatie. In 1848 werd Zwitserland na de Sonderbund-oorlog een federale staat. In 1979 scheidde Jura zich af van Bern, en kreeg Zwitserland zijn huidige samenstelling met 26 kantons.
Lijst.
Deze tabel toont de kantons in de volgorde zoals opgenomen in de Zwitserse Grondwet.

</doc>
<doc id="37375" url="https://nl.wikipedia.org/wiki?curid=37375" title="Stadspoort">
Stadspoort

Een stadspoort is een doorgang in de omwalling (vesting) van een stad, waar vroeger de toegang werd geregeld.
Toelichting.
Een stadspoort met zijn poortgebouw vormde een onderdeel van een stadsmuur of stadswal en was vooral een verdedigingswerk. Ze werd dan vaak met een toren gecombineerd als poorttoren. Oorspronkelijk zal een stadspoort ook 's nachts vaak gesloten zijn geweest, om ongewenste bezoekers aan de stad te weren.
Het woord 'poort' is afgeleid van het Latijnse 'porta' wat 'doorgang' of 'opening' betekent .
Voorkomen.
In Nederland zijn er diverse stadspoorten in bijvoorbeeld 's-Hertogenbosch, Amersfoort, Amsterdam, Arnhem, Bergen op Zoom, Breda Grave, Haarlem, Harderwijk, Heusden, Leiden, Naarden, Woudrichem, Zutphen en Zwolle. De oudste poort van Nederland staat in Maastricht, de Helpoort.
In België zijn de meeste stadpoorten afgebroken. Er zijn er wel nog bewaard in bijvoorbeeld Brugge (Kruispoort, Gentpoort, Smedenpoort en Ezelpoort), Brussel (Hallepoort), Dendermonde (Brusselse Poort en Mechelse Poort), Diest (Schaffense Poort), Herentals (Bovenpoort en Zandpoort), Ieper (Rijselpoort en Menenpoort), Lier (Gevangenenpoort), Lo (Westpoort), Mechelen (Brusselpoort), Ninove (Koepoort), Oud-Rekem (Uikhoverpoort) en Tongeren (Moerenpoort). Behalve het Rabot zijn de Gentse stadspoorten allemaal verdwenen. De Waterpoort in Antwerpen is bewaard maar verplaatst.
Duitsland: o.a. Porta Nigra in Trier, de Ponttor en de Marschiertor in Aken en Hexenturm in Jülich
Frankrijk: Porte des Allemands in Metz
Polen: Kraanpoort in Gdańsk
In Rome zijn diverse muren met vele stadspoorten, zoals onder andere de Porta San Sebastiano.
In Londen herinneren alleen straatnamen aan de oude stadspoorten, zoals Aldersgate. Temple Gate is verplaatst naar Paternoster Square.
Evolutie.
In de loop van de eeuwen zijn veel oude stadspoorten verloren gegaan. Na de opheffing van de vestingstatus van veel steden werden de wallen geslecht en veel poorten gesloopt. Dit was bijvoorbeeld nodig voor stadsuitbreidingen. Ook werden de stadspoorten en -muren wel als steengroeve gebruikt als ze in onbruik waren geraakt. De stenen werden dan gebruikt voor nieuwe gebouwen.
Ook in de 20e eeuw zijn nog stadspoorten verloren gegaan omdat het verkeer drukker werd en men de stadspoorten sloopte om meer ruimte hiervoor te maken. Nog bestaande stadspoorten staan nu echter veelal op de monumentenlijst. Vaak ziet men tegenwoordig dat het verkeer links en rechts buiten de poort om wordt geleid, omdat de poort te smal is voor het moderne verkeer.
Er worden nog steeds restanten van stadspoorten gevonden, zoals de middeleeuwse Hertogpoort in Nijmegen die werd gevonden onder het Hertogplein. Ook in Harderwijk werden tijdens opgravingen in 2009, fundamenten blootgelegd van de voormalige Luttekepoort. In 2011 is een gerestaureerd muurdeel geplaatst, in de nieuwe parkeergarage van Harderwijk, "Houtwal".

</doc>
<doc id="37376" url="https://nl.wikipedia.org/wiki?curid=37376" title="James I">
James I



</doc>
<doc id="37377" url="https://nl.wikipedia.org/wiki?curid=37377" title="Alfred Graf von Schlieffen">
Alfred Graf von Schlieffen



</doc>
<doc id="37379" url="https://nl.wikipedia.org/wiki?curid=37379" title="Openbaar vervoer van A tot Z">
Openbaar vervoer van A tot Z

Zie ook: Spoorwegen van A tot Z en Tram en metro van A tot Z voor artikelen over de technische kant van spoorwegen en goederenvervoer per spoor, alsmede over andere vervoermiddelen in het openbaar vervoer.

</doc>
<doc id="37380" url="https://nl.wikipedia.org/wiki?curid=37380" title="State Railways of Thailand">
State Railways of Thailand



</doc>
<doc id="37381" url="https://nl.wikipedia.org/wiki?curid=37381" title="DB">
DB



</doc>
<doc id="37382" url="https://nl.wikipedia.org/wiki?curid=37382" title="Plan T">
Plan T



</doc>
<doc id="37383" url="https://nl.wikipedia.org/wiki?curid=37383" title="Plan V">
Plan V



</doc>
<doc id="37384" url="https://nl.wikipedia.org/wiki?curid=37384" title="VOC-status">
VOC-status



</doc>
<doc id="37385" url="https://nl.wikipedia.org/wiki?curid=37385" title="Nootwaarde">
Nootwaarde

De nootwaarde of nootduur is in de muziek de relatieve tijdsduur van de door de noot aangeduide toon. De werkelijke tijdsduur wordt bepaald door de tempoaanduiding. Als basis geldt dat de duur van verschillende noten in vaste verhouding tot elkaar staan. 
Standaardnoten.
In onderstaande figuur staan de gebruikelijke noten weergegeven. De duur van elke volgende noot is steeds de helft van de duur van de voorgaande noot.
Verhoudingen van de duur.
Voorbeeld 1.
Een kwartnoot ( ) duurt tweemaal zo lang als een achtste noot () en half zo lang als een halve noot ( ), enzovoorts.
Voorbeeld 2.
In het fragment 
duurt de eerste noot (een hele noot, open zonder stok) dus tweemaal zo lang als de tweede noot (een halve noot, open met stok), en duurt de derde noot (een kwartnoot, dicht met stok), een vierde deel van de lengte van de eerste noot en de helft van de lengte van de tweede noot.
Voorbeeld 3.
In het fragment
komen vier verschillende nootduren samen. 
Merk op: we "tellen" de kwartnoten, er is immers een 4/4 maat, dus vier kwartnoten per maat. Anders gezegd: de kwartnoot is hier de teleenheid. De onderste hele noot duurt dus vier tellen/pulsen (vier kwarten), de bovenste achtste noten duren elk een halve tel/puls (een halve kwartnoot).

</doc>
<doc id="37386" url="https://nl.wikipedia.org/wiki?curid=37386" title="Oorlog in Vietnam">
Oorlog in Vietnam



</doc>
<doc id="37387" url="https://nl.wikipedia.org/wiki?curid=37387" title="Triool">
Triool

Een triool is een antimetrische figuur, waarbij de nootduur van twee noten in drie gelijke delen wordt verdeeld. Tamelijk onlogisch, en daardoor voor beginnende musici verwarrend, noteert men een triool als drie noten, elk van de duur van de oorspronkelijke twee, verbonden met een triolenboog met het cijfer 3 erbij. 
Sommige beginnende muzikanten ervaren een triool als een "niet-kloppende" serie noten achter elkaar. Er worden namelijk in een triool weliswaar drie achtste noten geschreven, maar niet drie achtste noten gespeeld, maar drie gelijke noten met samen de duur van twee achtste noten. In een triool heeft elk van de drie als achtste noot genoteerde noten dus de waarde van een derde van een kwartnoot. 
In de moderne notatie is de onderverdeling in de regel "binair", dat wil zeggen een grotere notenwaarde bestaat altijd uit 2, 4, 8 kleinere. De triool is daarom nodig om een factor 3 aan te duiden. In oudere muzieknotaties in de middeleeuwen was dit niet zo. Een brevis kon bijvoorbeeld ofwel uit twee ofwel uit drie semibreven bestaan afhankelijk van de maataanduiding. Zo werd modus perfectum cum prolatione majore aangeduid door een cirkel met een punt erin en gaf een onderverdeling van de brevis in 3x3=9 minima aan. Daarentegen was modus imperfectum cum prolatione minore een onderverdeling in 2x2=4 minima. Het laatste werd aangegeven met een halve cirkel zonder punt, waarvan de moderne C aanduiding voor formula_1 afstamt.
Verwant aan de triool zijn de duool (twee noten in de tijd van drie; dit kan ook worden aangegeven door middel van gepunteerde noten), de kwartool (4:3), de kwintool (5:2, 5:3 of 5:4), de sextool (6:2, 6:3, 6:4 of 6:5) en de septool (7:2, 7:3, 7:4, 7:5 of 7:6). In alle gevallen betreft het een onregelmatige (antimetrische) substititie door meer dan de gebruikelijke waarden.

</doc>
<doc id="37388" url="https://nl.wikipedia.org/wiki?curid=37388" title="Maatstreep">
Maatstreep

Een maatstreep is in muzieknotatie een verticale streep die maten in bladmuziek van elkaar scheidt.
Geschiedenis.
De vroege voorbeelden van verticale strepen in muziek of tabulatuur uit de Renaissance hadden een andere betekenis dan de maatstrepen van nu. Ze komen bijvoorbeeld voor in luit- en vihuela-tabulatuur. Een opvallend voorbeeld is die van een illustratie uit Martin Agricola's "Musica instrumentalis deudsch" (1529), een boek dat vooral muziekinstrumenten uit die tijd beschrijft. De verticale strepen lijken qua plaatsing exact op die van nu, maar zijn uiteraard niet gerelateerd aan een maatsoort. Maatstrepen waren tot halverwege de 17e eeuw nog geen gemeengoed. De eerste maatstrepen, met de betekenis van het afmeten van een tijdseenheid, verschenen in de laatste decennia van de 16e eeuw in Italie. Tot de oudste voorbeelden behoort "Scala di Musica" (1585) van Orazio Scaletta, waarvan hiernaast een fragment is afgebeeld. Er zijn in het hele boekje maar twee van deze voorbeelden waar ook een maatsoort voor aan de balk staat, hetgeen ze onderscheidt van de balken waarin strepen staan om voorbeelden van elkaar te scheiden. Ook het bekende boek Il "Transilvano" van Girolamo Diruta (1593) maakt er gebruik van. Later zie je in de serie Madrigaal-boeken 1-9, die Monteverdi publiceerde, dat er van de 4e bundel uit 1603 maatstrepen aanwezig zijn. Dit in tegenstelling tot het deel ervoor uit 1593. In Duitse traktaten verschijnen ze wat later. In "Isagoge artis musicae" uit 1607 (zie voorbeeld) van Johann Christoph Demantius (1567 – 1643), staan bijvoorbeeld nog geen maatstrepen. Ook in 1611 zien we dat bij Thomas Walliser's "Musicae figuralis praecepta brevia" nog niet gebeuren. Michael Praetorius vindt het in 1612 wel tijd om zangers te helpen met kleine streepjes onder de maat om zodoende gemakkelijker te kunnen corrigeren bij een verkeerde interpretatie van notenwaarden door een van de zangers. 
Michael Praetorius schreef in zijn Syntagma Musicum (1619): 
1) Omdat in sommige cantionibus en gezangen, maar vooral in de symfonieën zonder tekst, veel fusas [achtsten] achter elkaar zijn gezet, en daardoor, 
zoals vooral in de Proportionibus primo intuitu, gemakkelijk fouten kunnen ontstaan door de tactus, acht ik het niet overbodig, dat daar, onderaan of bovenaan, kleine stipjes en virgulæ (zoals ook te vinden in mijn "Terpsichore") tussen elke tactus zijn geplaatst, zodat men zich in de haast des te beter kan oriënteren, al naar gelang de tactus, en waar men er uit zou kunnen vallen, des te gemakkelijker en gemakkelijker zich weer in de tactus kan vinden...Maar omdat ik uiteindelijk bevonden heb dat de kleine streepjes minder verwarring veroorzaken dan de puncta, heb ik in de volgende al mijn opera's gebruik gemaakt van de kleine streepjes, zoals ik ze in mijn 'Terpsichore' wil gebruiken. 
(3) Mocht er verwarring ontstaan (wat zelfs in de beste en zeer goed ingerichte kapellen met de meest zekere en beste musici gemakkelijk kan gebeuren), dan moet men zich bij 
zo'n slag herstellen, daar stil blijven staan, en zo de verwarring afwenden, en na de volgende slag moet ieder weten hoe hij met zijn koor weer goed kan beginnen.In Johann Crügers "Synopsis Musica" zien we dan 18 jaar later, in 1630, voorbeelden met volledige maatstrepen, zoals we die tegenwoordig kennen. 
Soorten strepen.
De vorm van de maatstreep geeft de functie van de maatstreep aan. Voorbeelden zijn de gewone, enkele maatstreep die het begin van een nieuwe maat aangeeft, en een dubbele maatstreep die het begin van een volgende sectie aangeeft. Soms worden notenbalken met doorlopende maatstrepen aan elkaar verbonden. Dat is onder andere gebruikelijk bij pianomuziek.

</doc>
<doc id="37391" url="https://nl.wikipedia.org/wiki?curid=37391" title="James VI van Schotland">
James VI van Schotland



</doc>
<doc id="37395" url="https://nl.wikipedia.org/wiki?curid=37395" title="Beigem">
Beigem

Beigem is een dorp in de Belgische provincie Vlaams-Brabant en een deelgemeente van Grimbergen. De deelgemeente is 3,88 km² groot en telt 2.160 inwoners (558 inw./km²). 
Toponymie.
De oudste spellingen zijn "Beingem" (1162) en "Beinghem" (1170). Op de Ferrariskaarten (1777) staat er "Beyghem".
In het dialect wordt naar Beigem verwezen als "Baagoemm".
Geschiedenis.
De parochie Beigem is toegewijd aan Onze-Lieve-Vrouw en gaat terug op het persoonlijk bezit van de bisschoppen van oude bisdom Kamerijk.
Beigem werd voor het eerst vermeld in 1162, en wel als "Beingem". Het is een samenvoeging van een persoonsnaam en de -heim-uitgang. Beigem is een Frankische stichting. Tot de 133e eeuw werd het bewoond door de heren van Beigem die met de geslachtsnaam "van Beigem" werden aangeduid. Zij droegen een deel van hun bezit over aan de heren van Grimbergen, de Berthouts. Een Meier nam in Beigem het bestuur waar. Een parochie was er al snel na de 9e eeuw.
In 1592 werd Beigem grotendeels verwoest. De kerk werd in 1653 herbouwd.
Eerste Wereldoorlog.
Tijdens de Eerste Wereldoorlog werd de kerk door de Duitsers in brand gestoken. Hierbij gingen vier schilderijen verloren. In Histoires des Environs de Bruxelles schreef Alphonse Wauters ze toe aan Rogier van der Weyden, de jongere (c. 1450-1529). In "Fragmenten uit het verleden van Beigem" door Theo H.A. Slachmuylders wordt ook nog vermeld dat Georges H. De Loo ze in verband brengt met de school van Bernard van Orley. Sommigen menen dat deze schilderijen eerst in veiligheid gesteld werden, de schilderijen waren met kettingen vastgemaakt aan de muur en na de brand was er van de kettingen geen spoor meer. Na de oorlog werd de kerk opnieuw opgebouwd.
Rest 20e en 21e eeuw.
Beigem was tot 31 december 1976 een zelfstandige gemeente maar werd op 1 januari 1977 een deelgemeente van de fusiegemeente Grimbergen.
Beigem bestond in het verleden uit drie duidelijk onderscheiden wijken: de kerk, de berg en de dries. Dit is nu niet echt meer zo omdat het dorp, net als Grimbergens noordelijkste deelgemeente Humbeek, nog landelijk is maar dat er ook hier druk wordt verkaveld en dat het residentieel karakter toeneemt.
Natuur en landschap.
Beigem ligt in een licht golvend landschap waarvan de hoogte varieert tussen 20 en 47 meter.
Demografische ontwikkeling.
Volgens Statbel telt Beigem 2.160 inwoners opgedeeld in de volgende vijf statistische wijken: 
Van 1970 tot 2020 (50 jaar) nam het aantal inwoners toe met 51% (ter vergelijking voor België was dit 19%).
Cultuur.
Sport.
Sinds 1972 was het dorp de thuisbasis van de voetbalclub FC Beigem. In 2022 hield deze club op met bestaan doordat ze met KFC Borght-Humbeek fuseerden tot Fenixx BeigHum.
Nabijgelegen kernen.
Grimbergen, Humbeek, Sint-Brixius-Rode, Nieuwenrode

</doc>
<doc id="37396" url="https://nl.wikipedia.org/wiki?curid=37396" title="Maria Magdalena">
Maria Magdalena

Maria Magdalena of Maria van Magdala (Hebreeuws: מרים המגדלית, Oudgrieks: Μαρία Μαγδαληνή) was volgens het Nieuwe Testament een leerling van Jezus. Lucas 8:2 introduceert haar als "Maria, genaamd Magdalena" (Statenvertaling) of "Maria uit Magdala" (NBV). Magdala was een vissersdorp op de westelijke oever van het Meer van Tiberias. Haar feestdag is op 22 juli.
Nieuwe Testament.
In Lucas 8:2-3 staat dat Jezus Maria Magdalena bevrijd had van zeven demonen. Er wordt hierover verder niets vermeld noch over eventuele ontmoeting(en). Wel dat zij samen met enkele andere vrouwen (Johanna, Suzanna e.a.) Jezus vanuit Galilea naar Jeruzalem volgde. Zij zorgden voor Jezus en de twaalf apostelen "uit eigen middelen", dus net als de andere vrouwen was zij waarschijnlijk een bemiddelde vrouw.
Ze was aanwezig bij de kruisiging van Jezus (volgens Marcus 15:40; Matteüs 27:56,61; Johannes 19:25; Lucas noemt haar niet expliciet) en volgens Marcus en Matteüs ook bij de graflegging (Marcus 15:47; Matteüs 27:61; Lucas vermeldt ongenaamde vrouwen, Johannes vermeldt geen vrouwen). Ze was de eerste die bij het lege graf van Jezus kwam (Marcus 16:1-8; Matteüs 28:1-10) en de eerste die Jezus zag na zijn opstanding (Johannes 20:1-18). Toen ze dit vertelde aan de apostelen, geloofden ze haar niet en vonden het kletspraat (Lucas 24:9-11).
Magdalena.
Deze tweede naam is waarschijnlijk een plaatsaanduiding: uit Magdala. Elisabeth Schrader en Joan Taylor opperen de mogelijkheid dat het een bijvoeglijk naamwoord bij haar (voor)naam is: 'torenhoog' ("migdal" betekent toren in het Hebreeuws) of 'groot van... (geloof?)' of als bijnaam (zoals Kefas bij Simon (Petrus)). Deze verklaring komt ook voor bij Hiëronymus in een brief uit 412. Als plaatsaanduiding komt Magdalena, volgens hen, pas in geschriften vanaf de 6e eeuw voor.
Christelijke tradities.
Maria Magdalena is in latere christelijke tradities gaan behoren tot de zogenoemde drie Maria's die aanwezig zouden zijn geweest bij de kruisiging van Jezus, naar Johannes 19:25.
Paus Gregorius I schiep in 591 het beeld van de boetvaardige hoer door Maria Magdalena in een preek in de San Clemente te identificeren met twee bijbelse vrouwen die Jezus' voeten hadden gezalfd en met hun haren gedroogd, namelijk Maria van Bethanië (Johannes 12:1-8) en de boetvaardige zondares (Lucas 7:36-50).
Niet alleen bestond er geen rechtvaardiging om deze drie personen samen te smelten, ook Gregorius' idee dat Lucas' zondares een vrouw van lichte zeden moest zijn geweest, was uit de lucht gegrepen. Hij baseerde dit op niet meer dan de associatie van parfum met prostitutie. Niettemin was zijn creatie een lang leven beschoren.
Door deze vermenging van verschillende figuren in de persoon van Maria Magdalena, werd zij in het katholieke westen daarna vaak in die hoedanigheid (berouwvol wegens onkuisheid) voorgesteld in legendes en kunstwerken. Deze vermenging vond niet plaats in de oosterse traditie.
De eerste bestrijder van de onjuiste voorstelling van Maria Magdalena (als zondige vrouw) was Jacob Faber, die zijn bezwaren neerschreef in zijn "De Maria Magdalena et triduo Christi disceptatio" (1517). Het standpunt over Maria Magdalena als zondige vrouw is door de Rooms-Katholieke Kerk in 1969 nader gepreciseerd en sinds die tijd wordt Maria Magdalena niet meer als boetvaardige zondares opgenomen in de heiligenkalender.
Verblijf in Frankrijk en cultus na overlijden.
Een westerse middeleeuwse legende verhaalt hoe Maria Magdalena met Lazarus naar Zuid-Frankrijk zou zijn gekomen. Zij zou daar dertig jaar in een grot nabij Plan-d'Aups-Sainte-Baume in het massief van la-Sainte-Baume hebben geleefd. Na haar overlijden zou zij in Aix-en-Provence of in Saint-Maximin zijn begraven. In de basiliek van Maria Magdalena in Saint Maximin is een graftombe waar zich haar stoffelijke resten zouden bevinden.
De landing van Maria op een Frans strand is een negende-eeuwse legende, die in Frankrijk nog jaarlijks met een processie wordt herdacht.
Volgens een andere legende werd het gebeente van Maria Magdalena (vanuit het Heilige Land via Saintes-Maries-de-la-Mer en Aix-en-Provence) in de 9e eeuw naar Bourgondië overgebracht. Deze relieken zouden zich bevinden in de basiliek La Madeleine te Vézelay, wat sinds de 11e eeuw de verering van Maria Magdalena in West-Europa heeft bevorderd.
Ook in de Basilique Notre-Dame-de-Bonne-Garde in Longpont-sur-Orge zijn relieken terug te vinden van Maria Magdalena.
Katholiek feest.
Op 10 juni 2016 heeft de Congregatie voor de Goddelijke Eredienst en de Regeling van de Sacramenten aangekondigd dat de verplichte gedachtenis van de heilige Maria Magdalena op 22 juli wordt verheven tot een Feest. In haar desbetreffende brief vermeldt deze Congregatie onder meer dat Thomas van Aquino haar al "Apostel van de Apostelen" noemde, omdat Jezus volgens het Evangelie van Johannes het eerst aan haar verschenen en heeft hij haar bij deze verschijning gezegd: "Ga naar mijn broeders en zeg hen: Ik stijg op naar mijn Vader en uw Vader, naar mijn God en uw God" (Johannes 20:1-18). Paus Franciscus heeft deze verheffing bepaald als passend in het heilig jaar van de Barmhartigheid.
Maria Magdalena in gnostische geschriften.
Maria Magdalena komt ook voor in een aantal gnostische geschriften. In een aantal gnostische geschriften wordt Maria Magdalena beschreven als een leerling met een bijzondere band met Jezus, maar dit geldt niet voor gnostische literatuur in het algemeen.
Evangelie van Filippus.
In het apocriefe evangelie van Filippus wordt Maria Magdalena als een bijzondere leerlinge van Jezus voorgesteld. Een fragment uit het geschrift:
Evangelie van Maria Magdalena.
In 1896 werd in Caïro het evangelie van Maria Magdalena ontdekt. Het is een Koptische vertaling van een oorspronkelijke Griekse tekst. Van de Griekse tekst van dit evangelie zijn alleen twee ernstig beschadigde pagina's gevonden als onderdeel van de Oxyrhynchus papyri en de Rylands papyri. Het handschrift van de Koptische vertaling wordt op eind vierde/begin vijfde eeuw gedateerd. De oorspronkelijk Griekse tekst is waarschijnlijk ontstaan tussen 180 en 200.
Door het ontbreken van de eerste zes bladzijden in de Koptische vertaling begint de tekst in een vraaggesprek tussen Jezus en Maria, Petrus, Andreas en Matteüs. De laatste wordt hier Levi genoemd. Het gesprek handelt over de aard van de materie en de zonde. Hierna verdwijnt Jezus en de leerlingen blijven bedroefd achter. Maria spreekt hen echter moed in en vertelt over een door haar ontvangen visioen waarin zij Jezus zag. Andreas uit zijn twijfel of de Verlosser dit wel allemaal gezegd kan hebben en Petrus kan zich niet voorstellen dat Jezus in het geheim met een vrouw heeft gesproken. Levi steunt haar en zegt tegen Petrus: "Als de Verlosser haar waardig gekeurd heeft, wie ben jij dan wel om haar af te keuren. Vast staat dat de Verlosser haar goed kende en daarom meer van haar hield dan van ons." Het slot van de tekst vermeldt, dat na de toespraak van Levi de leerlingen zich opmaakten om te prediken en te verkondigen.
Andere gnostische geschriften.
Maria Magdalena komt ook voor in de volgende gnostische geschriften:
In de literatuur van het manicheïsme.
Maria Magdalena komt ook in de literatuur van het manicheïsme voor. In 1928 werd nabij Medinet Madi in de Egyptische regio El-Fajoem een Psalmenboek gevonden. Het was een Koptisch handschrift dat drie psalmen bevat die onder meer over Maria Magdalena handelen. Alle drie de psalmen maken deel uit van de codex dat de zogenaamde psalmen van Heracleides bevat. Deze was een discipel van Mani. Het is onmogelijk te zeggen of Heracleides de auteur van de psalmen was dan wel of deze alleen aan hem toegeschreven zijn. Het Koptisch is een vertaling van wat een Grieks of Syrisch origineel moet zijn geweest. De oorspronkelijke tekst moet tussen het eind van de derde en midden vierde eeuw zijn geschreven. De eerste psalm is een hymnische dialoog tussen Maria en de herrezen Christus die zij als eerste herkende. Maria krijgt van Christus opdracht de mannelijke discipelen te zoeken en hen weer naar hem te brengen. In de tweede en derde psalm wordt verslag gedaan van deze opdracht aan Maria. Zij wordt hierin beschreven als een toonbeeld van en voorbeeld voor manichese gelovigen en missionarissen. Zij representeert ook de geest van wijsheid omdat zij als eerste het karakter van de herrezen Christus herkende. Zij neemt in de psalmen echter geen bijzondere positie in ten opzichte van de overige discipelen.
Moderne legendevorming.
Dat er een huwelijk zou hebben plaatsgevonden tussen Jezus en Maria wordt door de Kerk beschouwd als negentiende-eeuwse fictie. De Franse fantast Pierre Plantard (1920-2000), bedenker van de Priorij van Sion, combineerde deze twee legenden, en beweerde dat Maria Magdalena met de hulp van Jozef van Arimathea naar Frankrijk vertrokken was en er een dochter Sara (Hebreeuws voor "prinses") ter wereld bracht. Deze zou stammoeder van de Merovingen zijn. In dit verhaal wordt Maria Magdalena gezien als de San Greal (Latijn voor Heilige Graal), waarbij San Greal als Sang Real (oud-Frans voor "koninklijk bloed") wordt beschouwd. Elementen uit deze speculatie over Maria Magdalena, die Jezus soms als echtgenoot van Maria Magdalena voorstelt, zijn verwerkt in verschillende romans, waaronder "Het heilige bloed en de heilige graal" (1982) van Michael Baigent, Richard Leigh en Henry Lincoln, "De Da Vinci Code" (2003) van Dan Brown en "Het Magdalena Mysterie" (2006) van Kathleen McGowan.
Maria Magdalena in de kunst.
Traditioneel wordt Maria Magdalena afgebeeld met een zalfpot en met lang haar.

</doc>
<doc id="37397" url="https://nl.wikipedia.org/wiki?curid=37397" title="Eenheidsstaat">
Eenheidsstaat

Een eenheidsstaat of een unitaire staat is een staat waarvan de macht uitsluitend bij een centrale overheid ligt.
Een eenheidsstaat kan wel decentralistisch zijn (gedecentraliseerde eenheidsstaat), en zijn bevoegdheden delegeren aan regionale organen, maar is altijd bevoegd om deze organen op te heffen of te beperken. Voorbeelden van decentralistische unitaire staten zijn België in de periode van 1970 tot 1993 en het Verenigd Koninkrijk. Ook Nederland is een gedecentraliseerde eenheidsstaat.
Eenheidsstaten kunnen zeer centralistisch zijn, en alle macht bij zich houden. De Franse republiek ten tijde van de Franse Revolutie wordt gezien als de ultieme eenheidsstaat. Ook nu nog is Frankrijk een van de meest unitaristische landen ter wereld.
Andere vormen van staatkundige indeling zijn de federatie en de confederatie.

</doc>
<doc id="37398" url="https://nl.wikipedia.org/wiki?curid=37398" title="Popeye (personage)">
Popeye (personage)

Popeye is een door Elzie Segar vormgegeven Amerikaans strip- en tekenfilmfiguur, die op 17 januari 1929 voor het eerst in stripvorm verscheen. Vanaf 1933 was hij ook te zien in diverse tekenfilms van Max Fleischer en Dave Fleischer. Popeye groeide zo uit tot een van de beroemdste en populairste strip- en tekenfilmreeksen ter wereld.
Geschiedenis.
Stripreeks.
Popeye was oorspronkelijk een nevenpersonage in Elzie Segars krantenstrip "Thimble Theatre" (1919-1938), die toen vooral rond Olijfje en haar familie draaide. De reeks werd al 10 jaar lang gepubliceerd toen Popeye in 1929 zijn debuut maakte. De zeeman die supersterk wordt door het eten van spinazie werd algauw razend populair en werd spoedig het centrale personage. De strips waren verder ook zeer geliefd dankzij de ironische humor en de spannende plots. Na het vroegtijdige overlijden van de 43-jarige Segar in 1938 ten gevolge van leukemie, zetten zijn assistenten de populaire strip voort. Vooral Bud Sagendorf toonde zich bijzonder geïnspireerd en zou de spinaziemythe helpen ontstaan tijdens de Tweede Wereldoorlog. Omdat niet kon worden voorzien hoe lang de oorlog zou duren, wilde de regering de mensen aanpraten wat zuiniger om te springen met vlees, want ondanks de grote veestapel moesten reusachtige hoeveelheden vlees in de Verenigde Staten worden ingevoerd. Daartoe liet men de populaire stripfiguur Popeye spinazie promoten.
Tekenfilmserie.
Popeyes succes steeg internationaal toen Max Fleischer en Dave Fleischer, bekend van de "Betty Boop"-tekenfilms, vanaf 1933 tot 1941 voor Paramount Pictures een hele reeks korte tekenfilmpjes rond Popeye begonnen te maken. Ze namen naast Popeye ook Olijfje en de hamburgeretende J. Wellington Wimpy over. Ook namen ze de potige zeebonk Bluto over. Deze was in de strips slechts in één album te zien maar werd in de tekenfilms de vaste antagonist. Stemacteurs Jack Mercer en Mae Questel spraken de stemmen van Popeye en Olijfje in. De filmpjes hadden altijd een vaste plot: Popeye belandt in een netelige situatie en net wanneer hij dreigt te verliezen haalt hij zijn blik spinazie boven, eet alles op, wordt supersterk en verslaat zijn tegenstander(s) definitief. Tot slot zingt hij zijn signatuurlied: "I'm Popeye the Sailor Man". Ondanks deze routineuze formule bleef Popeye decennialang een succes. De spinazieconsumptie in de VS steeg destijds met 30 procent, veel Amerikaanse militairen droegen een Popeye-tatoeage en tijdens de jaren 30 was hij zelfs even populair als (soms zelfs populairder dan) Mickey Mouse.
In 1941 ging de Fleischer studio failliet en kocht Paramount Pictures alles op. Ze veranderden de naam van de studio in de "Famous Studios" en bleven tot 1957 nieuwe afleveringen maken. Daarna werden de rechten op de serie doorverkocht aan Associated Artists Productions (A.A.P.) en op hun beurt doorverkocht aan United Artists, die later zouden fuseren met Metro-Goldwyn-Mayer, dat in 1986 op zijn beurt door Turner Entertainment werd gekocht. Van 1960 tot 1962 bracht King Features ook een reeks nieuwe tekenfilms rond Popeye uit voor televisie. Omdat men dacht dat Paramount de rechten had op het personage Bluto, ontwierp men de lookalike Brutus. Later bleek dat King Features wel degelijk eigenaar was van het personage Bluto, waardoor deze weer zijn intrede doet in de tekenfilms van Hanna-Barbera studio's die werden gemaakt tussen 1978 en 1987. Alhoewel Popeye in al die tijd internationaal geliefd bleef worden de Fleischer Studio-tekenfilmpjes toch als de beste animatieversie gezien. In 2004 bracht Lions Gate Entertainment een computeranimatie-tv-special uit rond Popeye, getiteld "". Sinds 2007 heeft Warner Home Video alle originele Popeye-tekenfilmpjes tussen 1933 en 1957 gerestaureerd en op dvd uitgebracht.
Het Popeye-lied.
In tekenfilms zingt Popeye vaak een liedje, geschreven door Sammy Lerner in 1932, dat met de volgende regels begint:
Popeye op de Nederlandse televisie.
De serie korte tekenfilms die in de jaren zestig door "King Features" werden geproduceerd werden in Nederland door de VARA op de televisie gebracht. Hierbij werd de originele reeks tekenfilms van Nederlandstalige ondertiteling voorzien. Tegelijkertijd werd in het programma "Kinderbios" van de AVRO de "The All new Popeye show" uitgezonden, waarbij de tekenfilms volledig in het Nederlands werden nagesynchroniseerd. De stem van Popeye werd hierbij vertolkt door de acteur Joop Doderer. Omdat deze twee tekenfilmseries speciaal voor de televisie werden gemaakt, haalden ze het kwalitatief niet vergeleken bij de oorspronkelijke filmpjes van vroeger jaren.
Auteursrecht.
Door het vroegtijdige overlijden van Elzie Segar is het Popeye-figuurtje sinds begin 2009 in Europa rechtenvrij aan te wenden in publicaties. Onder de Amerikaanse wetgeving is het beschermd tot 2034. In de Europese Unie loopt het auteursrecht tot 70 jaar na het overlijden van de bedenker. In de Verenigde Staten is deze termijn 95 jaar. Als gevolg van het rechtenvrij maken van de stripheld mag eenieder in de Europese Unie zonder het betalen van royalty's Segars creatie gebruiken op posters, T-shirts en dergelijke.
Het merk Popeye blijft daarentegen in handen van King Features, een dochtermaatschappij van mediagigant Hearst Corporation. In 2008 bedroeg de omzet 1,6 miljard euro. Het blijft verboden zonder meer een actiefiguurtje van Popeye te maken of hem af te drukken op een blik spinazie. De spin-offindustrie rond Popeye groeide vrij snel. In 1937 verrees in Crystal City, de verzonnen "spinaziehoofdstad", een Popeye-standbeeld. J. Wellington Wimpy, een bijfiguurtje uit de Popeye-strips dat verzot is op hamburgers, verleende zijn naam later aan de hamburgerketen Wimpy.

</doc>
<doc id="37399" url="https://nl.wikipedia.org/wiki?curid=37399" title="391 v.Chr.">
391 v.Chr.

Het jaar 391 v.Chr. is een jaartal volgens de christelijke jaartelling.

</doc>
<doc id="37400" url="https://nl.wikipedia.org/wiki?curid=37400" title="Mozi">
Mozi

Mozi (Chinees: 墨子; Pinyin: Mòzǐ) of Micius was een Chinees filosoof die leefde van circa 470 v.Chr. tot 391 v.Chr., tijdens de Periode van Lente en Herfst. Zijn echte naam was Mo Di (墨翟) en hij was afkomstig uit de staat Lu of Song.
De naam Mozi betekent 'meester Mo'. De school die naar hem vernoemd is noemt men het mohisme. Waarschijnlijk was Mozi van lagere komaf en aanvankelijk opgeleid als expert in het maken van wapens. Hij ontwikkelde zich echter tot een scherp denker en redevoerder, waarbij hij onder andere criteria formuleerde om op basis daarvan instituties en gewoontes te beoordelen. Na de dood van Mozi werd Ju zi leider van de mohinistische school. Deze beweging ging geleidelijk ten onder.
Hij had met name een hekel aan de pretenties van het confucianisme en taoïsme van de hogere standen. Toch was hij, net als Confucius, vooral bezig met de vraag wat behoorlijk bestuur was. Hierbij was hij tegen het overerven van macht en rijkdom, omdat selectie van bestuurders op basis van bekwaamheid zou moeten plaatsvinden. Hij predikte de algehele liefde voor alle medemensen zonder onderscheid en had een afkeer van alles dat het in praktijk brengen van deze liefde niet diende, zoals oorlog, maar ook rituelen en muziek. Zuinigheid was voor hem een belangrijke deugd.
Mozi maakte een scherp onderscheid tussen de deugdzame heersers zoals Yu de Grote van Xia, koning Tang van Shang en koning Wen en Wu van Zhou en tirannen zoals koning Jie van Xia, koning Zhou van Shang en koning You en Li van Zhou. De eersten waren heilige heersers die een hemelse beloning kregen, terwijl de tweeden werden bestraft door demonen. Op deze wijze moesten heersers gedwongen worden de hemelse wetten na te leven en zouden onderdanen aan hun zienswijze gebonden worden. De erbarmelijke positie van de onderklasse was volgens Mozi niet voorbestemd en moest worden verbeterd, o.a. door de armen van voedsel en kleding te voorzien..
Hoewel Mozi in een eerste instantie een idealist was, zitten er ook materialistische elementen in zijn filosofie, omdat zijn beroep op authentieke kennis soms ook relatie houdt met bewijs op basis van feiten. Volgens de Schotse godsdienstwetenschapper Ninian Smart (1927-2001) zouden zijn doctrines zijn gesanctioneerd door de hemel ("Tian", 天), het abstracte principe van een wezen dat de heerschappij voert over de goden, de mensen en de kosmos.

</doc>
<doc id="37401" url="https://nl.wikipedia.org/wiki?curid=37401" title="276 v.Chr.">
276 v.Chr.

Het jaar 276 v.Chr. is een jaartal in de 3e eeuw v.Chr. volgens de christelijke jaartelling.

</doc>
<doc id="37403" url="https://nl.wikipedia.org/wiki?curid=37403" title="Karl Jansky">
Karl Jansky

Karl Guthe Jansky (Norman (Oklahoma), 22 oktober 1905 – Red Bank (New Jersey), 14 februari 1950) was een Amerikaans natuurkundige.
Jansky werd geboren in Norman (Oklahoma). Hij studeerde aan de universiteit van Wisconsin en ging na zijn studie werken voor Bell Labs in New Jersey.
In zijn werk, dat gericht was op het gebruik van de kortegolfband voor radiocommunicatie, ontdekte hij twee bronnen van ruis in deze radioverbindingen: directe invloed van onweersbuien in de omgeving en onweersbuien veraf waarvan het signaal door de ionosfeer wordt weerkaatst. 
Op 26-jarige leeftijd deed Jansky de ontdekking van zijn leven: een derde vorm van ruis, die wordt uitgezonden door het centrum van het melkwegstelsel. Met deze ontdekking, dat hemellichamen naast licht ook radiostraling uitzenden, stond hij samen met Grote Reber aan de wieg van de radioastronomie. Het belang daarvan werd echter pas veel later ingezien.
Om Jansky te eren is de astronomische eenheid van radiofluxdichtheid naar hem vernoemd ("jansky", afgekort tot "Jy"). In 2012 werd de Very Large Array hernoemd tot "Karl G. Jansky Very Large Array".

</doc>
<doc id="37404" url="https://nl.wikipedia.org/wiki?curid=37404" title="Meat Puppets">
Meat Puppets

Meat Puppets is een Amerikaanse indierockband afkomstig uit Phoenix, Arizona, bestaande uit zanger-gitarist Curt Matthew Kirkwood (geboren 10 januari 1959 in Wichita Falls, Texas), diens broer Cris Renstrom Kirkwood (geboren 22 oktober 1960 in Amarillo, Texas) als bassist en tweede zanger en drummer Derrick Edwin Bostrom (geboren 23 juni 1960 in Phoenix, Arizona).
De Meat Puppets zijn vooral bekend geworden door in het voorplan te spelen van Nirvana. Op de MTV Unplugged-cd van Nirvana zijn drie nummers van de Meat Puppets te horen: "Plateau", "Oh me" en "Lake of fire". Hierop spelen Curt en Cris Kirkwood mee.
De muzikale stijl van de Meat Puppets was aanvankelijk hardcore punk, maar al vanaf hun vroege platen zijn invloeden van country duidelijk aanwezig.

</doc>
<doc id="37405" url="https://nl.wikipedia.org/wiki?curid=37405" title="Ionische Eilanden">
Ionische Eilanden

De Ionische Eilanden (Grieks: Ιόνια Νησιά, "Ionia Nisia"; Italiaans Isole Ionie) zijn een Griekse eilandengroep en tevens een regio die, ten westen van het Griekse vasteland en voor een klein deel Albanië, in de Ionische Zee ligt, voor de ingang van de Adriatische Zee. Traditioneel heten de eilanden in het Grieks: "Heptanisa", wat "zeven eilanden" betekent, naar de voornaamste eilanden van de eilandengroep, maar ook een aantal kleinere eilanden behoren ertoe.
Geografie.
De eilanden zijn minder dichtbevolkt dan andere Griekse eilanden en liggen relatief geïsoleerd hiervan. Ze hebben minder uitgebreide veerdiensten. Over het algemeen zijn de eilanden groener dan de meeste andere Griekse eilanden.
Eilanden.
De grote eilanden zijn:
Kythira, dat ten zuiden van de Peloponnesos ligt, behoort historisch tot de Ionische eilanden. Bestuurlijk hoort het echter niet bij de regio Ionische Eilanden, maar bij de regio Attica en het departement Piraeus.
Tot de kleine eilanden behoren onder meer Othoni, Mathraki, Erikoussa, Antipaxi (Antipaxos), Meganisi, Kalamos en Kastos.
Bestuurlijke indeling.
Het geïsoleerd van de rest liggende Kythira (dat ten zuiden van de Peloponnesos ligt) valt niet onder de regio van de Ionische Eilanden, maar valt onder de regio Attica en het departement Piraeus.
De regio van de Ionische Eilanden is verder onderverdeeld in vier departementen ("nomi"):
Dit komt overeen met de respectievelijke eilanden en enkele kleinere eilanden daaromheen. Ithaka bijvoorbeeld valt onder Kefalonia en Paxi valt onder Corfu.
Vanaf 2011 wordt de bestuurlijke regio ("periferia") Ionische Eilanden ingedeeld in vijf regionale eenheden ("periferiaki enotita"): Ithaki (vroeger bij Kefalonia), Kefalonia, Kerkyra, Lefkada, Zakynthos.
Geschiedenis.
Op Lefkada na, zijn de eilanden vrij geweest van de Ottomaanse overheersing, en staan ze traditioneel meer onder Europese invloed, waaronder die van Venetië.
Als gevolg van de slotakte van het Congres van Wenen waren de Ionische Eilanden van 1815 tot 1864 een Brits protectoraat, de Verenigde Staten van de Ionische Eilanden. De Britten stelden een ridderorde, de nog steeds bestaande Orde van Sint-Michaël en Sint-George, in voor hun Ionische onderdanen.
Van 1940 tot 1943 werden de eilanden bezet door Italië.

</doc>
<doc id="37406" url="https://nl.wikipedia.org/wiki?curid=37406" title="Jeromegambiet">
Jeromegambiet

Het Jeromegambiet is in de opening van een schaakpartij een variant van de Italiaanse opening.
De beginzetten zijn: 1.e4 e5 2.Pf3 Pc6 3.Lc4 Lc5 5.Lxf7 code C 50 en het gambiet is ingedeeld bij de open spelen.
Het gambiet staat als dubieus bekend. Wit offert een stuk zodat zwart niet meer kan rokeren, maar als zwart het goed speelt, is er niet veel aan de hand.
Een onbekende schaker heeft deze variant eens tegen Joseph Blackburne gespeeld. De partij verliep als volgt: 1.e4 e5 2.Pf3 Pc6 3.Lc4 Lc5 4.Lxf7 Kxf7 5.Pxe5 Pxe5 6.Dh5 g6 7.Dxe5 d6 8.Dxh8 Dh4 9.0-0 Pf6 10.c3 Pg4 11.h3 Lxf2 12.Kh1 Lf5 13.Da8 Dh3 14.gh Le4 mat.

</doc>
<doc id="37407" url="https://nl.wikipedia.org/wiki?curid=37407" title="Karl Guthe Jansky">
Karl Guthe Jansky



</doc>
<doc id="37410" url="https://nl.wikipedia.org/wiki?curid=37410" title="Kanton">
Kanton



</doc>
<doc id="37412" url="https://nl.wikipedia.org/wiki?curid=37412" title="Uitvoerende macht in België">
Uitvoerende macht in België

De uitvoerende macht in België berust op federaal niveau grondwettelijk bij de Koning. In de praktijk is dit de federale regering, bestaande uit ministers die formeel benoemd worden door de Koning. Daarnaast hebben de gewesten en gemeenschappen hun eigen regeringen.
De uitvoerende macht beschikt enkel over de bevoegdheden die ze werd toegewezen door de wetgevende macht; de residuaire bevoegdheid ligt dus bij de wetgevende macht. Toch heeft de uitvoerende macht veel feitelijke macht gekregen en komt het grootst deel van wetsontwerpen vanuit de regering.
Dit artikel geeft een overzicht van de verschillende regeringsorganen in België, en het aantal regeringsmandaten waaruit deze organen zijn samengesteld.
6 regeringsorganen.
België telt momenteel zes verschillende regeringsorganen, behept met uitvoerende macht. Dit zijn:
Verder kunnen ook de Colleges van twee Brusselse organen, de Vlaamse Gemeenschapscommissie en Franse Gemeenschapscommissie, als regeringen worden aangemerkt. Maar de mandaten (3 voor de VGC en 4 voor de COCOF) worden ingevuld door dezelfde personen als die van de Brussels Hoofdstedelijke Gewestregering.
58 regeringsmandaten.
Samen tellen deze organen 58 uitvoerende mandaten. Hiervan zijn zes mandaten voor regeringshoofden. De overige 52 mandaten zijn ministers of staatssecretarissen. Een aantal van deze mandaten worden uitgeoefend door dezelfde persoon. De ministers van financiën van het Waals gewest en van de Franse gemeenschap zijn bijvoorbeeld gewoonlijk dezelfde persoon.

</doc>
<doc id="37418" url="https://nl.wikipedia.org/wiki?curid=37418" title="Graafschap Tirol">
Graafschap Tirol

Het graafschap Tirol was van de twaalfde eeuw tot 1805 een vazal van het Heilige Roomse Rijk en onderdeel van de Oostenrijkse Kreits. Het territorium van het graafschap lag in Midden-Europa, bestaande uit de Oostenrijkse deelstaat Tirol, met als hoofdstad Innsbruck. Het Italiaanse Zuid-Tirol en het Ladinische Anpëz hoorden bij het territorium van het graafschap.
Geschiedenis.
Het ontstaan van het graafschap Tirol tot het uitsterven van de eerste dynastie in 1253.
Het latere Tirol maakte sinds ongeveer 600 deel uit van het stamhertogdom Beieren. Aan het eind van de zevende eeuw was er een Beierse grensgraaf te Bozen. In het begin van de achtste eeuw was ook het gebied rond Meran in Beierse handen. In het begin van de elfde eeuw droeg de keizer de mark Trente en de graafschappen Bozen en Vinschgau aan het prinsbisdom Trente over. De graafschappen in het Inndal, het dal van de Adige en het graafschap in het Pustertal kwamen aan het prinsbisdom Brixen. Ten koste van de wereldlijke macht van deze twee prinsbisschoppen ontstond het graafschap Tirol. Aanvankelijk waren er meer adellijke geslachten die een machtsbasis opbouwden: de graven van Flavon, de graven van Andechs en de graven van Tirol. Uiteindelijk kregen de graven van Tirol (naam van hun slot bij Meran) de overhand en werd het hele gebied naar dit slot genoemd. Een belangrijke stap werd gezet door graaf Albert IV, soms Albert III genoemd. Deze wist in 1210 de voogdij over het prinsbisdom Brixen te verwerven, terwijl hij die over het prinsbisdom Trente al had. De Rooms-Duitse keizer Frederik II ontnam aan de beide prins-bisschoppen hun wereldlijke macht, zodat Albert IV de feitelijke heerser werd over een uitgestrekt grondgebied Tirol. Met Albert IV stierf het gravenhuis in 1253 uit.
Het graafschap Tirol onder het huis Görz (Meinhardijnen) (1253-1335).
Na de dood van Albert IV in 1253 werd het graafschap verdeeld tussen zijn schoonzoons graaf Meinhard van Görz uit het Huis der Meinhardijnen en graaf Gebhard van Hirschberg. Gelukkig kon de eenheid grotendeels hersteld worden doordat Meinhard II het Hirschberger deel wist over te nemen. Anderzijds kreeg de broer van Meinhard II, Albrecht I in 1271 het graafschap in het Pusterdal. Dit gebied ging daardoor deel uitmaken van het voorste graafschap Görz. De Tiroolse tak van het huis Görz stierf in 1335 uit met graaf Hendrik.
Strijd tussen de huizen Luxemburg en Wittelsbach.
De dochter van graaf Hendrik, Margaretha Maultasch, was gehuwd met markgraaf Johan Hendrik van Moravië, een jongere broer van keizer Karel IV. Hij regeerde in Tirol van 1335 tot 1341. Margaretha verstootte haar echtgenoot in 1341 en huwde vervolgens markgraaf Lodewijk van Brandenburg, een zoon van keizer Lodewijk IV. Tijdens deze strijd tussen de twee koninklijke geslachten Luxemburg en Wittelsbach wisten de prinsbisschoppen en de adel een deel van hun oude macht te herkrijgen. In de Magna Charta van 1342 gaf Lodewijk van Brandenburg de standen de verzekering dat hij hun oude rechten zou handhaven en geen belasting zou heffen zonder hun advies. Na de dood van hun zoon, graaf Meinhard III in 1363 had gravin Margaretha geen nakomelingen meer. Zij droeg het land vervolgens met toestemming van de standen over aan de hertogen van Oostenrijk, de broers Rudolf IV, Albert III en Leopold III, die via hun grootmoeder achterkleinzonen waren van graaf Meinhard II van Tirol.
Tirol onder de Habsburgse monarchie (1363-1805).
De broers Rudolf IV, Albrecht III en Leopold III regeerden gemeenschappelijk de Oostenrijkse landen. Na de dood van Rudolf IV bleven de twee overgebleven broers aan de regering. In 1379 deelden zij hun landen waarbij Albrecht III Neder-Oostenrijk kreeg en Leopold III hertogdom Karinthië, Stiermarken en Tirol kreeg.
Na de dood van Leopold III in 1386 vond er een nieuwe deling plaats onder zijn zoons waarbij Willem van Habsburg Karinthië kreeg, Leopold IV de bezittingen in de Elzas kreeg, Ernst van Oostenrijk Stiermarken kreeg en Frederik IV Tirol kreeg.
Rudolf IV versterkte de zuidelijke grens van Tirol doordat hij het prinsbisdom Trente in 1363 permanent tot een protectoraat van Tirol maakte. Ook het prinsbisdom Brixen werd een protectoraat. Verder werden in het zuiden verworven: Primiero (1373) en Valsugana (1412). Het grensgebied aan de rand van de Alpen dat de republiek Venetië had veroverd op het prinsbisdom Trient werd in 1516 door de Habsburgers veroverd.
Sinds 1400 resideerde de Tiroolse linie van de Habsburgers op slot Tirol bij Merano. Bij de landen van deze linie hoorde naast Tirol ook Voor-Oostenrijk. In 1420 werd de residentie verlegd naar Innsbruck.
In 1415 verviel Frederik IV in de Rijksban, waardoor er een versplintering van het graafschap dreigde. De Tirolers wisten dit te voorkomen en de boeren speelden hierin een belangrijke rol. Sindsdien waren de boeren vertegenwoordigd in de standen, wat vrij uniek is. Toen de zoon van Frederik IV, hertog Sigismund het land in 1487 aan Beieren wilde verkopen, namen de standen de regering over en voerden deze drie jaar lang tot koning Maximiliaan I de regering over het graafschap in 1490 overnam. Tirol bleef vervolgens tot 1564 in personele unie met Oostenrijk
In deze tijd werd het gebied sterk uitgebreid. Na het uitsterven van de graven van Görz in 1500 werden het Pustertal en het Lienzer bekken verworven. Na de Landshuter Successieoorlog werden in 1505 Rattenberg, Kitzbühel en Kufstein van Beieren verworven. Ten slotte werden in 1516 het gebied van Ampezzo en de Welsche Confinen van de Republiek Venetië verworven.
Na de dood van Ferdinand I in 1564 verdeelden zijn zoons opnieuw de Habsburgse landen waarbij Maximiliaan II aartshertogdom Oostenrijk kreeg, Ferdinand II Tirol kreeg en Karel II graafschap Stiermarken kreeg.
Na de dood van Ferdinand in 1595 viel Tirol terug aan de hoofdtak in Oostenrijk. Na het uitsterven van de hoofdtak in 1621 vielen alle landen toe aan hertog Ferdinand van Steiermarken. Deze droeg Tirol direct over aan zijn jongere broer Leopold V, waardoor er een nieuwe zijtak in Tirol ontstond. Deze linie stierf in 1665 uit, waarna Tirol definitief verenigd werd met het hertogdom Oostenrijk. In Innsbruck regeerden voortaan stadhouders.
In 1803 werden de prinsbisdommen Trente en Brixen definitief ingelijfd bij Tirol.
Na de nederlagen tegen Napoleon Bonaparte moest keizerrijk Oostenrijk het graafschap Tirol in 1805 bij de Vrede van Presburg afstaan aan het koninkrijk Beieren.
Regenten.
Bron: Handbuch der Historischen Stätten Österreich, Band II Alpenländer mit Südtirol (1987)

</doc>
