<doc id="18323" url="https://nl.wikipedia.org/wiki?curid=18323" title="Baarle">
Baarle

Baarle is een dorp dat zich uitstrekt over twee gemeentes: het Belgische Baarle-Hertog en het Nederlandse Baarle-Nassau. Het Belgische gedeelte bestaat uit 22 exclaves (in 1995 werden de grenzen definitief vastgelegd en hierbij werd een voormalig neutraal grasland de 22e exclave). De exclaves omsluiten op hun beurt zeven stukken Nederlands gebied; België zelf enclaveert een achtste stukje vlak bij Ginhoven. Er liggen drie quadripunten.
Doordat de landsgrenzen sommige percelen hebben opgedeeld liggen enkele gebouwen pal erop. Dit is onder meer het geval voor een filiaal van Zeeman. Voor die panden geldt de "voordeurregel": hun adres ligt in het land waarin hun voordeur ligt. Uitzondering hierop vormt een woning in de straat Loveren met zowel een Belgisch (#2) als een Nederlands (#19) huisnummer, omdat de grens dwars door de voordeur loopt. Gemakshalve kregen alle huisnummers een vlaggetje (zie foto's).
Toponymie.
De naam Baarle (in oude bronnen "Barle" of "Barlo") wordt op verschillende manieren verklaard. Het laatste deel komt zeker van "loo", dit betekent bos op zanderige grond, vlak bij een nederzetting. Het eerste deel heeft een van de volgende herkomsten:
De achtervoegsels "Hertog" en "Nassau" hebben betrekking op de hertog van Brabant, respectievelijk het Huis Nassau, dat de baronie van Breda in bezit had.
De naam van het gehucht Tommel is afkomstig van het Latijnse woord "tumulus", wat grafheuvel betekent. Bij Tommel zijn verscheidene prehistorische grafheuvels bekend. Ook zijn er urnen gevonden die erop duiden dat het gebied rondom Tommel al in de bronstijd bewoond was.
Geschiedenis.
De geschiedenis van Baarle wordt in een afzonderlijk lemma beschreven:
Voor de geschiedenis van de enclavekwestie:
Economie.
De uitgestrekte gemeenten Baarle-Nassau en Baarle-Hertog zijn vooral agrarisch van karakter, al is er enige industriële bedrijvigheid. De ingewikkelde situatie leidde er vroeger toe dat ook smokkel een aanzienlijke bron van inkomsten vormde. Ook de middenstand profiteert van de uitzonderlijke situatie. Er is een uitgebreid en drukbezocht winkelbestand. Ook zijn er in de nabije omgeving tal van bungalowparken.
Naar verwachting zal het inwonertal van Baarle gedurende de eerste decennia van de 21e eeuw een dalende trend gaan vertonen.
Natuur en landschap.
Baarle kent, naast uitgestrekte landbouwontginningen, ook een aantal natuurgebieden. Het Merkske in het zuiden is een fraai beekdal, en de Hollandse Bossen in het westen vormen een landgoed. Het Bels Lijntje, een voormalig spoorwegtracé, is een toeristisch fietspad geworden dat men van Tilburg tot in Turnhout kan volgen.
Voorzieningen.
Elektriciteit.
Het elektriciteitsnetwerk is dubbel uitgevoerd.
Radio, televisie en internet.
Het Vlaamse Telenet zond tot 26 augustus 2012 het analoge signaal uit van zowel Nederlandse als Vlaamse commerciële televisie in Baarle. Sinds 26 augustus 2012 mag Telenet geen producten meer aanbieden aan het Nederlandse deel van Baarle, omdat de kabel, die van Fluvius is, overgenomen is door het Nederlandse Reggefiber. Deze laatste heeft de kabeldistributie afgesloten van het Nederlandse netwerk en biedt glasvezel aan. Dat betekent dat het Nederlandse deel van Baarle nu Nederlandse diensten (zoals KPN, Tele2 en Odido) kan afnemen, maar geen Vlaamse diensten meer kan gebruiken (zoals het ontvangen van Vlaamse commerciële zenders, met name VTM). Bij het Belgische deel van Baarle verandert er weinig. Telenet blijft daar de diensten aanbieden, heeft de Nederlandse commerciële zenders (RTL 4, RTL 5, RTL 7, RTL 8, SBS6, Net5, Veronica en Omroep Brabant) van de analoge kabel verwijderd en biedt deze zenders enkel via digitale ontvangst aan. Deze zijn alleen via de kabel (en dus via Telenet) beschikbaar; andere Belgische aanbieders van radio, tv en internet doen dit via ADSL. Zij hebben geen Nederlandse commerciële zenders in hun pakket zitten.
Telefoon.
Het telefoonnetwerk is grotendeels dubbel uitgevoerd door KPN en Proximus, maar wel met een speciale koppeling: gesprekken tussen Baarle-Hertog (014) en Baarle-Nassau (013) zijn mogelijk tegen lokaal tarief.
Post.
De post wordt bezorgd door PostNL in het Nederlandse deel en bpost in het Belgische deel.
Winkels.
In Baarle is het elke week koopzondag, zowel in het Belgische als het Nederlandse deel.
Hulpdiensten.
In de gemeente Baarle-Hertog hebben de politiediensten van Baarle-Nassau en Baarle-Hertog samen hun intrek genomen in één bureau aan de Parallelweg in Baarle-Hertog en zijn aldus in één gebouw gevestigd. De plaatselijke wijkagent van Baarle wordt weleens de 'dirco' van Baarle genoemd.
Brandweer van Baarle-Nassau en Baarle-Hertog zijn op 1 januari 2010 gefuseerd tot één korps. Het korps wordt gevormd door Nederlandse en Belgische vrijwilligers en de kazerne is gevestigd aan de C.A. Bodestraat 2 in Baarle-Nassau.
Verkeer en vervoer.
Wegen.
Het dorp Baarle is bereikbaar met de auto via de twee Nederlandse provinciale wegen N260, N639 en Belgische gewestwegen N119 en de N135. Ook liggen de snelwegen A58 in Nederland, de E19 en de E34 in België dicht bij het dorp. Van 2017 tot en met 2019 werd door de provincie Noord-Brabant een randweg aangelegd rond Baarle. Deze randweg werd eind 2019 in gebruik genomen.
Bussen.
Lijn van De Lijn:
Lijnen van Arriva:
Trein.
Tot 7 oktober 1934 had Baarle twee treinstations, gelegen aan de spoorlijn Tilburg - Turnhout. Deze spoorlijn is nu vervangen door een 31 km lang fietspad genaamd "Het Bels Lijntje".
Verenigingsleven.
Sommige verenigingen komen zowel in Belgische als in Nederlandse variant voor. Een voorbeeld hiervan zijn de voetbalclubs Gloria-UC (Nederlands) en KVV Dosko (Belgisch). Andere verenigingen komen slechts eenmaal in Baarle voor. Enkele voorbeelden daarvan zijn:
Media.
Website.
Beide gemeenten hebben een gemeenschappelijke website gehad tot 2012 die zowel via baarle-nassau.nl als baarle-hertog.be te bereiken was. Met behulp van een Europese subsidie voor grensoverschrijdende projecten, werd op 30 maart 2002 de eerste gemeenschappelijke website geopend. In 2004 werd de website uit de lucht gehaald, nadat uit een Nederlandse opiniepeiling naar voren kwam dat baarle-nassau.nl/baarle-hertog.be een van de slechtste gemeentelijke websites was bevonden. Op 8 juli 2005 is de nieuwe, eveneens gemeenschappelijke, website geopend. Sinds 2012 hebben de twee Baarles echter een verschillende website.
Radio en televisie.
Het dorp Baarle heeft een eigen lokale omroep, Lokale omroep Baarle, ook wel de "Stille Genieter" genoemd. Dit is een Nederlandse omroep met vergunning voor het Nederlandse Baarle-Nassau, te ontvangen op FM 87,8 MHz. Daarnaast zijn er nog een aantal regionale omroepen te ontvangen in Baarle, Omroep Brabant (in Baarle-Hertog te ontvangen mits men digitale tv via Telenet heeft) en RTV (alleen te ontvangen in het Belgische deel). Baarle-Hertog heeft zijn eigen Vlaamse lokale radio-omroep, BaHeNa. Deze is daar te ontvangen via FM 106,7 MHz.
Dag- en weekbladen.
De regionale dagbladen in Baarle zijn het BN DeStem, Brabants Dagblad en de Gazet van Antwerpen. Ook heeft Baarle een eigen weekblad, Ons Weekblad.
Nabijgelegen kernen.
Alphen, Castelré, Chaam, Poppel, Ulicoten, Weelde, Weelde-Station, Wortel en Zondereigen.
Coronapandemie.
Tijdens de coronapandemie ontstonden er interessante situaties. In Baarle-Nassau dienden de mensen zich aan de Nederlandse maatregelen te houden en in Baarle-Hertog aan de Belgische. Het Zeeman-filiaal heeft zijn voordeur in Nederland en het achterste deel van de winkel in België. Toen de niet-essentiële winkels in België gesloten werden en in Nederland nog niet, was de Belgische helft van Zeeman afgesloten en konden klanten een deel van de winkel dus niet betreden. Een andere winkel had de voordeur in België maar de achterdeur in Nederland en draaide zijn winkel min of meer om, zodat de achterdeur als entree kon doorgaan.
Toen later ook de avondklok in Nederland inging en niet in België, mochten de Belgen wel over Nederlands grondgebied tussen 21:00 en 04:30, als het vertrekpunt en het einddoel maar in België lagen. Tevens moest het een essentiële reis betreffen. De Nederlanders moesten wel binnen blijven.
Hoewel de Nederlands/Belgische grens een tijdje gesloten was, is dat in Baarle niet van toepassing geweest. Omdat er op sommige plaatsen tussen de landsgrenzen slechts een paar meter ruimte zit was het onmogelijk om deze allemaal af te sluiten.

</doc>
<doc id="18324" url="https://nl.wikipedia.org/wiki?curid=18324" title="Graphics interchange format">
Graphics interchange format

GIF (taalkundig gif) is een bestandsformaat voor het opslaan van rasterafbeeldingen in digitale vorm.
GIF is de afkorting van "graphics interchange format", een grafische bestandsindeling met pixels. GIF ondersteunt kleuren, verschillende resoluties, animatie en een transparante achtergrond. Het aantal kleuren in een GIF-bestand is meestal beperkt tot 256 (door het gebruik van 8 bits), die elk wel uit 262.144 verschillende gekozen kunnen worden. Er zijn echter uitbreidingen die het gebruik van al die kleuren mogelijk maken.
Compressie vindt plaats op basis van de verdeling en het aantal kleuren in horizontale richting. Indien het een afbeelding is met weinig kleuren en met herhalende patronen dan is goede compressie mogelijk en de bestandsgrootte erg klein. Zijn er veel kleuren of is er dithering toegepast dan loopt de bestandsgrootte op en zijn bestandsformaten als JPEG of PNG met 24 bits per pixel veelal een betere optie.
Geschiedenis.
De GIF-bestandsindeling is geïntroduceerd in 1987 door CompuServe. Vanaf dat moment kwam GIF in algemeen gebruik op het internet vanwege de brede steun en draagbaarheid. GIF werd populair omdat het LZW-compressie gebruikte, welke efficiënter was dan andere compressietechnieken. Hierdoor konden veel afbeeldingen gedownload worden bij een redelijke snelheid, zelfs met langzamere modems. Bij de sterke opkomst van het internet eind jaren 90, begin jaren 00 kwam de bestandsindeling in veel bewegende afbeeldingen op websites voor, maar sindsdien is de populariteit aan het afnemen, omdat er betere alternatieven beschikbaar zijn. Een andere reden is dat bewegende afbeeldingen op websites door veel bezoekers als storend ervaren worden.
De oorspronkelijke versie van het GIF-formaat was 87a. In 1989 kwam CompuServe met een verbeterde versie, genaamd 89a. Deze versie had ondersteuning voor animatievertraging, transparante achtergrondkleuren, specifieke metagegevens en tekstvakken die niet in de afbeelding zelf werden opgeslagen. De twee versies kunnen herkend worden door te kijken naar de eerste 6 bytes van het bestand. Vertaald naar ASCII leest men "GIF87a" of "GIF89a".
Voor de compressie wordt gebruikgemaakt van de LZW-techniek.
Unisys had hier een octrooi op, en begon begin jaren 90 betalingen te vragen aan makers van beeldbewerkingsapplicaties en -bibliotheken voor het ondersteunen van het GIF-formaat.
Als reactie hierop werden er rechtenvrije alternatieven ontwikkeld zoals "ungif" (dat het GIF-formaat gebruikt maar zonder compressie) en PNG.
Inmiddels zijn de octrooien van Unisys op LZW verlopen:
Volgens een onderzoek van de Free Software Foundation is het laatste relevante octrooi (van IBM) verlopen op 11 augustus 2006.
Animated GIF.
GIF heeft de mogelijkheid om verschillende beelden achter elkaar op te slaan in hetzelfde bestand, waardoor er een animatie kan worden vertoond. Voor wie zo'n afbeelding aantreft en de beelden apart wil bekijken zijn er hulpmiddelen.
Kleurreductie en dithering.
Doordat een GIF-bestand maximaal 256 kleuren kan hebben is het niet erg geschikt voor (kleuren)foto’s. Om toch een foto zo goed mogelijk weer te geven zal het palet van 256 beschikbare kleuren zo goed mogelijk verdeeld moeten worden. Ten eerste moeten de benodigde kleuren zo goed mogelijk gekozen worden uit de mogelijke 262144. In veel beeldbewerkingsprogramma’s kan de gebruiker kiezen uit een aantal vaste paletten of een “optimaal palet”. Algoritmes die een optimaal palet berekenen gaan meestal uit van een driedimensionaal histogram van de in het origineel gebruikte kleuren en splitsen dit op in deelruimtes. Elk van de deelruimtes wordt vervolgens ook weer gesplitst totdat het gewenste aantal deelkleuren bereikt is. Dit leidt automatisch tot de "gemiddeld" meest gebruikte kleuren. Bij een portret zullen bijvoorbeeld meer huidtonen gekozen moeten worden, een landschap als het voorbeeld hieronder bestaat voornamelijk uit blauw- en grijstonen.
Daarnaast kan de schijnbare kleurfout nog verder teruggebracht worden door een techniek die met de Engelse term ‘ditheren’ of ‘error diffusion’ aangeduid wordt. Hierbij wordt de kleur van een enkele pixel niet alleen bepaald door de waarde van de originele pixel, maar ook door de afwijking in kleur van de omliggende pixels. Op die manier ontstaat een ietwat korrelig patroon dat gemiddeld exact de juiste kleuren heeft. Als de afbeelding van zo’n grote afstand bekeken wordt dat individuele pixels niet meer zichtbaar zijn is nauwelijks meer te zien dat het aantal kleuren beperkt is.
Hier staan enkele voorbeelden. Elk programma heeft een andere manier van ditheren. Het origineel bevat zo’n 10.000 verschillende kleuren.
De plaatjes met 256 kleuren wijken nauwelijks af van het origineel. Dat komt doordat dit voorbeeld een klein plaatje met een beperkt aantal kleuren is.
Bij de plaatjes met 16 kleuren is te zien dat het rode autootje rechts niet rood is. Bij het kiezen van de 16 kleuren bleek rood niet vaak genoeg voor te komen in het origineel. In plaats daarvan wordt de dichtstbijzijnde kleur gebruikt, het bruingrijs dat in het wegdek voorkomt.
In het voorbeeld met 2 kleuren is het effect van dithering goed te zien.

</doc>
<doc id="18325" url="https://nl.wikipedia.org/wiki?curid=18325" title="Madeline Bell">
Madeline Bell

Madeline Bell (Newark (New Jersey), 23 juli 1942) is een Amerikaanse soul- en gospelzangeres.
Bell maakte naam in de jaren zestig en zeventig in het Verenigd Koninkrijk met de popgroep Blue Mink en met haar bijdrage aan You Can't Always Get What You Want op het Rolling Stones-album Let It Bleed.
Carrière.
Na een wereldtournee met de Alex Bradford Singers besloot ze in 1962 in Engeland te blijven wonen.
In 1968 zong Bell achtergrond- en duetzang op een aantal nummers van Serge Gainsbourg, waaronder "Comic Strip", "Ford Mustang" en "Bloody Jack". In 1969 droeg ze achtergrondzang bij aan het Rolling Stones-nummer "You Can't Always Get What You Want" en ze verzorgde ook achtergrondzang bij een aantal Donovan-opnames, met name zijn hit uit 1969 "Barabajagal", opgenomen met The Jeff Beck Group.
Ook in 1969 werd ze gevraagd als zangeres van Blue Mink, een band die in de periode tot 1974 succesvol was. Samen met Roger Cook zong zij op het debuutalbum van Elton John.
Bij de New London Chorale zong zij op de opname van de rockopera "Jesus Christ Superstar" van oktober 1970 in het achtergrondkoor. In dezelfde tijd maakte ze ook platen met onder anderen Dave Clark en Mike Smith onder de naam Dave Clark and Friends. Madeline Bell zong ook als gastzangeres op meerdere platen van de Franse synthesizergroep Space, van Didier Marouani, onder meer op de lp's "Magic Fly" en "Just Blue" in 1977 en 1978.
In 1983 werkte Bell mee aan The pros and cons of hitch hiking van Roger Waters, zowel als in het achtergrondkoor als in de film, die bij live-optredens op de achtergrond geprojecteerd werd.

</doc>
<doc id="18326" url="https://nl.wikipedia.org/wiki?curid=18326" title="Ethernet">
Ethernet

Ethernet (IEEE 802.3) is een netwerkstandaard waarmee computers in een LAN met elkaar communiceren. Boven op de ethernetlaag draaien protocollen, waarvan TCP/IP het bekendste en meest gebruikte is.
In tegenstelling tot wat de naam doet vermoeden, is ethernet niet per se draadloos.
Ethernet is wijdverspreid en inmiddels zijn er verschillende varianten van uitgebracht. Tegenwoordig wordt ethernet ook in het WAN van internetproviders gebruikt (in 2011 tot 100-1000Gbit/s).
Geschiedenis.
Ethernet is ontwikkeld als een van de vele baanbrekende projecten van Xerox PARC. Het algemeen geaccepteerde verhaal gaat dat ethernet in 1973 werd uitgevonden, toen Robert Metcalfe een memo schreef aan een van zijn bazen in PARC over het potentieel van ethernet. Metcalfe beweert dat ethernet in de navolgende jaren is uitontwikkeld. In 1976 publiceerden Robert Metcalfe en David Boggs (Metcalfes assistent) een document getiteld "Ethernet: Distributed Packet-Switching For Local Computer Networks".
Metcalfe verliet Xerox in 1979 om het gebruik van personal computers en netwerken (LAN's) te promoten, hierbij is 3Com opgericht. Hij had succes met het overtuigen van DEC, Intel, en Xerox om samen te werken en ethernet tot standaard te verklaren. Deze zogenaamde DIX-standaard (Digital-Intel-Xerox) werd gepubliceerd op 30 september 1980. De formele Ethernet IEEE 802.3-standaard werd door IEEE gepubliceerd op 23 juni 1983. De twee grootste alternatieven waren Token ring, dat ontwikkeld was door IBM, en ARCNET. Beide hebben, met de komst van Fast Ethernet, het onderspit gedolven.
Technisch.
De ethernetspecificaties bevatten de functies die men tegenkomt in de fysieke en de datalinklaag van het OSI-model. Ethernet maakt pakketjes van data om ze op deze manier over een netwerk te transporteren. Ethernet maakt gebruik van CSMA/CD-toegangscontrole (Carrier Sense Multiple Access with Collision Detection) om te bepalen welk station op welk moment data kan transporteren over het netwerk.
In een ethernetnetwerk luistert elk station (computer, printer enz.) naar het netwerk, en begint het pas met het versturen van data als geen ander station op dat moment gebruikmaakt van het netwerk. Indien het netwerk vrij is, kan ieder station dat dat wil, proberen de controle over te nemen om data te transporteren. Ethernetnetwerken werken dus op basis van wie het eerst komt, het eerst maalt (wordt het eerst bediend). In het geval dat twee stations op hetzelfde moment proberen data te versturen, ontstaat er een "collision" (botsing). Beide stations stoppen dan met het versturen van data. Ze wachten dan beide een willekeurige tijd (in milliseconden) voordat ze het opnieuw proberen.
Hoe meer stations op een netwerk zijn aangesloten, des te meer collisions zich voordoen. Dit resulteert in een slechtere prestatie van het netwerk. Het gebruik van switches (in plaats van hubs), die het netwerk in kleinere segmenten opdelen, is een manier om dit probleem op te lossen. Doordat het netwerk in segmenten wordt opgedeeld, zijn er per segment ook minder stations aanwezig. Dit resulteert in een kleinere kans op collisions. Bepaalde pakketten (broadcast) zullen echter nog steeds naar alle segmenten worden verstuurd. Om dit te voorkomen moet een router in het netwerk worden geplaatst; deze kan een scheiding tot stand brengen tussen IP-(sub-)netten.
Ethernet heeft verschillende fysieke verschijningsvormen:
(Mb/s staat voor megabit per seconde, Gb/s staat voor gigabit per seconde).

</doc>
<doc id="18327" url="https://nl.wikipedia.org/wiki?curid=18327" title="Provincie Overijssel">
Provincie Overijssel



</doc>
<doc id="18328" url="https://nl.wikipedia.org/wiki?curid=18328" title="Willie Colón">
Willie Colón

William Anthony Colón Roman (New York, 28 april 1950) is een Puerto Ricaans/Amerikaans trombonist, zanger, producer en activist. Hij stond van van 1966 tot 1983 onder contract bij Fania en speelde een grote rol in de popularisering van de New Yorkse salsa die in de jaren 70 de interesse voor Latijns-Amerikaanse muziek in de Verenigde Staten opwekte. In zijn periode bij Fania werkte Colón achtereenvolgens samen met Héctor Lavoe, Mon Rivera, Rubén Blades, Celia Cruz, Ismael Miranda en Soledad Bravo. Hij poseerde lange tijd op hoesfoto's als crimineel, maar schreef echter sociaal-politieke vraagstukken over de positie van latino's in de VS. Naast zijn muzikale carrière is Colón ook lid (geweest) van diverse comités en verenigingen; o.a. "Latino Commission on AIDS", directielid van "United Nations Immigrant Foundation", president van de "Arthur Schomburg Coalition for a Better New York" en sinds 2014 politiebeambte. In 2015 riep het blad "Billboard" hem uit tot een van de dertig invloedrijkste artiesten aller tijden.
Biografie.
1950-1966; jeugd.
Colón is de kleinzoon van Puerto Ricaanse immigranten; hij groeide op in The Bronx en werd opgevoed door zijn grootmoeder Antonia. Colón kreeg voor zijn elfde verjaardag een trompet maar verruilde deze al snel voor een trombone en richtte zijn eerste band op waarmee hij in het tienercircuit optrad. 
1967-1975; samenwerking met Héctor Lavoe.
Colón bracht in 1967 op 17-jarige leeftijd zijn eerste album uit op Fania; "El Malo", vernoemd naar zijn geuzennaam omdat de andere Fania-artiesten hem een slecht trombonist vonden. Héctor Lavoe (1946-1993), die op het album zijn debuut maakte, was het aanvankelijk eens met die kritiek; dat veranderde echter bij het horen van nieuwe nummers. Colón zou uiteindelijk zeventien jaar samenwerken met Lavoe van wie hij de Spaanse taal leerde.
Na drie albums kwam de doorbraak met "Cosa Nuestra" dat eind 1969 werd uitgebracht en de hit "Che Che Cole" (oorspronkelijk een Ghanees kinderliedje). "Cosa Nuestra" en de reguliere opvolgers "La Gran Fuga" (1971), "El Juicio" (1972) en "Lo Mato" (1973) werden alle vier met goud bekroond. Daarnaast sloten Colón en Lavoe zich aan bij de supergroep Fania All-Stars.
Het succes eiste zijn tol en in 1974 stopte Colón met tournees om zich voorlopig op zijn productiewerkzaamheden te richten. In deze hoedanigheid bleef hij samenwerken met Lavoe aan wie hij doelbewust zijn band overdroeg. In 1975 brachten ze met gitarist Yomo Toro (1933-2012) "The Good, The Bad, The Ugly" uit; op deze overgangsplaat was Colón voor het eerst als zanger te horen en nam Rubén Blades, eveneens politiek bewust, het Braziliaans-getinte "El Cazanguero" voor zijn rekening.
1977-1982; samenwerking met Rubén Blades (en Celia Cruz).
Colón en Blades gingen een samenwerkingsverband aan dat vijf albums zou opleveren, te beginnen met "Metiendo Mano!" dat in 1977 werd uitgebracht. Tegelijkertijd verscheen "Only They Could Have Made This Album", de eerste van drie duoplaten met 'salsakoningin' Celia Cruz. Beide platen werden gepromoot met concerten waarbij Colón eerst Blades begeleidde en daarna Cruz. 
Op 7 september 1978 verscheen de opvolger van "Metiendo Mano"; "Siembra", ook wel de "Sgt. Pepper/White Album" van de salsa genoemd, werd met drie miljoen verkochte exemplaren het grootste succes op Fania. 
De hits van dit album waren "Plástico", (in 2004 gesampled door Gabriel Rios op zijn hit "Broad Daylight"), en "Pedro Navaja" dat gebaseerd was op "Mack the Knife".
Na "Siembra" werkte Colón met Blades aan diens solodubbelaar "Maestra Vida" (1980) en met Cruz aan "Celia y Willie" (1981). Tussendoor bracht hij zijn eerste (vocale) soloalbums uit waarop hij met een vroege vorm van "salsa romántica" experimenteerde en ook andere moderne invloeden omarmde. "Solo" (1979) en "Fantasmas" (1981) brachten de respectievelijke hits "Sin Poderte Hablar" en "Oh, Qué Será?" voort. Beide nummers waren te horen tijdens de tournee die Colón en Blades ondernamen ter promotie van hun derde duoplaat "Canciones del Solar de los Aburridos". 
In 1982 kwam er een einde aan de samenwerking tussen Colón en Blades; als afscheid maakten ze de soundtrack voor de film "The Last Fight" waarin ze beiden ook een rol hadden; Colón, die reeds zijn acteerdebuut had gemaakt in "Vigilante", vertolkte de malafide impresario Joaquin Vargas die de zingende bokser Andy 'Kid' Clave (Blades) tot een gevecht tegen de wereldkampioen zwaargewicht dwong. De film kwam uit in 1983, maar werd geen succes; de soundtrack daarentegen zou pas later enige waardering oogsten.
1984-1989; nieuwe wegen.
Een andere reden voor het floppen van "The Last Flight" was dat de hoogtijdagen van Fania voorbij waren. Colón volgde het voorbeeld van Blades en vertrok om elders nieuwe wegen in te slaan, zij het met minder succes. Hij tekende bij RCA waarop hij in 1984 "Criollo" uitbracht. 
In 1986 verscheen op Sonotone "Contrabando" waarvan het titelnummer een medley bestaande uit hits die Colón in zijn periode met Lavoe scoorde. Met de Engelstalige singles "Set Fire To Me" (top 20-hit in het Verenigd Koninkrijk) en "She Don't Know I'm Alive" haakte hij in op de dance-trends. Als acteur had hij een gastrol in de serie "Miami Vice".
In 1987 keerde Colón terug bij Fania; hij produceerde het laatste studioalbum van Lavoe en voltooide zijn trilogie met Cruz. Onder licentie van zijn eigen productiemaatschappij bracht hij in 1989 het door hiphop beïnvloedde "Top Secrets" uit. De daarvan afkomstige single "El gran varón", een taboedoorbrekend nummer over aids, homofobie en transfobie, bezorgde het noodlijdende Fania een laatste succes.
1990-1999; politieke carrière en meer samenwerkingen met Rubén Blades.
Colón tekende een nieuw contract bij Sony en scoorde in 1993 met zijn versie van "Idillo"; daarnaast ontwikkelde hij zich op het politieke vlak. Zelfde verhaal met Blades die zich in 1994 kandidaat stelde voor de Panamese presidentsverkiezingen. In 1995 brachten ze weer samen een album uit; "Tras La Tormenta" werd opgenomen met diverse oudgedienden maar verschilde van de voorgangers doordat Colón ook enkele nummers voor zijn rekening nam en zijn partijen in een later stadium had ingezongen. 
In 1998 verscheen "Demasiado Corazon", de soundtrack van de gelijknamige Mexicaanse soapserie waarin Colón een rol speelde. Datzelfde jaar ging hij samen met Blades op tournee waarbij ze op 20 juli een benefietconcert gaven in Venezuela.
2000-recent.
 In 2006 verscheen de film "El Cantante" waarin Marc Anthony Hector Lavoe speelde; Colón, in de film gespeeld door John Ortiz, was teleurgesteld in het resultaat en sprak van een gemiste kans om te laten zien dat Lavoe meer was dan alleen een drugsverslaafde.
In 2008 verscheen "El Malo II; Prisonieros del Mambo" dat werd aangekondigd als zijn laatste salsa-cd. Op 8 oktober 2010 kwam Colón naar Nederland voor een concert. In 2012 nam hij twee nummers op met de groep Fonseca waaronder een nieuwe versie van 'zijn' "Idilio". Daarna volgden de cd "Pregunta Por Ahi" (2013) en de single "Vida Mas Simple" (2015). 
In 2016 ging Colón weer op tournee ter gelegenheid van zijn vijftigjarig jubileum. In 2017 lanceerde hij zijn autobiografie "Barrio de Guapos (The Secret Life Of Willie Colón)" en zijn platenlabel Willie Colón Presents.
In de zomer van 2018 kwam Colón naar Europa met zijn "Rumba del Siglo"-tournee; 12 juli gaf hij het eerste salsaconcert in de Parijse zaal Bataclan na de aanslagen van 2015. Een dag later stond Colón op het North Sea Jazz Festival; dit was zijn derde soloconcert in Nederland in 33 jaar tijd. Ruben Blades, met wie Colón na het 25-jarig jubileum van "Siembra" gebrouilleerd is geraakt, stond twee dagen later geprogrammeerd. Wegens groot succes kreeg de tournee een vervolg in 2019.
Op 20 april 2021 werden Colón en zijn vrouw Julia in het ziekenhuis opgenomen na een ongeluk met zijn kampeerauto. Colón herstelde en begon vanaf februari 2022, zij het sporadisch, weer op te treden. 

</doc>
<doc id="18329" url="https://nl.wikipedia.org/wiki?curid=18329" title="National Medal of Arts">
National Medal of Arts

De National Medal of Arts, ingesteld in 1985, is de hoogste onderscheiding die een kunstenaar of patroon in de Verenigde Staten kan krijgen. Ontvangers van het medaille worden geselecteerd door de National Endowment for the Arts (NEA). De onderscheiding wordt uitgereikt door de president van de Verenigde Staten. De medaille is ontworpen door de beeldhouwer Robert Graham.

</doc>
<doc id="18331" url="https://nl.wikipedia.org/wiki?curid=18331" title="Harry Belafonte">
Harry Belafonte

Harold George Belafonte (New York, 1 maart 1927 – aldaar, 25 april 2023) was een Amerikaans zanger en acteur. Hij kreeg de bijnaam "King of Calypso" omdat hij de calypsomuziek internationale bekendheid gaf. Hij werd bekend met zijn hit "Banana Boat Song" en zijn werk als Unicef-ambassadeur.
Levensloop.
Belafonte werd met Bellanfanti als achternaam geboren in New York en groeide op in Harlem. Zijn geboortenaam was afkomstig van zijn Nederlands-joodse grootvader Belinfante, deze was naar de Caraïben geëmigreerd en later is de spelling bijgesteld tot Belafonte. Van 1935 tot 1940 woonde hij bij zijn grootmoeder in Jamaica. Na zijn terugkeer naar New York volgde Belafonte de George Washington High School. Vervolgens ging hij bij de Amerikaanse marine, waar hij diende tijdens de Tweede Wereldoorlog. Aan het eind van de jaren veertig nam hij acteerlessen. Hij begon zijn carrière als jazzzanger in nachtclubs, waar ook muzikanten als Charlie Parker, Miles Davis en Max Roach actief waren. Met zijn goede vriend en gitarist Millard Thomas maakte hij zijn debuut in de Village Vanguard. Later raakte Belafonte steeds meer geïnteresseerd in de traditionele volksmuziek. In 1952 tekende hij een contract bij platenmaatschappij RCA Victor.
Belafonte was van 1948 tot 1957 getrouwd met psychologe Marguerite Byrd. Samen kregen zij twee dochters. In 1957 trouwde hij met actrice en danseres Julie Robinson. Zij kregen samen een zoon en een dochter. Na een huwelijk van 47 jaar gingen Belafonte en Robinson in 2004 uit elkaar. In april 2008 trouwde Belafonte voor de derde keer, nu met fotografe Pamela Frank. 
Belafonte overleed aan hartfalen, op 25 april 2023, in zijn woonplaats New York.
Burgerrechten.
Begin jaren vijftig was hij (een vroeg) lid van de burgerrechtenbeweging. Dit leidde tot een diepe en blijvende vriendschap met Martin Luther King. Toen Belafonte in 1968 een week lang talkshow-host mocht zijn bij "The Tonight Show", stond hij erop dat King in die show te gast was. Toen Belafonte in 1968 in een tv-show van Petula Clark optrad, lachte Clark tijdens het zingen en raakte ze Belafontes arm aan. In die dagen was dit beeld erg uitzonderlijk op de Amerikaanse televisie. Vriendschappelijke aanrakingen tussen verschillende rassen waren 'not done'. Het leidde tot veel ongenoegen en protest bij de sponsor Plymouth Motors, niettemin ging de show door. Belafonte was in 1985 medeorganisator van het Live Aid-concert, alsook van "We are the world" van USA for Africa, waarbij "We are the world" een poging was van talloze artiesten om geld in te zamelen voor Afrika. 
In 1987 werd hij benoemd tot "goodwill"-ambassadeur bij Unicef. Hij wijdde een lied aan King op zijn album "Belafonte '89, international version (1989)". Belafonte is bekend om zijn steun aan John Kennedy en aan Robert Kennedy. Tevens is hij bekend om zijn aversie tegen Colin Powell en Condoleezza Rice, die hij in 2002 als "huisslaven" bestempelde omdat ze niet in opstand kwamen tegen het besluit van George W. Bush om ten oorlog te trekken tegen Irak. In 2005 noemde hij zwarte republikeinen "tirannen" en vergeleek de leden van de Bush-regering met nazi's.
Belnem, Bonaire.
Belafonte heeft vaak het eiland Bonaire bezocht. Samen met de ondernemer Maurice Neme uit Oranjestad had hij het plan opgevat om een luxe privé-wijk te stichten op Bonaire. Op 3 juni 1966 werd begonnen met de aanleg van Belnem, genoemd naar Belafonte en Neme. De wijk wordt beheerd door de Bel-Nem Caribbean Development Corporation waarvan Belafonte een van de eerste directeuren was. In 2021 telde Belnem 881 inwoners.
Latere leeftijd.
De New Yorkse wijk Harlem heeft sinds zijn 90e verjaardag de Harry Belafontebibliotheek ('Harry Belafonte-115th Street Library').
Hij was in 2018 nog te zien in de film BlacKkKlansman; hij was toen de 90 al gepasseerd.
Prijzen.
Belafonte heeft drie Grammy Awards op zijn naam staan, naast de Grammy Lifetime Achievement Award die hij in 2000 ontving.
Verder heeft hij een Emmy Award, een Tony Award, een National Medal of Arts (1994), een Jean Hersholt Humanitarian Award en een Kennedy Center Honor (1989) ontvangen. In 1994 ontving hij een eredoctoraat van het Berklee College of Music in Boston.

</doc>
<doc id="18334" url="https://nl.wikipedia.org/wiki?curid=18334" title="Dana International">
Dana International

Dana International, artiestennaam van Sharon Cohen (Tel Aviv, 2 februari 1969), is een Israëlisch zangeres die in 1998 het Eurovisiesongfestival won met het nummer "Diva".
In 2011 deed ze opnieuw mee aan het Eurovisiesongfestival met het lied "Ding Dong".
Biografie.
Sharon Cohen is het derde en jongste kind van een Joods-Jemenitische familie. Ze groeide op in Tel Aviv en op school ontmoette ze de gebroeders Lior en Shmulick Sa'adia, die later haar achtergronddansers zouden worden.
Al vroeg voelde Sharon dat ze op het podium hoort. Ze volgde het Eurovisiesongfestival op de voet en was een groot fan van Ofra Haza, een wereldzangeres die in 1983 Israël naar de tweede plaats bracht op het Eurovisiesongfestival. Vanaf dat moment zwoer Sharon dat ze op een dag ook op dat podium zou staan.
In 1992 ontmoette Sharon de toen 27-jarige deejay Offer Nissim, die in een gaydiscotheek van Tel Aviv werkte. Sharon trad daar met een travestieact op onder de naam Sa'ida. De deejay was ervan overtuigd dat Sa'ida een succesvolle artieste kon worden. Samen gingen ze experimenteren met dancemuziek. Ze namen een single op die ze onder de naam "Offer Nissim featuring Danna" uitbrachten. (De schrijfwijze 'Dana' ontstond pas later.) Sharon geloofde in eerste instantie niet in het succes. "Sa'ida Sultana (My name is not Sa'ida)", een cover van Whitney Houstons nummer "My Name Is Not Susan", werd echter een hit. Zelfs in de gayscene van New York werd het nummer vaak gedraaid. "Daar stond ik dan, terwijl iedereen uit z'n dak ging op mijn nummer" zei Sharon hierover. Pas na de tweede single "Danna International" noemde Sharon zichzelf Danna International.
The fadiha singer van het Midden-Oosten.
Het debuutalbum "Danna International" kwam in 1993 uit en werd bekroond met goud. Met het verdiende geld vloog Sharon hetzelfde jaar nog naar Londen om vervolgens terug te komen onder haar echte identiteit. Ze onderging een geslachtsoperatie die voor veel opschudding zorgde. De Jordaanse media stonden op hun kop toen bekend werd dat er van Danna's muziek in de Arabische landen naar schatting vijf miljoen illegale cassettes waren verkocht. Via Egypte bereikten de cassettes ook de zwarte markten van Syrië, Marokko, Tunesië en Saoedi-Arabië. De Egyptische autoriteiten namen ingrijpende maatregelen om de illegale verkoop van Danna's cassettes tegen te gaan, maar zonder succes. De Jordaanse media riepen Danna uit tot "the fadiha singer" van het Midden-Oosten. Ze werd gezien als een spion van de Egyptische jeugd.
Een jaar later kwam het tweede album uit: "Umpatampa", eveneens geproduceerd door Offer Nissim. Dit album bereikte platina. Naar aanleiding van de vredesluiting tussen Israël en Jordanië schreef tekstschrijver Yoav Ginai voor Danna het nummer "Nosa'at Le-Petra", dat "reizen naar Petra" betekent. Haar platenmaatschappij bracht in 1995 "E.P. Tampa" uit, een mini-cd die uit nieuwe nummers en remixes van de twee voorgaande albums bestaat. Ditzelfde jaar deed Danna mee met het Israëlische songfestival. Met het nummer "Layla Tov, Eropa" eindigde ze op de tweede plaats. Hoewel ze met het nummer een hit scoorde, bleek de controverse rondom haar persoon in de media nog steeds te groot. Voor de orthodoxe joden was Sharon Cohen nog steeds een man, dus was het volgens de media onmogelijk dat zij Israël zou kunnen vertegenwoordigen.
Met het derde album "Maganuna" – dat in 1996 verscheen, en het laatste album is dat door Offer Nissim is geproduceerd – schudde ze de Arabisch sprekende wereld wakker. Aangezien Danna aan de illegale kopieën niets verdiende, gaf ze haar reactie door middel van het nummer "Maganuna". Het album werd een succes en maakte van Danna de grootste Israëlische superster van dat moment.
Danna International en Offer Nissim besloten, na het uitbrengen van het nummer "Power", ieder hun eigen weg te gaan. Ook veranderde Danna International haar naam in Dana International.
Viva la diva.
In 1998 kwam eindelijk haar droom uit. Israeli Broadcasting Company selecteerde Dana International om met het nummer "Diva" Israël te vertegenwoordigen op het Eurovisiesongfestival. Ze kwam in het middelpunt van de belangstelling toen de Europese media erachter kwamen dat Dana een transgender zangeres is. Ze kwam in contact met modeontwerper Jean-Paul Gaultier. Hij ontwierp de jurk die Dana droeg tijdens haar optreden in Birmingham Wembley Arena. Dit was het eerste Eurovisiesongfestival waarbij het publiek via "televoting" hun stem kon uitbrengen. Aangezien een groot gedeelte van de Europese bevolking onder de indruk was van Dana, won zij met 174 punten het Eurovisiesongfestival 1998. Voor en na het festival was de hype rondom Dana enorm. Ze was de eerste Israëlische artieste die werd geïnterviewd door CNN en MTV en scoorde met "Diva" een hit in bijna heel Europa. Vervolgens verschenen twee verschillende verzamelplaten – "Diva Ha-Osef" bestormde de Israëlische markt en "The Album" de Europese. Niets leek een internationale doorbraak meer in de weg te staan. Na enige tijd werd haar eerste Europese album gelanceerd: "Free" (dat deels werd geproduceerd door het Nederlandse duo Rob en Ferdi Bolland) verscheen in juni 1999 in bijna alle Europese landen. De singles "Woman In Love" en "Free" bereikten de Nederlandse tipparade. Toch bracht het album in Europa niet het succes waarop was gehoopt. Verrassend genoeg was men in Rusland wel gecharmeerd van het album. Een halfjaar later verschenen de Japanse en Israëlische edities van "Free". Opnieuw werkte Dana met Offer Nissim. Hij stak de originele productie van Bolland &amp; Bolland in een dansbaar jasje.
Alorarola – 50 jaar Eurovisie.
Na het tegenvallende succes van "Free" in eigen land brak Dana definitief met Offer Nissim en ze sloeg een nieuwe muzikale koers in. "Yoter Ve Yoter" verscheen in 2001. Het waren Daniel Dotan en Eli Avramov die erin slaagden een verfrissende Hebreeuwstalige discoplaat te maken. "Het is de eerste keer dat ik werk met een team dat alles voor me heeft geschreven. Het is een beetje frustrerend, maar zeker verfrissend!", vertelde de zangeres in een interview. Dana kwam met een opvolger toen ze na zeven jaar terugging naar haar oude platenmaatschappij. I.M.P. Records bracht eind 2002 "Hachalom Haefshari" uit, dat niet het gewenste succes opleverde. Van dit album verschenen desondanks zeven singles, die Dana vervolgens in een aparte singlebox uitbracht – "Osef Ha-Singelim" (tevens voorzien van een nieuwe single) werd een waar "collector's item". DJ Vic en de Groovemates staken "Cinque Milla", dat in 1996 al op single verscheen, in een nieuw jasje en gaven het de titel "Alorarola" (een palindroom), naar de pakkende kreet in het nummer. Met "Alorarola" bewees Dana opnieuw een ware clubdiva te zijn. Vervolgens gaf ze in gaydiscotheek "VOX" in Tel Aviv "The Electronic Show", die "live" via de radio te volgen was.
Naar aanleiding van het 50-jarig bestaan van het Eurovisiesongfestival selecteerde een jury de veertien beste liedjes uit de afgelopen vijftig jaar, waaronder ook "Diva". In de grote show werd "Diva" weliswaar niet verkozen als beste lied, maar Dana vond het toch een grote eer dat de jury "Diva" had geselecteerd. Ze bracht het nummer nog eens voor het grote publiek ten gehore.
2007 – Comeback.
Na vijf jaar geen album te hebben gemaakt, bracht Dana op 17 augustus 2007 het album "Hakol ze letova" uit. De gelijknamige single sloeg nauwelijks aan. Kort daarop kwam ze met de single "Love boy". Na jaren vol tegenslagen had Dana met dit nummer eindelijk weer een nummer 1-hit. Wekenlang domineerde "Love boy" de Israëlische hitlijsten van zomer 2007. De singles die hierna volgden, waren "At muchana", "Seret hodi" en "Yom huledet". 2007 was het beste jaar van Dana International.
2008 en 2009.
In 2008 genoot Dana nog na van het succes van het album "Hakol ze letova". Ze verzorgde de soundtrack van de Israëlische versie van "Temptation Island" met het nummer "Mifrats ha'ahava" (De liefdeshaven). Tevens liet ze ook in het buitenland weer iets van zich horen. Met de Oekraïense meidengroep Neangely nam ze het nummer "I Need Your Love" op. Het nummer haalde een achtste plaats in de Oekraïense hitlijsten.
In april 2009 gaf Dana een optreden tijdens het openluchtfestival van Tel Aviv-"Yafo Centennial Year". Ze zong het nummer "Lo nirdemet Tel Aviv" (Tel Aviv, val niet in slaap). Het festival werd bezocht door 250.000 mensen.
Op 18 mei hetzelfde jaar maakte Dana bekend bezig te zijn met een nieuw studioalbum.
Tevens werd Dana in 2009 jurylid van het zevende seizoen van "Kochav Nolad", de Israëlische versie van Idols.
2011 – Eurovisiesongfestival.
Begin februari 2011 werd door de IBA bekendgemaakt dat Dana zich aan het voorbereiden was op het Eurovisiesongfestival 2011, met het zelfgeschreven liedje "Ding Dong". Daartoe nam Dana deel aan de Israëlische Nationale Finale voor 2011, beter bekend onder de naam Kdam Eurovision. Op 8 maart won Dana deze finale en ze ging zodoende voor de tweede keer deelnemen aan het festival dat haar zoveel internationale bekendheid had opgeleverd.
In de halve finale daarvan moest ze het onder meer opnemen tegen de Nederlandse inzending van 3JS en de Belgische inzending van Witloof Bay, maar geen van hen behaalde een finaleplaats.
2013 – Televisieshow en nieuw album.
Ondanks het grote succes van "Hakol ze letova" liet Dana haar fans opnieuw jaren wachten. Op 24 april 2013 kwam haar nieuwe single 'Ma la'asot?' uit. Op 29 mei verscheen de videoclip 'Loca', die ter promotie van de Gay Pride uitkwam, en gaf Dana op 7 juni een optreden. Tevens kwamen de singles 'Ir shlema' (juli 2013) en 'Down on me' (mei 2014) uit. In mei maakte MusicaNeto bekend dat het langverwachte album op 15 september 2014 zal verschijnen. In de beschrijving staat beschreven dat Yehuda Poliker een ballade voor Dana heeft geschreven. Daarnaast is het nog niet bekend of het nummer 'Kshe'hagvarim rokdim', een duet met Yardena Arazi, er ook op zal staan.
Eind januari 2014 ging Dana's nieuwe muzikale realityshow "Yeshnan banot" in première. Dana was het belangrijkste lid van de vakjury, die een nieuwe meidengroep zou gaan vormen.
Op 5 juni bracht Dana, ter gelegenheid van de "gay pride" van 2014, een nieuwe clip uit. De joodse jongen die in het twee minuten durende 'Yeladim ze simcha' zijn bar mitswa doet, moet Dana's zoon voorstellen. In het begin van de clip wordt ingezoomd op het keppeltje van de jongen. Hierop staat zijn naam: Re'em International (ראם אינטרנשיונל). De boodschap van het nummer is dat het recht om kinderen te hebben en een gezin te stichten tot alle mensen behoort, ongeacht religie, huidskleur, geslacht en in dit geval ook zeker seksuele geaardheid.

</doc>
<doc id="18337" url="https://nl.wikipedia.org/wiki?curid=18337" title="Eurovisiesongfestival 1957">
Eurovisiesongfestival 1957

Het Eurovisiesongfestival 1957 was het tweede Eurovisiesongfestival en vond plaats op 3 maart 1957 in Frankfurt am Main, West-Duitsland. Het programma werd gepresenteerd door Anaid Iplikjan. Van de 10 deelnemende landen won Nederland met het lied "Net als toen"", uitgevoerd door Corry Brokken. Dit lied kreeg 31 punten, 31% van het totale aantal punten.
Met 17 punten werd Frankrijk tweede, gevolgd door Denemarken met 10 punten op de derde plaats.
De tweede wedstrijd was net als de vorige voornamelijk een radioprogramma, maar het aantal mensen met een televisie nam gestaag toe. Hoewel Zwitserland won in 1956 werd dit festival niet georganiseerd in dat land omdat de regel die bepaalt dat het winnende land het volgende festival organiseert nog niet was ingesteld. Er was oorspronkelijk voorgesteld dat elk deelnemend land op zijn beurt het evenement zou organiseren, maar wanneer alsmaar meer landen deelnamen werd dit onmogelijk.
In de wedstrijd van dit jaar duurde de Italiaanse inzending 5:09 minuten terwijl de Britse inzending enkel 1:52 minuten duurde. Hierna werd de '3 minuten-regel' ingesteld.
Birthe Wilke en Gustav Winckler deelden de langste kus die ooit in de wedstrijd heeft plaatsgevonden (14 seconden), hoewel natuurlijk enkel de mensen met een televisie hiervan getuige konden zijn. Dit was het resultaat van het vergeten om iemand aan te stellen die een teken zou geven wanneer de kus zou moeten eindigen.
De Duitse Margot Hielscher kan beschouwd worden als de eerste artieste in de songfestivalgeschiedenis die gebruik maakte van attributen. Tijdens haar lied "Telefon, Telefon" hield zij - zeer toepasselijk - een telefoonhoorn in haar hand.
Interludium.
Er was geen interludium in 1957.
Puntentelling.
Stemstructuur.
Elk land had tien juryleden, die elk 1 punt aan een liedje gaven. Anders dan vorig jaar was stemmen op het eigen land niet meer toegestaan.
Score bijhouden.
Ook anders dan in 1956 was dat de score werd bijgehouden op een scorebord dat in de zaal hing.
De deelnemende landen stonden niet op het bord. Wel stonden de titels van de liedjes vermeld met daarvoor het Romeinse nummer van het optreden.
Achter elk liedje stond het totaal.
De gegeven punten werden gelijk met het totaal van het land opgeteld.
Tijdens de puntentelling zat de presentatrice naast het scorebord achter een bureau, samen met een telefoniste die de scores meeschreef. Vanaf haar plek konden zij het scorebord niet zien.
Achter hen was de kaart van Europa zichtbaar. Een lampje gaf aan met welk land er contact was.
Stemmen.
De jury's werden opgebeld in omgekeerde volgorde van optreden.
Het geven van de punten ging in aflopende volgorde (van hoog naar laag).
De vertegenwoordiger van het land noemde het nummer, land en het aantal punten in het Engels of Frans.
De presentatrice herhaalde het nummer en het aantal punten in de taal waarin de punten gegeven werden. Waarna haar collega de punten in het Duits herhaalde. In het Frans en Engels gebruikte de presentatrice het woord "votes".
Beslissing.
Luxemburg stemde als één-na-laatste en gaf maar één punt aan Nederland. Toch zette het groothertogdom daarmee de overwinning voor Nederland vast: met 31 punten was Nederland niet meer in te halen door Frankrijk, dat 15 punten had.
België.
Voor België deed voor de eerste maal een Vlaamse artiest mee, nadat in 1956 twee Franstalige artiesten hadden deelgenomen. De keuze viel op de toen zeer populaire zanger Bobbejaan Schoepen, die het liedje "Straatdeuntje" - compleet met gefloten intermezzo - ten gehore bracht.

</doc>
<doc id="18339" url="https://nl.wikipedia.org/wiki?curid=18339" title="Open DataBase Connectivity">
Open DataBase Connectivity

Open DataBase Connectivity (ODBC) is ontwikkeld door de SQL Access Group in 1992. Het is een standaard databasetoegankelijkheidsmethode, om elk programma te kunnen laten communiceren met een database en dit onafhankelijk van het type database.
De ODBC Windows implementatie, ontwikkeld door Microsoft, biedt een universele API aan applicaties die gegevens van of naar een database willen overzetten. Het grote voordeel hiervan is dat applicatieontwikkelaars geen rekening hoeven te houden met het feit of de database die ze gaan gebruiken nu een Oracle-, MySQL-, DB2- of een Microsoft SQL Server-database is.
De ODBC-API is de eigenlijke universele interface waarmee client-applicaties integreren. De ODBC-API schermt de applicaties af van de ODBC Driver Manager. Dit is de component die instaat voor het selecteren van aangepaste routines om een dbms van een bepaalde leverancier aan te spreken. Deze routines zijn vervat in zogeheten Database Drivers. Elke driver vormt een bibliotheek van routines die specifiek zijn geschreven voor interactie met een bepaald type databasemanagementsysteem. Voor elk type database heeft het dbms dus een driver nodig, die de database aanspreekt en de gegevens vertaalt naar de ODBC-standaard.
Wanneer nu een applicatie een dbms aanspreekt via de ODBC-API, zal de Driver Manager de driver selecteren die overeenkomt met het type dbms en de aanroep aan de driver doorgeven (via een SPI). Deze driver vertaalt de dbms-onafhankelijke aanroep naar aanroepen specifiek voor die DBMS-API, die op zijn beurt het dbms van toepassing aanspreekt via de server-interface.

</doc>
<doc id="18341" url="https://nl.wikipedia.org/wiki?curid=18341" title="Wireless application protocol">
Wireless application protocol

Wireless application protocol (meestal afgekort tot WAP) is een methode om web-diensten via de mobiele telefoon aan te bieden. Tegenwoordig gebeurt dit meestal via een pakketgeschakeld netwerk zoals GPRS (general packet radio service).
De eerste dienst met gebruikmaking van WAP in Nederland werd in 1999 beschikbaar gesteld in de vorm van M-Info van KPN. Het eerste toestel dat voor deze dienst toen beschikbaar was, was de Nokia 7110. Er werd gebruikgemaakt van een standaard 9.6 Kib/s gsm-circuitgeschakelde dataverbinding. Deze snelheid komt neer op zo'n 1000 tekens per seconde. Omdat mobiele telefoons slechts beschikten over zeer beperkte mogelijkheden (snelheid, geheugen, beeldscherm) is de paginabeschrijvingstaal WML (Wireless Markup Language) ontwikkeld als vervanger voor HTML waarin normale webpagina's worden beschreven.
WAP was aanvankelijk niet populair doordat de diensten en mogelijkheden nog niet uitgebreid waren en de verbinding niet snel was. Met de introductie van het snellere GPRS (general packet radio service) en de diverse WAP-internetdiensten van onder andere KPN (M-Info) en later Vodafone (Vodafone Live!) en T-Mobile (T-zones) werd WAP meer geaccepteerd onder de gebruikers. Daarbij hoeven alleen de kilobytes en niet de minuten te worden betaald; bovendien daalden de prijzen van abonnementen waarbij je onbeperkt mobiel kunt internetten.
Inmiddels is de tweede versie van WAP (WAP 2.0) geïntroduceerd. Het grootste verschil met WAP 1.0 is dat webpagina's ook kunnen worden beschreven in het vereenvoudigde XHTML-dialect "XHTML Mobile Profile". In vergelijking met WML biedt deze meer mogelijkheden voor visuele opmaak (kleuren, lettertypes, afbeeldingen) en bovendien is het makkelijker om bestaande (X)HTML-pagina's aan te passen.
Formeel slaat de term "WAP" op het protocol waarmee mobiele telefoons met het netwerk communiceren, iets waarvan alleen netwerkaanbieders en fabrikanten van telefoons de details hoeven te weten. Het aanbieden van "content" gaat via het HTTP-protocol en normale webservers, met als enige verschil dat de pagina's in WML of "XHTML Mobile Profile" zijn opgemaakt in plaats van HTML. In de praktijk wordt de term WAP voornamelijk gebruikt voor WML-pagina's.
Vanaf 2003 is in Nederland UMTS geïntroduceerd door verschillende operators. Met UMTS is een theoretische snelheid te behalen van 2 Mb/s. 

</doc>
<doc id="18343" url="https://nl.wikipedia.org/wiki?curid=18343" title="Java DataBase Connectivity">
Java DataBase Connectivity

Java DataBase Connectivity (JDBC) is een Java API. Een Java-programma kan via JDBC in SQL communiceren met een database. Dit Java programma kan een applicatie, applet of servlet zijn.
Ten behoeve van deze communicatie is een databasespecifieke driver nodig, die door nagenoeg alle leveranciers van database-engines (onder andere DB2, Oracle en MySQL) wordt geleverd. Voor databases waarvoor geen JDBC-driver bestaat, maar die wel via ODBC kunnen worden benaderd, is een JDBC-ODBC bridge API beschikbaar.
Na het laden van de driver kan een Connection object worden geïnstantieerd, via welke de SQL-instructies kunnen worden uitgevoerd op de database.
Er zijn 4 verschillende soorten JDBC-drivers. Deze indeling is gebaseerd op de taal waarin de driver is geschreven en de manier waarop de driver met de databaseserver communiceert:

</doc>
<doc id="18344" url="https://nl.wikipedia.org/wiki?curid=18344" title="Nederlandse Omroep Stichting">
Nederlandse Omroep Stichting

De Nederlandse Omroep Stichting (NOS) is een in de Mediawet vastgelegde publieke omroep, die tot taak heeft het media-aanbod voor de landelijke publieke mediadienst te verzorgen op het gebied van nieuws, sport en evenementen, dat zich bij uitstek leent voor gezamenlijke verzorging. Tevens is zij wettelijk verantwoordelijk voor een aantal radio-, televisie-, teletekst- en internettaken. De NOS wordt in haar activiteiten deels of volledig gefinancierd door de Nederlandse overheid.
De NOS-programma's vloeien voort uit de wettelijke taak van de NOS, die is vastgelegd in de Mediawet, waarin staat dat de NOS programma's moet maken die zich bij uitstek lenen voor gezamenlijke verzorging. Hiertoe behoren programma's met een hoge frequentie en een vaste regelmaat, met een algemeen dienstverlenend karakter of die met een doelmatiger inzet van omroepmiddelen beter gezamenlijk tot stand kunnen worden gebracht. In het Mediabesluit worden deze programma's verder uitgewerkt, waarbij onder andere de dagelijkse nieuwsvoorziening, de parlementaire verslaggeving, de verslaggeving van nationale feest- en gedenkdagen en de actuele sportverslaggeving worden genoemd.
Zo'n zevenhonderd journalisten en andere medewerkers verzorgen de (dagelijkse) uitzendingen van het "NOS Journaal" (op radio en televisie), het "NOS Jeugdjournaal", "NOS Studio Sport", "NOS Langs de Lijn", "Met het Oog op Morgen", het "Radio 1 Journaal", "NOS op 3" en diverse nieuws- en sportevenementen. Daarnaast verzorgt de NOS actuele informatie op NOS Teletekst en op internet via www.nos.nl. De NOS zond in 2015 in totaal 5.349 uur televisie en 4.270 uur radio uit. Naast de eigen programma's verzorgt de NOS de onderlinge samenwerking en coördinatie van de publieke omroep op radio en televisie bij calamiteiten en grote nieuwsgebeurtenissen.
Geschiedenis.
De Nederlandse Omroep Stichting (NOS) is op 29 mei 1969 ontstaan uit de vroegere Nederlandse Televisie Stichting (NTS), opgericht in 1951 en de Nederlandse Radio Unie (NRU). Laatstgenoemde is ontstaan in 1947 nadat na twee jaar nationale omroep (Radio Herrijzend Nederland) de publieke omroepverenigingen terugkeerden. Het bekende logo van de NOS, met de ronde en stompe hoeken dat tot 2005 het beeldmerk vormde, was ontworpen door Johan Volkerijk.
Vanaf 1969 verzorgde de NOS niet alleen radio- en televisieprogramma's die een maatschappelijk doel dienden, maar leverde, ontwikkelde en bouwde de NOS ook alle technische faciliteiten die nodig waren voor de realisatie van radio- en televisieprogramma's. Zo beheerde het Facilitair Bedrijf van de NOS alle radio- en televisiestudio's, reportagewagens (8 grote en 12 kleinere radioreportagewagens en 12 grote meercamerawagens en 9 eencamerawagens voor televisie), het decorbouwatelier en de omroepkoren en orkesten waaronder het Metropole Orkest. De NOS vertegenwoordigde ook de Nederlandse omroepen in het buitenland, door bijvoorbeeld producties van de omroepen aan te bieden op beurzen. Omgekeerd kocht de NOS buitenlandse producties in voor de zendgemachtigden. Begin jaren 80 waren er 2.100 mensen werkzaam bij het Facilitair Bedrijf van de NOS.
Op 1 januari 1988, bij de inwerkingtreding van een nieuwe mediawet, waren deze taken overgedragen aan het commercieel opererende Nederlands Omroepproduktie Bedrijf (NOB), dat eind 2007 werd opgesplitst, waarbij een groot aantal televisiestudio's in het Studiocentrum op het Media Park en de televisiereportagewagens werden overgedragen aan DutchView en de overige televisiestudio's alsmede NOB Decor werden overgenomen door United Broadcast Facilities. De televisiestudio's 7, 8 en 10, eindregie radio- en televisie alsmede de radiofaciliteiten werden overgenomen door Technicolor.
Op 1 januari 1995 werden de onderdelen voor het uitzenden van culturele, informatieve, minderheden- en jeugdprogramma's afgesplitst als Nederlandse Programma Stichting (NPS).
Op 29 januari 2015 werd het achtuurjournaal van de NOS niet uitgezonden, omdat een 19-jarige man met een goed gelijkend neppistool met geluiddemper het gebouw van de NOS op het Media Park in Hilversum was binnengedrongen. Hij eiste een aantal minuten zendtijd op tv, maar werd door de politie in een studio overmeesterd.
Programmering.
Op 5 januari 1956 vond de eerste uitzending plaats van het NTS-journaal, de voorloper van het "NOS Journaal". Vijfentwintig jaar later startte een speciaal journaal voor de jeugd, het "Jeugdjournaal". Van 1992 tot 2010 verzorgde de NOS samen met de VARA en de NPS ook het actualiteitenprogramma "NOVA", dat in 2010 werd vervangen door "Nieuwsuur". In 1995 werden de verschillende nieuwsbulletins van de omroepen op NPO Radio 1 vervangen door het "Radio 1 Journaal".
Sinds januari 2007 is er op NPO 3 een speciale editie van het journaal voor een jonger publiek (18- tot 50-jarigen) genaamd het "NOS Journaal op 3". "NOS Headlines" was de naam van het nieuwsbulletin op (o.a.) NPO 3FM van zes uur 's morgens tot zeven uur 's avonds. Het bulletin ging in 2000 van start als het "3FM Nieuws". Beide edities voor de jongere doelgroep (op NPO 3FM en NPO 3) zijn inmiddels opgegaan in "NOS op 3". "NOS op 3" bestaat sinds mei 2011.
Televisie.
De programma's die de NOS zelf maakt staan in het teken van nieuws, actualiteiten en sport. De NOS is verantwoordelijk voor de volgende programma's:
Op NPO 1 en 2 worden de journaalbulletins en Nieuwsuur uitgezonden, alsmede sport en evenementen. Op NPO Zapp zendt de NOS 's avonds het NOS Jeugdjournaal uit. Na 19.30 uur worden op NPO 3 regelmatig sportuitzendingen uitgezonden.
Themakanalen.
Naast de uitzendingen op NPO 1, 2, 3 en Zapp bestaan ook de themakanalen NPO 1 Extra, 2 Extra en NPO Politiek en Nieuws. Voorheen bestond het kanaal NPO Politiek en Nieuws nog in twee kanalen: NPO Nieuws en NPO Politiek. Deze kanalen zijn via digitale kabel-tv en internet te bekijken.
Op NPO Nieuws werd de meest recente NOS Journaal-bulletins herhaald. Sinds de samenvoeging met NPO Politiek wordt er enkel rechtstreekse debatten van de Tweede Kamer uitgezonden. Voorheen werd NPO Politiek in de zomer omgeschakeld naar NPO Sport waar sportwedstrijden werden uitgezonden. In tegenstelling tot de andere NPO-kanalen is NPO Politiek en Nieuws (en tevens toenmalig NPO Nieuws, NPO Politiek en NPO Sport) in het beheer van de NOS zelf en ligt de eindregie bĳ de NOS en niet bĳ de NPO.
Uitzendingen van NOS Nieuws en NOS Evenementen die met Nederlandse Gebarentaal worden uitgezonden zĳn simultaan te zien op NPO 1 Extra en incidenteel op NPO 2 Extra of NPO Politiek en Nieuws. Enkel de ochtendbulletins met gebarentaal worden simultaan op NPO 2 uitgezonden. 
Radio.
Ook op de radio verzorgt de NOS nieuws- en sportuitzendingen. Enkele programma's zijn:
Ook verzorgt de NOS speciale thema-uitzendingen rond nieuws- en sportevenementen, zoals "Radio Tour de France" tijdens de Ronde van Frankrijk en "Radio Olympia" tijdens de Olympische Spelen.
Online.
Op internet is de NOS aanwezig met een nieuwswebsite van NOS Nieuws en NOS Sport waar men artikelen, video's en Teletekst kan vinden. Het NOS Jeugdjournaal heeft een eigen nieuwswebsite waar content is te vinden gericht op kinderen. Ook houdt de NOS zich bezig met een dienst voor livestreams genaamd NOS Live waar men rechtstreeks sport en evenementen kan volgen. De NOS maakt ook podcasts voor NPO Luister.
Op sociale media maakt de NOS content voor specifieke doelgroepen onder de volgende namen:
Bestuur.
De NOS vormde, als omroep zonder leden, samen met het coördinatie- en samenwerkingsorgaan NPO (Nederlandse Publieke Omroep) één juridische organisatie: de Nederlandse Omroep Stichting. Om het bestuur binnen het publieke bestel te optimaliseren, is de Mediawet per 1 januari 2010 gewijzigd. Vooruitlopend daarop is – op aangeven van de minister van OCW – NOS-RTV verzelfstandigd. Sinds 1 januari 2009 is de NOS dan ook een zelfstandige organisatie met eigen statuten, met een statutaire directie bestaande uit Gerard Timmer (algemeen directeur), Geert Hofman (zakelijk directeur) en sinds 2011 met een eigen raad van toezicht met Johan van der Werf als voorzitter.

</doc>
<doc id="18346" url="https://nl.wikipedia.org/wiki?curid=18346" title="Siouxsie and the Banshees">
Siouxsie and the Banshees

Siouxsie and the Banshees was een Britse postpunkband met als belangrijkste leden zangeres Siouxsie Sioux, bassist Steven Severin en drummer Budgie. De band was vooral in de jaren zeventig en tachtig populair.
De bekendste nummers van Siouxsie and the Banshees zijn "Hong Kong Garden", "Happy House", "Christine", "Spellbound", "Arabian knights", "Cities in dust", "Peek-a-Boo" "Kiss Them for Me" en "Face to Face".
Het werk van Siouxsie and the Banshees was erg invloedrijk. Bands als Joy Division, The Cure, U2, en The Smiths, noemden ze als referenties. Nadat de band eindigde in 1996, een nieuwe lichting muzikanten, waaronder Tricky, Massive Attack, Radiohead, PJ Harvey, en LCD Soundsystem, bleef ze in interviews als inspiratiebron aanhalen.
Biografie.
De naam "Siouxsie" is afgeleid van een groep indianenstammen die samen de Sioux genoemd worden. In september 1976 vormden Siouxsie en bassist Steven Severin de band Siouxsie and the Banshees. Hun eerste live-optreden was een improvisatie van twintig minuten gebaseerd op de tekst van "The Lord's Prayer", met twee muzikanten die alleen voor dat concert waren ingehuurd, Sid Vicious op drums en Marco Pirroni op gitaar. 
Eind 1977 legde de band de basis van post-punk met gitarist John McKay en drummer Kenny Morris toen ze het nummer "Metal Postcard" in première brachten op de BBC-radio tijdens een John Peel-sessie. In 1978 tekende de band een contract bij Polydor en verscheen de single "Hong Kong Garden". Dit nummer droeg Siouxsie op aan haar plaatselijke afhaalchinees, als protest tegen racistisch geweld. Hun debuutalbum "The Scream" (1978) was een pionier in de donkere, hoekige postpunk met machine-achtige drums, gekartelde gitaren en leidende baslijnen.
In 1979 verscheen hun tweede album "Join Hands". De hoesillustraties uit de Eerste Wereldoorlog refereren aan het nummer "Poppy Day" over de klaprozen (Engels "poppies") op de grafvelden in Vlaanderen. Na "Join Hands" verlieten John McKay (gitaar) en Kenny Morris (drums) de band, vlak voor een optreden in Aberdeen op 7 september 1979. The Cure stond in het voorprogramma en hun frontman Robert Smith bood zich ter plekke aan als invalgitarist. Ook later verleende hij diensten aan de band.
Met de komst van gitarist John McGeoch (ex-Magazine) en drummer Budgie (ex-The Slits) nam de band "Kaleidoscope" (1980) op, een eclectisch album met verschillende kleuren dat de top 5 van de UK Albums Chart. "Kaleidoscope" bevatte de popsingles "Happy House" en "Christine". In 1981 werd het album "Juju" (met de singles "Spellbound" en "Arabian Knights") uitgebracht: daarop stond een Afrikaans beeld uit het Horniman Museum in Forest Hill, Londen. op de omslag. Het jaar daarop kwam het album "A Kiss in the Dreamhouse" uit, dat geïnspireerd was door psychedelische muziek.
The Cure-gitarist Robert Smith verving McGeoch eind 1982; de band nam met hem een live-album en dvd "Nocturne" (1983) op, waarna hij met hen het album "Hyaena" (1984) componeerde. In deze periode brachten Siouxsie en drummer Budgie ook het debuutalbum van hun tweede band The Creatures uit: "Feast" stelde hen in staat om exotica in hun composities op te nemen, met een muziek die meer op percussie berust. 
De single "Cities in Dust" (1985) en het album "Tinderbox" (1986), opgenomen met gitarist John Carruthers, stelden de band in staat een nieuw publiek in Nederland te bereiken, aangezien beide platen de hitlijsten binnenkwamen. Begin 1987 zag een coversalbum "Through The Looking Glass" het licht.
The Banshees werden een kwintet in 1988 toen ze multi-instrumentalist Martin McCarrick en gitarist Jon Klein rekruteerden. De albums "Peepshow" (1988) en "Superstition" (1991) zagen de band evolueren, met behulp van cello en zelfs accordeon op bepaalde nummers, zoals op de Britse hit-single "Peek-a-Boo" (1988) . Ze waren de tweede headliners van de eerste editie van de Lollapolooza in 1991: dat jaar hadden ze ook een hitsingle in de VS met de single "Kiss Them for Me", die nummer 23 bereikte in de verkoophitlijst.
Siouxsie and the Banshees namen met Danny Elfman het nummer "Face to Face" op voor de soundtrack van de film "Batman returns" uit 1992; filmregisseur Tim Burton had contact met hen opgenomen om een nummer voor de film te schrijven. Hun laatste album "The Rapture" verscheen in januari 1995.
In 1996 ging de band uit elkaar. Siouxsie en Budgie richtten zich op The Creatures, hun project sinds 1981, en Steven Severin ging zich bezighouden met kunst en filmmuziek. In 2002 kwam de groep tijdelijk terug bij elkaar voor het reünietournee "Seven Year Itch."
In 2004 volgde Siouxsie's solotournee "Dreamshow". Deze ging onder de naam "An Evening With Siouxsie" naar de Royal Festival Hall in Londen, met Siouxsie en The Creatures, aangevuld met Leonard Eto van het Japanse Taiko-drumgezelschap Kodō en The Millennia Ensemble, een klassiek orkest. In juli 2006 tekende Siouxsie een platencontract met Universal. In de zomer van 2007 verschenen de single "Into a Swan" en het solo-album "Mantaray".
In 2022 hield Siouxsie toezicht op de tracklisting van "All Souls", een compilatie van 10 nummers van de band voor een "herfstviering", waaronder "Spellbound" (gebruikt om Stranger Things - seizoen 4) te beëindigen, "Fireworks", "Peek-a-Boo", plus albumtracks en rariteiten. Het werd uitgebracht op zwart vinyl en ook op oranje vinyl.
In 2023, kondigde ze een geremasterde heruitgave van "Mantaray" aan ter gelegenheid van haar 65e verjaardag. "Mantaray" werd in juli 2023 opnieuw uitgebracht op vinyl en cd. In oktober wordt "The Rapture" ter gelegenheid van Nationale Albumdag opnieuw uitgebracht op doorschijnend turquoise dubbelvinyl.
In 2024 werd een dubbele vinyleditie van het livealbum "Nocturne" uit 1983 uitgebracht.
In oktober 2024 werd "Through the Looking Glass" opnieuw uitgebracht op kristalhelder vinyl met nieuw artwork met een spiegeleffecthoes, via online retailers.

</doc>
<doc id="18349" url="https://nl.wikipedia.org/wiki?curid=18349" title="Witte wieven">
Witte wieven

Witte wieven ("streektaal voor "witte vrouwen"; enkelvoud: wit wief", voor de uitspraak in het Nedersaksisch, ook: witte juffers, joffers, jomfers, widde juffers, juvvers, wiefkes, olde witten, guede holden of telewitten) zijn folkloristische wezens. Het is de naam voor vrouwenfiguren die in sagen voorkomen en soms goedaardig, soms kwaadaardig zijn.
Mistflarden of mistbanken worden in Noord- en Oost-Nederland ook wel "witte wieven" genoemd.
Witte wieven worden vaak in verband gebracht met heksen of spoken. De witte wieven hebben veel overeenkomsten met de Ierse sídhe, de Keltisch-Ierse banshee en de Spaans-Mexicaanse 'vrouw in het wit': la Llorona. Ook wordt verband gelegd met moerasvrouwtjes, feeën of elfen. Het woord elf komt overal in de Germaanse talen voor en lijkt oorspronkelijk 'wit wezen' te hebben betekend.
Oorsprong.
Het geloof in witte wieven vindt zijn oorsprong wellicht in de Germaanse tijd, al weten we dit niet zeker. Soortgelijke fenomenen in het volksgeloof worden aangetroffen in Indo-Germaanse cultuurgebieden, inclusief Romaanse talen en Gaelic. Megalithische monumenten als ganggraven, grafheuvels en hunebedden werden door sommigen als hun woonsteden gezien. Ook dolen witte wieven bijvoorbeeld bij mottekastelen en cairns. De heuvels liggen vaak met drie bijeen en worden ook wel "wievenbelter" genoemd. De witte wieven dansen over de heide of in het bos, hebben hun geld in hunebedden opgeborgen en weten precies waar kostbaarheden zijn verborgen in het bos. Ook komen de witte wieven voor bij moerassen.
Volgens de overlevering gaan ze vrijwel altijd in het wit of vuilwit gekleed, wat de naam zou verklaren. Er wordt een verband gelegd met "wetende wijven", dus waarzegsters.
Witte wieven werden ook wel als de geesten van heksen gezien of als andere vrouwen die kwaad gedaan hadden. Behalve in hunebedden zouden de witte wieven in kleine heuveltjes en terpen hebben gewoond. Ze hadden daar de in- en uitgang naar hun holen. 's Nachts kwamen ze langzaam zwevend tevoorschijn. In Overijsselse sagen zijn witte wieven feeën die verschijnen als witte nevels op heide en moerasgronden. Ze verleiden mensen ze te volgen, met als resultaat dat deze mensen voor altijd verdwijnen. Dit kan een (door de eeuwen heen) verzachte versie zijn van het thema van witte wieven als aankondigers van de dood.
In laatmiddeleeuwse tekeningen van witte wieven komen hunebedden en grafheuvels voor. Ook dit verschijnsel verwijst naar de aankondiging van de dood.
Witte wieven wordt in het Duitse taalgebied ook wel vertaald als "wijze vrouwen", ze worden in verband gebracht met de Völva. Völva bezaten kennis en kunde over seiðr, spá en galdr, praktijken waar sjamanisme, hekserij, profetie en andere vormen van magie aan te pas kwamen. Völva verleidden personen mee te gaan en waren bekend om het spinnen of weven. In een veertigtal graven hebben Scandinavische archeologen spinrokken gevonden, meestal in rijke graven met waardevolle grafgiften, hetgeen aantoont dat de Völvas tot de hoogste laag van de samenleving behoorden. Zie ook archeologische aanwijzingen.
In Nederland komen sagen over witte wieven voornamelijk voor in Oost- en Noord-Nederland (voormalig Saksenland), maar witte wieven zijn in vrijwel geheel Europa bekend. Zo heten ze bijvoorbeeld in Frankrijk "dames blanches". In België was "Madama Blanche" de term voor een waarzegster. In Engeland zijn sagen bekend van "white women", ook zij voorspellen geboorte en dood. De "banshees" in Ierland voorspellen eveneens de dood, en Duitsland heeft "Weiße Frauen".
Ook de "sídhe" wonen in elfenheuvels of toverterpen, ze zijn te herkennen aan een witte huid en rode ogen. Het zien van een banshee ("bean sídhe" dat 'vrouw van de sídhe' betekent) voorspelt de dood. Ook een "korrigan" wacht in de nabijheid van hunebedden en dolmens slachtoffers op en steelt kinderen.
Het woord "álf" (meervoud "álfar") komt van dezelfde Proto-Indo-Europese wortel als het Latijnse woord "albus" ("wit"). Deze oorspronkelijke betekenis is karakteristiek voor de "alven" in de Noordse mythologie, die hun lichtverwantschap behielden als hun goddelijke status.
Volgens Grimms "Deutsche Mythologie" kan de betovering waaronder ze lijden wellicht gezien worden als een symbool voor de ban die het christendom op het uitoefenen van het oude geloof legde. Dit is chronologisch problematisch.
Het heidense verschijnsel van de witte wieven duidt, mede door het ruime verspreidingsgebied van het fenomeen tot Duitsland, Engeland, Frankrijk en Ierland toe, op een gemeenschappelijk Indo-Germaans volksgeloof dat al aanwezig was voor de introductie van het christelijk geloof.
Geloof.
Sagen rondom witte wieven hebben soms betrekking op het omwisselen van baby's (zie ook wisselkind), het ontvoeren van vrouwen of hulp aan zwangeren bij de bevalling. Vaak speelt het spookuur een rol in verhalen over witte wieven.
Witte wieven zullen iemand die hen niet lastigvalt geen haar krenken en kunnen iemand helpen.
Geloof in witte wieven is een geval van volksgeloof, dat door de kerk tevergeefs bestreden werd.
Voorbeelden van sagen.
Dalfsen.
In het Overijsselse Dalfsen staat een huis genaamd de 'Witte Wieven':
De boerderij behoort tot het landgoed Rechteren, waar een spookkamer is, die al eeuwen niet meer is geopend, omdat daar ooit een hondsdolle jager zou zijn opgesloten. De graaf reed veel met de auto langs de boerderijen en zag dan witte nevel. "Dat ben net van die koppen", zei hij.
Ook geloofde men dat in de aangrenzende buurtschap Rechteren (Rechterense Veld) witte wi(e)ven over de velden zweefden, alsook in Dalmsholte en Lemelerveld. Op de Damsholterweg ontsnapte 'Aorend' van een "Vennenbärg". Aorend ging de weg van Heino naar Dalfsen nadat hij ontsnapt was aan de Fransen in Zwolle, omdat hij niet verplicht in militaire dienst wilde. In de schemering werd hij achtervolgd door de witte wieven. Zij stalen zijn paard en gooiden hem een haarspit toe, dat in de deur bleef hangen.
Zwiep.
In het Achterhoekse dorp Zwiep (bij Lochem) heeft de plaatselijke bakker een klein themapark gewijd aan de witte wieven. Op de noordelijke flank van de Kale Berg (bij de Lochemse Berg) is de "Witte Wievenkoele", een diepe kuil waar men volgens oude verhalen in nachtelijke uren witte wieven tegen het lijf kan lopen. Tussen de toppen van de Lochemse Berg en de Kale Berg ligt een kwelplek, de "Duivelskolk".
In de buurt van Lochem, Zwiep en Barchem werd vroeger vaak de sage van de witte wieven van Zwiep verteld; een verhaal over de rijke boerendochter Johanna die verliefd is op een arme boerenzoon. Johanna's vader wil dat zijn dochter met een rijke boerenzoon trouwt en verzint voor de rivalen een opdracht waarbij ze de rust van de witte wieven moeten verstoren.
In een diepe kuil bij de Koerbelt wonen drie witte wieven. De oudste is meesteres over alle witte wieven van de Veluwe, Salland, de Achterhoek en Twente. Overdag zijn ze één met het zand, 's nachts komen ze naar boven. Herbert en zijn zus Aleid zijn niet bang als kind, maar worden door het buurmeisje Johanna gewaarschuwd. Herbert komt lang niet bij de kuil, maar later komt hij er toch 's nachts voorbij. Het oudste witte wief laat hem uit de wittewievenbult vertrekken en Herbert vraagt Aleid om een Driekoningenkoek (zie ook Koningentaart) te bakken en samen brengen ze dit naar de kuil.
Herbert en Johanna horen bij elkaar, maar Albert wil ook haar hand. De moeder van Johanna heeft een voorkeur voor Albert en beide mannen moeten middernacht naar de wittewievenbult gaan, om daar elk een haarspit in te gooien. Albert koopt een duur paard en komt uit het oosten, Herbert komt met een oude knol vanuit het westen. Albert durft echter niet en Herbert weet aan het witte wief te ontkomen. Hij vindt nog een gouden bord en krijgt, nu zelfs rijker dan Albert, de hand van zijn geliefde.
Tubbergen.
De witte wieven van Tubbergen lijken op de witte wieven van Lochem, ze zijn kwaadaardig met scherpe nagels en ze houden van de jacht. Ze lopen in gelijkmatige, glijdende passen en zijn in dichte drommen aanwezig.
Een vrouw haalt water en wordt door twintig witte wieven meegenomen om te dansen op de bergen. Haar man blijft met hun kind achter en hij denkt dat de buurvrouwen voor het kind zorgen. Na een tijdje blijkt dit niet zo te zijn en hij doet alsof hij naar zijn werk gaat, maar blijft naast het huis wachten. Hij hoort de stem van zijn vrouw, maar ziet haar niet. Hij overlegt met de buren en ze besluiten de vrouw te bevrijden, met een kar gaan ze op weg en als de witte wieven komen verrassen de verstopte mannen hen. Ze schieten op hen en de witte wieven vluchten weg.
Ze vinden de vrouw in een sloot en ze nemen haar mee naar huis. De nevelen volgen hen en dreigen dat de vrouw voor eeuwig gevangen zal worden in de sluier als ze nu niet vrijwillig mee gaat. Als iemand de woorden "weg jij varken..." spreekt, zal de vrouw weer naar de witte wieven gaan. De vrouw blijft thuis, maar is stil en lusteloos. Ze zorgt niet voor haar kind, dit doen de buurvrouwen. Ze vraagt haar man om iedereen te waarschuwen over de verboden woorden. Ze leven in angst en af en toe komt een wit wief langs het huis, de vrouw staart meestal wezenloos in de ruimte.
De vrouw begint te verlangen naar het einde van het wachten en na een paar dagen scheldt de knecht per ongeluk op een varken. Hij loopt snel naar de boer en vertelt dat hij de woorden heeft gezegd. Er is geen spoor meer van de vrouw, de vloek heeft zich voltrokken en ze danst met de witte wieven op de heuvels. De vrouw huilt veel en heeft gouden oorbellen en parels om haar hals.
Montferland.
Een sage uit Montferland vertelt het verhaal van een boer op een feest die, als hij dronken is, een vrouw in het wit vraagt om met hem te dansen. Ze pakt hem bij zijn armen en danst. De boer trekt het niet en krijgt een hartaanval.
Een ander verhaal vertelt over een voerman uit Beek, die ook sterft na met de juffer gedanst te hebben. Zij wordt echter niet meer gezien sinds een ijzeren geldkist in de mesthoop bij het boswachtershuis is opgegraven.
Een ander die de witte juffer bespot wordt met paard en wagen omgegooid. Op de Montferland (heuvel) ligt het grootste mottekasteel van Nederland.
Veluwe.
Op de Veluwe zijn een paar plekken waar de sagen van de witte wieven voorkomen, bijvoorbeeld in Putten en Ermelo.
Volgens een legende zitten de witte wieven in "Armel" (Ermelo) achter een heuveltje en komen 's nachts tevoorschijn.
Ermelo.
Rond middernacht klinkt klokgelui door het bos. Het is afkomstig van een verzonken klooster, waarin de monniken vroeger hun ziel aan de duivel verkocht hadden en ze feest vierden met de heksen. In de "kaarstnacht" strafte God ze met een heftig onweer, waardoor het klooster met zijn bewoners in de aarde zakte. Tot op de dag van vandaag zijn de klokken te horen en menig boer controleert dan of hij de deur wel goed vergrendeld heeft.
Putten.
Van "de grote Kees" wordt verteld dat hij witte wieven heeft gezien. Toen hij nog jong was ging hij tegen middernacht na familiebezoek naar huis. Onderweg moest hij door een moerassig land, de "breistroet", waar een bruggetje over een beek liep. Midden op de brug zag hij de witte wieven. Hij kon zich niet meer bewegen en drukte zich met de rug tegen de brugleuning. Kalmpjes aan zweefden ze dichterbij en gingen langs hem heen over de brug. Na enige tijd kon hij zich weer bewegen. Nat van het zweet, aan elk oor hing een druppel, kwam hij thuis.
Lonneker.
De "witten" wonen in een holenpaleis nabij Lonneker, ze eten en drinken van gouden tafels en zilveren borden. Op nevelige zomeravonden, als de maan schijnt, dansen ze in sluierlichte witte gewaden op de hei. Als heidense vrouwen moesten ze onderdoen voor de eerste de beste boerin en enkelen willen niks liever dan verlost worden. Elske komt 's avonds op de terugweg van haar werk vaak een wit wief tegen. Ze laat haar drinken van de verse melk en op een dag krijgt ze een ring van het witte wief. In geval van nood kan ze deze wonderring gebruiken. Elske draagt de ring altijd bij zich, niet om haar vinger maar in haar kleding. Als Elske met haar vrijer Tiemen laat in het veld gebleven is, gaat ze alleen naar huis. Ze komt in een kring met witte wieven terecht. De koning van de witten, Elverik, wil een jonge vrouw uit de bovenwereld.
Tiemen droomt van Elske en wordt wakker door het gebons van Elske's vader. Hij vertelt dat zijn dochter niet terug is gekomen en ze gaan op zoek. Ze vinden slingerende kringen die naar de wievenheuvels lopen en beseffen dat het zomerdansfeest van de witten bij het licht van de maan heeft plaatsgevonden. Elske is meegevoerd naar de ondergrondse woningen. De vader denkt aan een verhaal over een vrouw uit Geesteren, zij mocht elke dag naar de bovenwereld om voor haar zoontje te zorgen en werd later bevrijd. Elske's vader besluit naar een oude herder te gaan die in zijn jeugd zelf bij de witten heeft gewoond.
Elske wordt goed behandeld, alhoewel ze de zon mist. Op de avances van koning Elverik gaat zij niet in, ze blijft Tiemen trouw. Het witte wief dat melk kreeg van Elske is altijd in de buurt en kijkt met troostende ogen naar haar. De mensentaal spreekt zij niet. Tiemen heeft geleerd hoe hij de kracht van het kwade breken kan en gaat met rinkelende belletjes naar de wievenheuvels. Uit een paar takken van een taxus heeft hij een christelijk kruis gemaakt en hij plant dit op de hoogste heuvel.
Tiemen graaft en het licht komt in de onderwereld. De wezens vluchten voor het zonlicht en Elske blijft staan. Tiemen en Elske nemen zoveel goud als ze kunnen dragen mee en de bruiloft wordt al spoedig gevierd. De oude herder krijgt de ereplaats naast de bekranste vaars die niet als huwelijksgift mag ontbreken. Voor middernacht is het feest afgelopen, want de maan schijnt en de witte wieven zouden wraak kunnen nemen.
Luttenberg.
De witte wieven van Luttenberg woonden in een zandkuil die nog steeds te zien is. In Luttenberg gaan verschillende verhalen over de witte wieven. Deze vertonen kenmerken van de aloude heksen, maar hebben toch ook menselijke trekjes. Ze stammen af van de Germanen waar de witte of wijze vrouwen in hoog aanzien stonden. Talloos zijn de verhalen over de haat-liefdeverhouding tussen de inwoners van Luttenberg en de witte wieven die in bosjes en kuilen in en rondom de Luttenberg heten te huizen. Meestal waren de witte wieven de mensen wel behulpzaam, maar men diende hen dan wel te vriend te houden. En wee degene die hen dwarszat of treiterde, hij kon op hun wraak rekenen.
Zo was in Luttenberg de hele buurte te gast op de bruiloft van een van de grootste boeren aldaar De hele buurte, behalve de witte wieven die op de Luttenberg huisden. Een knecht van de boer, een jonge praatjesmaker, zei dat hij hen wel zou noden. Hij reed te paard de Luttenberg op en gooide een braadspit tussen de struiken. In plaats van de traditionele uitnodiging voor de brulfte zei hij: “Witte wieven wit, ik breng oe een spit. Zee daj’ t gebroad er bi-j kriegt. Razend van woede renden de witte wieven de knecht achterna. De knecht joeg z’n paard zo hard hij kon naar omlaag en schreeuwend van angst tuimelde de praatjesmaker bij de boerderij de delle binnen.
De witte wieven hadden hem bijna te pakken gekregen, maar eenmaal onder dak was de knecht veilig. Het witte wief kan immers niet onder een gebouwd dak komen. Ze konden niets meer doen dan een stuk van de paardenstaart snijden. Het dier had nog geluk dat ze hem in hun woede niet de hele staart uitrukten zoals elders wel was gebeurd.
Etymologie.
Over de precieze herkomst en betekenis van "wit" in dit verband bestaat onduidelijkheid; het zou een verwijzing kunnen zijn naar in het wit geklede priesteressen en/of terug kunnen gaan op de Indo-Europese wortel "wid", "weten", en dan moeten worden vertaald als "wijze vrouwen".

</doc>
<doc id="18350" url="https://nl.wikipedia.org/wiki?curid=18350" title="Zitvolleybal">
Zitvolleybal

Zitvolleybal is een variant van de zaalsport volleybal.
Het wordt gespeeld op een speelveld van 6 bij 10 meter (kleiner dan het speelveld van zaalvolleybal dat 9 bij 18 meter meet), in tweeën gedeeld door een net. Dit net heeft een hoogte van 115 centimeter voor de heren en 105 centimeter bij de dames. De twee teams bestaan ieder uit zes spelers.
De spelregels zijn grotendeels gelijk aan zaalvolleybal met een heel belangrijke toevoeging: een speler moet tijdens het spelen van de bal contact hebben met de vloer met het zitvlak of enig deel van de romp. Hierdoor is dit spel bij uitstek geschikt voor mensen met een beperking aan een of beide benen.
Zitvolleybal mag in Nederland door iedereen gespeeld worden. Zitvolleybal is nationaal ondergebracht bij de NeVoBo en internationaal aangesloten bij de WOVD (World Organisation Volleyball for Disabled). Sinds 1980 is zitvolleybal een officiële sport op de Paralympics.
Geschiedenis.
De eerste tekens over volleybal voor gehandicapten beginnen in 1953 in Nederland. Het ontstaan van de gehandicaptensport werd geïnitieerd door het Militair Revalidatie Centrum Aardenburg. Een van de sportactiviteiten was rolstoelvolleybal. De spelers waren zogenaamde "dwarslaesies" en oorlogsslachtoffers. Een team bestond uit 4 spelers en een set duurde maximaal 15 minuten. Rolstoelvolleybal was de tegenhanger van het populaire rolstoelbasketbal. In Nederland (en andere Europese landen) werden verschillende balsporten zittend gespeeld. De bekendste waren Sitzball en Faustball, die vooral in Oost- en West-Duitsland, Oostenrijk, Scandinavië en Luxemburg werden gespeeld. In Nederland vond men al snel dat dit saaie en statische spellen waren. In 1955 ontwikkelden 2 Beverwijkers, de heren Tammo van der Scheer en Anton Albers (overleden op 28 januari 2015 op 89-jarige leeftijd), het zitvolleybal. Zij waren destijds lid van het sportcomité van Militair Revalidatie Centrum Aardenburg. De spelregels van het reguliere zaalvolleybal werden aangepast om het zittend te spelen op een kleiner veld. De competities die werden opgezet waren niet langer alleen open voor oorlogsslachtoffers, maar ook voor burgers met een handicap. Het speelveld was 10 × 6 meter en de hoogte van het net was 1.10 m. Het zitvlak moet contact hebben met de vloer op het moment dat de bal wordt gespeeld en het is verboden om met de vuist te smashen. Dat zij een goed doordacht spel ontwierpen blijkt wel uit het feit, dat tot op heden 2006 alleen de hoogte van het net is veranderd met 5 cm. In 1956 werd de gehandicaptensportvereniging de Kennemer Invaliden Sportclub (KIS) opgericht, door de beide heren. Een sportonderdeel was daarbij het zitvolleybal. Een demonstratie werd gegeven in het Olympisch Stadion te Amsterdam. In Nederland sloeg deze sport goed aan en veel nieuwe verenigingen werden opgericht en namen deel aan de landelijke competities. In de andere landen van Europa bleef men trouw aan het Sitzbal en Faustbal, wat bij internationale uitwisselingen altijd strubbelingen gaf wat er gespeeld moest worden. In 1979 nam de Haarlemmer Pieter Joon het initiatief tot het organiseren van een Pre-Olympisch zitvolleybal toernooi in Haarlem.
De bedoeling hiervan was om de landen die zouden deelnemen aan de Paralympics 1980 in Arnhem bekend te maken met de Spelregels van het Zitvolleybal, zodat problemen tijdens de Spelen konden worden voorkomen.
Tijdens de Spelen in Arnhem nam hij wederom het initiatief om een internationale organisatie op te richten en nodigde alle Europese landen uit om te stoppen met het spelen van Sitz/Faustbal en alleen te kiezen voor het Zitvolleybal. Zijn inzet in de jaren hierna, als President van de World Organisation Volleyball for Disabled (WOVD), heeft opgeleverd dat thans in 2006 ruim 60 landen over de hele wereld Zitvolleybal spelen.

</doc>
<doc id="18352" url="https://nl.wikipedia.org/wiki?curid=18352" title="Stotteren">
Stotteren

Stotteren wordt in de ICD-10 omschreven als "Spraak die wordt gekenmerkt door frequente herhaling of verlenging van geluiden, lettergrepen of woorden of ook wel door herhaalde aarzelingen of pauzes die het vloeiend verloop van de spraak onderbreken. Dit dient alleen dan als een stoornis te worden geklasseerd indien de ernst ervan zodanig is dat het vloeiend verloop van de spraak duidelijk wordt belemmerd”. In dit lemma wordt uitsluitend de meest voorkomende vorm van stotteren besproken, de communicatiestoornis (subcategorie) die in de DSM-IV is ingedeeld bij de ontwikkelingsstoornissen.
Oorzaken en ontwikkeling.
Stotteren begint meestal tussen het tweede en vijfde levensjaar. Dit is de tijd dat kinderen meer leren praten. Stotteren komt op oudere leeftijd meer voor bij jongens of mannen dan bij meisjes en vrouwen. Stotteren kan soms gedurende een korte periode verergeren of juist afnemen en in sommige gevallen tijdelijk geheel verdwijnen.
Op basis van het familiair voorkomen, studies met tweelingen (eeneiig dan wel twee-eiig) en studies van kinderen na adoptie, was al bekend dat stotteren voor een belangrijk deel erfelijk bepaald is. Er zijn ook genen aangetoond die significant (maar niet absoluut) met stotteren samengaan. Men gaat ervan uit dat naast deze genetische factoren ook neurobiologische, gedragsmatige, emotionele en omgevingsfactoren een rol spelen.
In genoemd schema worden factoren rond het ontstaan, uitlokken, in stand houden en verergeren van stotteren afgebeeld. De grootte van de cirkels geven niet noodzakelijkerwijs de relatieve invloed van de factoren aan. Een paar aspecten komen duidelijk naar voren: het waarneembare deel is slechts klein ten opzichte van het gehele probleem. Er kan sprake zijn van een ontwikkeling in de tijd en bij deze ‘lineaire’ ontwikkeling zijn ook veel terugkoppelingen aanwezig. Naar Conture et al 1.
De incidentie (nieuwe optredende gevallen in de tijd) is ongeveer 5 % en betreft dan meestal kinderen tussen 2 en 7 jaar oud. Een groot gedeelte hiervan (ongeveer 75%) herstelt spontaan (meisjes meer dan jongens). Daardoor is de prevalentie (bestaande gevallen in de tijd) lager (1%, met ongeveer 80% van het mannelijk geslacht).
Verschijnselen.
Bij stotteren zijn bepaalde delen van de hersenen te veel of te weinig actief. Vooral het gebied van de primaire motor cortex is 'overactief' in vergelijking met niet-stotteraars. Tijdens het spreken krijgt iemand constant terugkoppeling over hetgeen gezegd wordt. De voor de spraak verantwoordelijke spieren (tong, lippen, kaakspieren enzovoort) worden door het voor de spraak verantwoordelijke deel van de hersenen (de temporale kwab van de linkerhersenhelft) geïnstrueerd om bepaalde bewegingen te maken. Wanneer een spierbeweging fout gaat (dreigt te gaan) vanwege bijvoorbeeld spanning (welke dan ook) wordt dit naar de hersenen teruggekoppeld. Bij stotteren wordt deze terugkoppeling minder adequaat gegeven, waardoor de spieren blijven corrigeren. Dit veroorzaakt stottersymptomen. Het probleem uit zich dus in de afstemming tussen de aansturing vanuit de hersenen en de spieren die voor de spraak verantwoordelijk zijn. Maar het is geen ‘spierprobleem’.
Openlijk/verborgen stotteren.
Stotteren wordt wel vergeleken met een ijsberg. Het openlijk stotteren met zijn blokkades, herhalingen en ongewilde pauzes tijdens het spreken is goed merkbaar, dus ‘boven water’. Daarnaast bestaat er het zogenaamde verborgen stotteren. Dit deel blijft voor de buitenwereld onzichtbaar, maar kan een belangrijkere plaats innemen dan het openlijk stotteren. Dit betreft het vermijden van moeilijke woorden, de spreekangst en de minderwaardigheidsgevoelens. Deze laatste verschijnselen blijven als het ware ‘onder water’.
Het verborgen stotteren kan gezien worden als het gedeelte van de ijsberg dat onder water ligt. Dit gedeelte omvat de gedachten en gevoelens omtrent het stotteren. Deze zijn doorgaans niet zichtbaar voor de omgeving, maar spelen wel een grote rol. Negatieve gedachten als ‘anderen vinden mij stom wanneer ik stotter’ kunnen gevoelens van angst, onzekerheid en minderwaardigheid oproepen. Een persoon die stottert gaat deze negatieve gevoelens en gedachten vaak uit de weg door op allerlei manieren te trachten zo min mogelijk te stotteren. Dit noemt men vermijdings- of vluchtgedrag en in sommige gevallen ontstaat vechtgedrag. Zo kan een persoon die stottert spreeksituaties vermijden en bepaalde woorden gaan vervangen. Op den duur ontwikkelt een persoon die stottert een heel repertoire aan ‘trucjes’ om het stotteren te omzeilen. Dit vormt naast het hoorbaar stotteren een probleem op zich. De negatieve gedachten en gevoelens kunnen voor veel spanning zorgen. Dit kan vervolgens het hoorbaar stotteren veranderen, of zelfs verergeren.
Statistieken.
Wereldwijd zijn er ongeveer 60 miljoen personen die stotteren. In Europa zijn dit er 3,74 miljoen. In Nederland en België zijn die aantallen respectievelijk 170.000 en 100.000 personen.
Therapie.
Meestal verdwijnt het stotteren bij kinderen spontaan. In gevallen waarbij het stotteren langer dan een half jaar aanhoudt, kan vroege interventie de ontwikkeling van ernstige problematiek voorkomen.
Bij heel jonge kinderen zal een therapeut eerst proberen in te schatten hoe de ontwikkeling van het stotteren zal verlopen. In veel gevallen zal geprobeerd worden om via de ouders de uitlokkende factoren tot een minimum te beperken. Wanneer een kind zelf al reageert op zijn stotteren, zullen bij de therapie zowel ouders als het kind betrokken worden, omdat het reactiegedrag van het kind de problematiek kan verergeren. Met kind en ouders samen kan hieraan gericht en direct gewerkt worden. Kinderen zijn volop in ontwikkeling en daarom dient een therapeut aandacht te schenken aan alle ontwikkelingsgebieden die invloed lijken te hebben op het stotterende spreken. Kind, ouders, speelzaal en school zullen veelal bij de begeleiding betrokken worden.
Voor (jong-)volwassenen is een goede diagnose essentieel om de best passende stottertherapie te kiezen. Technische aspecten van stottertherapieën zijn grotendeels in twee groepen op te splitsen: "stuttering modification" en "fluency shaping". Bij stuttering modification wordt een persoon die stottert geleerd om ‘vloeiend’ te stotteren, terwijl bij fluency shaping gestreefd wordt naar een meer vloeiende spraak. Deze verschillende aspecten worden in moderne therapieën overigens geïntegreerd aangeboden en er wordt altijd gewerkt aan het verborgen stotteren.
Tips voor het spreken met een persoon die stottert.
Om een gesprek tussen meerdere personen gemakkelijk te laten verlopen, zijn communicatieregels belangrijk. 
Er zijn mensen die het lastig vinden te luisteren naar iemand die stottert. Over het algemeen geldt dat een luisteraar zijn luistergedrag en reacties niet hoeft aan te passen wanneer hij met iemand spreekt die stottert. Met een paar extra punten van aandacht is de luisteraar geholpen:
Maak als het kan een opmerking over het stotteren. Wanneer stotteren een 'taboe' is, wordt spontaan reageren ook moeilijker. Volgt de persoon die stottert therapie? Vraag er eens naar. Misschien heeft deze persoon adviezen voor de gesprekspartner. 
De persoon die stottert doet mogelijk al enorm zijn best om niet te veel te stotteren, daarom heeft het geen zin adviezen te geven als "doe maar rustig", of "haal eens adem". Niet doen: zinnen aanvullen en oogcontact vermijden. 
Bedenk dat achter de zichtbare stottersymptomen (vergelijk: ijsberg, het gedeelte boven water) vaak negatieve gedachten en gevoelens schuilen (het gedeelte onder water). Als iemand niet hoorbaar stottert, kan iemand toch een stotterprobleem hebben.
Stotteren wisselt van aard, al naargelang het onderwerp van gesprek, het gedrag van de gesprekspartner en het aantal aanwezige personen. Het is een misvatting dat stotteren makkelijk te verhelpen is (deze ontstaat doordat de ernst van het stotteren van persoon tot persoon sterk kan verschillen).
Het helpt wanneer de gesprekspartner rustig de tijd neemt, de persoon die stottert aankijkt, aandacht heeft voor hetgeen er gezegd wordt en niet alleen luistert naar het stotterend spreken zelf.
Veel therapieën zijn erop gericht de persoon die stottert (weer) in sociale situaties aan de praat te krijgen door onder meer te leren dat hij een PDS (persoon die stottert) is en niet een "'stotteraar" zonder enige kwaliteiten.

</doc>
<doc id="18353" url="https://nl.wikipedia.org/wiki?curid=18353" title="Cothen">
Cothen

Cothen is een dorp in de Nederlandse provincie Utrecht. Sinds de middeleeuwen was het in bezit van de domproosdij van Utrecht. In 1795 kwam er een einde aan de heerschappij van de domproost. Na een aantal administratieve veranderingen werden uiteindelijk op 1 januari 1812 de voormalige gerechten Cothen en Dwarsdijk verenigd tot de gemeente Cothen. Op 1 januari 1996 werd de gemeente samengevoegd met Wijk bij Duurstede en Langbroek tot de gemeente Wijk bij Duurstede.
Ligging en geschiedenis.
Cothen is met zijn ligging aan de Kromme Rijn van oudsher een pittoresk boerendorp. In de negentiende eeuw vormde die rivier ook de belangrijkste verbinding met de buitenwereld; "Krommerijnsche schuiten" zorgden voor vrachtvervoer tussen het dorpje en de stad Utrecht. Rond 1900 bedroeg het inwoneraantal 745. Het is een typisch Kromme Rijndorp en vertoont qua structuur overeenkomsten met Werkhoven, Odijk en Bunnik. Alle dorpen liggen op de stroomrug van de Kromme Rijn. De bouwlanden sluiten op de nederzetting aan. De Brink en de Meent zijn kenmerkende elementen van deze dorpen. De Kromme Rijn was vroeger een belangrijke route voor goederentransport. Het is van oorsprong een plattelandsgemeente bestaande uit de nederzettingen Cothen en Dwarsdijk. Na 1945 zijn er enkele nieuwbouwwijken bijgebouwd, waardoor het accent is komen te liggen op de woonfunctie van het dorp. Vanouds speelde de landbouw qua economische activiteit een belangrijke rol. Rond de eeuwwisseling verschoof het accent van akkerbouw naar veeteelt en fruitteelt. De laatste jaren zien we een verdere specialisatie, waarbij boeren óf vee houden, óf fruit telen. In 1885 kwam het dorp uit haar isolement doordat de tramlijn Doorn-Wijk bij Duurstede werd geopend. De lijn sloot aan op de tramverbinding Zeist-Rhenen, die op haar beurt weer aansloot op het spoorwegnet. Concurrentie van onder andere de vrachtauto en de bus kondigde de sluiting van deze verbinding in 1932 aan. Na de oorlog zijn er woonwijken bijgebouwd, en het dorp had in 2003 zo'n 2500 inwoners. 
Bezienswaardig in Cothen zijn de omgeving van de Brink en de boomgaard aan het Ambachtspad, die is aangewezen als beschermd dorpsgezicht. Daarnaast staat in het oude gedeelte van het dorp de uit de 13e eeuw stammende protestantse Agneskerk. Tegen de dorpskern aan, aan de overzijde van de Kromme Rijn, bevindt zich kasteel Rhijnestein (13e eeuw) met het karakteristieke poortgebouw. Overige bijzonderheden zijn de tramwachterswoning en het brughoofd. Van buitenaf wordt het dorpsaanzicht gedomineerd door de stellingkorenmolen Oog in 't Zeil en de slanke kerktoren van de Sint-Petrus en Pauluskerk uit 1905, ontworpen door Wolter te Riele.
Voorzieningen.
De plaats heeft een aantal sportverenigingen, op het gebied van gymnastiek, volleybal en handbal en ook op gebied van sportvissen. Er is ook een voetbalvereniging, SVF Cothen. Verder is er in Cothen een eetcafé, een bakker, een Spar supermarkt (welke in februari 2025 haar deuren zal sluiten), een cafetaria en een restaurant. Verder twee basisscholen en een ontmoetingscentrum met een huisartsenpost.

</doc>
<doc id="18355" url="https://nl.wikipedia.org/wiki?curid=18355" title="JPG">
JPG



</doc>
<doc id="18358" url="https://nl.wikipedia.org/wiki?curid=18358" title="Middelbaar beroepsonderwijs">
Middelbaar beroepsonderwijs

Het middelbaar beroepsonderwijs (afgekort mbo) is een Nederlandse onderwijsvorm.
De meeste mbo-opleidingen zoals bouw, techniek, zorg, sociale beroepen, economische beroepen worden gegeven op Regionale Opleidingencentra (roc). Deze opleidingen vallen onder het ministerie van Onderwijs, Cultuur en Wetenschap. Groene opleidingen (landbouw, tuinbouw, bosbouw, voeding, dierenhouderij) worden gegeven op Agrarische Opleidingscentra (aoc). Deze vallen onder het ministerie van Economische Zaken. Daarnaast zijn er vakinstellingen; zij verzorgen mbo-opleidingen in één branche (bijvoorbeeld grafische vormgeving). Behalve openbare of bijzondere instellingen bekostigd door een van de ministeries, zijn er ook nog talloze particuliere opleidingsinstituten die erkende mbo-diploma's mogen afgeven. Met name kappersopleidingen en schoonheidsinstituten zijn vaak particuliere opleidingscentra.
Het middelbaar beroepsonderwijs wordt geregeld in de Wet educatie en beroepsonderwijs.
Niveau.
Mbo-opleidingen worden gegeven op vier verschillende niveaus:
Het mbo kent geen centraal examen zoals het voortgezet onderwijs. De inhoud van de opleidingen is landelijk bepaald (in eindtermen of in competenties), maar iedere onderwijsinstelling bepaalt zelf hoe deze wordt geëxamineerd. Dit kan met behulp van zelf ontwikkelde toetsen of examens van landelijke organisaties. Om te voorkomen dat dit tot grote verschillen in eindniveau leidt, ziet de Onderwijsinspectie toe op de onderwijsprogrammering en examinering. Voor de vakken Nederlands en Rekenen worden centraal ontwikkelde examens ingevoerd.
Toelating.
Tot het mbo wordt men toegelaten met de volgende kwalificaties:
Onderwijsbeurs.
In Nederland bestaan er diverse beurzen waar scholieren zich jaarlijks kunnen informeren over vervolgstudies aan het middelbaar beroepsonderwijs. Enkele beurzen zijn onder andere:
Organisatie.
Alle mbo-opleidingen worden in twee vormen gegeven:
Perspectieven.
Sinds de invoering van de Wet Educatie en Beroepsonderwijs (WEB) in 1996 kon een leerling die niveau 2 had afgerond, makkelijk doorstromen naar niveau 3, of van 3 naar 4. 
In 2010 werd het competentiegerichte leren ingevoerd in het mbo. De kenniscentra voor beroepsonderwijs en bedrijfsleven hebben samen met onderwijs en bedrijfsleven nieuwe kwalificatiedossiers opgesteld. In een kwalificatiedossier staat wat een student moet kennen en kunnen als hij zijn mbo-opleiding heeft afgerond. Daarbij gaat het niet alleen om vaktechnische vaardigheden, maar ook om algemenere competenties als samenwerken en met klanten omgaan. 
De onderwijsinstellingen maken, op basis van deze kwalificatiedossiers, lesprogramma's. Studenten zullen dan vooral studeren vanuit een beroepsgerichte setting. Problemen en cases uit de praktijk zullen het studeren aansturen.
Historische ontwikkeling.
Het middelbaar beroepsonderwijs is tot 1990 een niet bestaand fenomeen in de Nederlandse onderwijswereld. Wel bestaat er een groot aantal opleidingen voor de beroepen waar nu de ROC's voor verantwoordelijk zijn, vaak in combinatie met een verwante opleiding op het niveau waar nu het hbo verantwoordelijk is. Dit zijn echter allemaal zelfstandige, op een kleine beroepensector gerichte scholen. Deze scholen zijn ontstaan vanuit de behoefte van beroepsgroepen aan scholing voor de toekomstige beoefenaren van het beroep. Naast de beroepssector waarvoor wordt opgeleid zijn zeker de scholen voor de klassiekere beroepen ook nog gesticht vanuit de verschillende zuilen waarin de Nederlandse samenleving tot ongeveer 1970 opgedeeld was. De scholen worden steeds meer geconfronteerd met de spanning tussen regelgeving ten aanzien van bekostiging door het Rijk enerzijds, en een steeds snellere verandering van de kennis en vaardigheden die in de verschillende beroepen van beginners gevraagd worden anderzijds. Vanuit de politiek wordt ook gezien dat veel kleine scholen moeilijk kunnen inspelen op de maatschappelijke veranderingen.
Rond 1985 worden de hbo-opleidingen gefuseerd en eventueel gescheiden van de mbo-opleiding. Rond 1990 worden de mbo-opleidingen gefuseerd. Deze fusies worden in de scholen vaak als gedwongen ervaren, omdat de bekostiging door het rijk het voortbestaan van kleine scholen onmogelijk maakt.
In 1996 wordt de Wet Educatie en Beroepsonderwijs (WEB) van kracht, die de in de fusiegolf van 1990 ontstane scholen (om dezelfde reden) tot een nieuwe fusieronde dwingt. De ontstane scholen in het middelbaar beroepsonderwijs heten vanaf dat moment Regionaal opleidingencentrum of ROC. De samengevoegde agrarische scholen (vallend onder het ministerie van LNV) heten Agrarisch opleidingscentrum of aoc.
Het mbo staat in die tijd bekend als beroepsonderwijs en volwasseneneducatie (bve). Inmiddels hoort de volwasseneneducatie niet meer automatisch tot het werkterrein van de regionale opleidingencentra en wordt weer gesproken over de mbo-sector.
Internationale herkenbaarheid.
MBO is in het buitenland vergelijkbaar met het Vlaamse "Technisch secundair onderwijs (TSO)", de "" in Engeland, de "community colleges" in de Verenigde Staten of de "sredneje professionalnoje obrzovanieje" (Russisch: среднее профессиональное образование) (SPO/СПО) in Rusland. Deze instituties leveren praktische en beroepsgerichte cursussen tot het niveau van de "Higher National Diploma" (HND), de "Foundation degree" (FD), of soms hooguit de Associate Degree (AD).
Sedert 2009 werkt onder meer de MBO Raad aan een indeling naar onderwijsniveau in het Europees Kwalificatieraamwerk, om de internationale vergelijkbaarheid te vergroten.
Kenniscentra.
Tot 1 augustus 2015 waren het de KBB's kenniscentra voor beroepsonderwijs en bedrijfsleven (verenigd in Colo) die zorgden voor de relatie tussen beroepsonderwijs en bedrijfsleven. Ze stellen kwalificatiedossiers op (waarin staat wat een student moet kennen en kunnen als hij klaar is met zijn mbo-opleiding) en erkennen en begeleiden stagebedrijven.
Na 1/8/2015 is deze taak overgegaan naar een nieuwe organisatie het SBB, Samenwerkingsorganisatie Beroepsonderwijs Bedrijfsleven. De voormalige Kbb's zijn hierin in opgegaan.
Het SBB is gevestigd te Zoetermeer en geeft uitvoering aan de wettelijke taken vanuit de WEB.
SBB.
Samenwerkingsorganisatie Beroepsonderwijs Bedrijfsleven (SBB) is belast met uitvoering van de wettelijk taken voortkomend uit de Wet educatie beroepsonderwijs. Deze taken zijn:
De doelen van SBB zijn als volgt: 
De SBB is een zelfstandig bestuursorgaan (ZBO), dat verbonden is aan het ministerie van Onderwijs, Cultuur en Wetenschap (OCW). 
Meer dan andere sectoren heeft het mbo een nauwe relatie met het bedrijfsleven. Dit is deels formeel vastgelegd in wet- en regelgeving. Zo is het bedrijfsleven vertegenwoordigd in de sectorkamers en de marktsegmenten van SBB. Op deze wijze beslist het bedrijfsleven mee over de kwalificatiedossiers, kwalificaties, kwalificatie-eisen en keuzedelen binnen het mbo.
JOB.
De Jongeren Organisatie Beroepsonderwijs (JOB) behartigt de belangen van alle mbo-scholieren van Nederland. 
JOB helpt mbo'ers als zij vragen of problemen hebben, komt op voor de rechten van mbo'ers en vertegenwoordigt mbo'ers in landelijk overleg, bijvoorbeeld bij het ministerie van Onderwijs. Vanuit de JOB komt elke twee schooljaren de JOB-enquête. Deze enquête is bedoeld om studenten in het MBO hun mening te laten geven over alles binnen hun school. De school heeft dan de mogelijkheid om de bevindingen te gebruiken in het verbeteren van het onderwijs en de bijbehorende dienstverlening.
mbo Basisopleiding.
Via diverse opleiders is het mogelijk om een mbo Basisopleiding te volgen. Een Basisopleiding is een verkorte vorm van een mbo-opleiding waarvoor geen vooropleidingseis geldt. mbo Basisopleidingen zijn niet officieel erkend.
Opleidingen.
In 2007/2008 waren bij vrouwen de opleidingen sociaalpedagogisch werk, detailhandel en Hulp bij Zorg en Welzijn het populairst. Bij mannen was dat bouw, ICT en detailhandel.
In 2010/2011 waren bij de mannen dezelfde opleidingen nog steeds het populairst. Bij de vrouwen was de top 3: Sociaalpedagogisch werk, Verzorging en Hulp bij Zorg en Welzijn.
Studenten.
Sinds studiejaar 2020/2021 heeft volgens de 'Wet educatie en beroepsonderwijs' het MBO geen scholieren of leerlingen meer, maar studenten. Hierdoor hebben zij een gelijke status aan die van andere studenten. Ook heeft de wijziging van de status consequenties op het toelatingsrecht. 

</doc>
<doc id="18360" url="https://nl.wikipedia.org/wiki?curid=18360" title="Yoctometer">
Yoctometer



</doc>
<doc id="18361" url="https://nl.wikipedia.org/wiki?curid=18361" title="Rollenspel (personen)">
Rollenspel (personen)

Bij een rollenspel spelen twee of meer deelnemers elk minstens één rol. Een rollenspel kan gebruikt worden als psychologische test of onderwijskundige methode, maar ook echt als recreatief spel. In dat laatste geval wordt vaak gesproken van een "roleplayinggame").
Functioneel rollenspel.
Rollenspelen worden onder meer gebruikt als therapie, psychologische of andere test of trainingsmethode. Hierbij nemen twee of meer personen (en eventueel een of meer trainingsacteurs) deel aan een rollenspel, waarbij een bepaalde (vaak lastige) situatie wordt nagebootst. Een voorbeeld hiervan is een 'slechtnieuwsgesprek' voor artsen, waar een acteur de patiënt is die te horen krijgt dat hij ernstig ziek is en de aankomend arts dit gesprek kan oefenen.
Onder andere bedrijfstheater en communicatietrainingen maken vaak gebruik van rollenspelen bij het inoefenen van vaardigheden. Veel assessments maken eveneens gebruik van rollenspelen om competenties inzichtelijk te maken. In dit type rollenspel is vaak een beoordeelaar aanwezig.
SM.
Bij een SM-rollenspel dient de dominante rol van de "top(s)" (bijvoorbeeld opvoeder, agent, cipier) als context om door "bottom(s)" gespeelde onderdanige personage(s) te vernederen, bijvoorbeeld te slaan, bij fetisjisten veelal met vaste componenten (zoals kostuums, werktuigen), bij anderen juist als exploratie of variatie.
Online rollenspellen.
Maar ook online zijn er rollenspellen, zoals over de middeleeuwen. In deze spellen speelt ieder een personage. Ze spelen in allerlei situaties. Internetforums zijn hiervoor heel geschikt. Een voorbeeld van zo'n spel is Grimbald.
Rollenspellen kunnen ook gemaakt worden in al bestaande games als Minecraft en Grand Theft Auto V. Zo is het mogelijk bijvoorbeeld in de laatstgenoemde mogelijk politieagent of boef spelen als je hiervoor de juiste mods download.

</doc>
<doc id="18366" url="https://nl.wikipedia.org/wiki?curid=18366" title="Vrijduiken">
Vrijduiken

Vrijduiken of free-diving is het duiken op ingehouden adem. In een brede definitie omvat de term vrijduiken alle activiteiten waarbij met ingehouden adem onder water gedoken wordt, waaronder onderwaterhockey en synchroonzwemmen. Echter wordt in de praktijk de term vrijduiken vooral geassocieerd met het duiken op ingehouden adem buiten het zwembad. Het vervolg van dit artikel beschrijft vrijduiken als zodanig.
Vormen van vrijduiken.
Onder de bovenstaande definitie kunnen de volgende vormen van vrijduiken worden verstaan:
Snorkelen.
Snorkelen is het door het water begeven met zwemvliezen, masker en snorkel. De snorkel bestaat uit een kunststof pijpje met mondstuk waardoor het mogelijk is om onder water te kijken zonder dat men telkens het hoofd boven water moet houden om te ademen. Wanneer de snorkelaar een hoekduik maakt en geheel onder water gaat, is er geen sprake meer van snorkelen maar van (recreatief) vrijduiken. Doordat de vrijduiker stiller is dan de sportduiker met perslucht, verstoort men het onderwaterleven niet en ziet men als zodanig meer.
Vrijduiken in wedstrijdverband.
Sinds de jaren vijftig heeft men geprobeerd de limieten van het menselijk uithoudingsvermogen te ontdekken door steeds dieper, verder en langer onder water te duiken op één ademteug. Records werden gecertificeerd tussen 1950 en 1986 door de CMAS (Confédération Mondiale des Activités Subaquatiques). Wedstrijden en records worden vanaf 1992 gecertificeerd en erkend door AIDA International (Association Internationale pour le Development d'Apnée). Sinds 2004 organiseert de CMAS ook weer wedstrijden.
Onderwaterjacht.
Reeds voor de jaartelling werd door middel van het duiken op ingehouden adem onder water gejaagd op vissen, sponzen en parels. In onder andere Japan en Korea wordt nog steeds op deze manier gejaagd om in het levensonderhoud te voorzien. Sinds de jaren dertig van de twintigste eeuw wordt ook recreatief onder water gejaagd, zowel voor eigen gebruik als in wedstrijdverband. Dit wordt voornamelijk gedaan in de Verenigde Staten en het Middellandse Zeegebied.
Uitrusting.
Voor vrijduiken worden spullen gebruikt die veel lijken op wat men vaak kent van het snorkelen en de duiksport. Toch is het materiaal op een aantal punten aangepast.
Vinnen.
Vinnen, ook wel zwemvliezen genoemd, vergroten het voetoppervlak en daarmee de voortstuwing. Bij vrijduiken worden, in tegenstelling tot bij de duiksport, uitsluitend vinnen met een gesloten hiel gebruikt. Bij deze vinnen is er minder kans op beweging tussen de voet en de vin, waardoor de efficiëntie wordt vergroot. Vinnen die speciaal gebruikt worden voor vrijduiken hebben een grotere oppervlakte dan vinnen voor de duiksport. Ze kunnen gemaakt zijn van plastic, glasvezel en koolstofvezel. Naast de vinnen wordt ook de monovin tegenwoordig vaker gebruikt.
Masker.
Vanwege de drukveranderingen op diepte heeft men voor vrijduiken een duikbril nodig met een neusstuk. Via het neusstuk kan men de bril op druk houden zodat hij zich niet vast zuigt aan het gezicht. Een zwembad- of chloorbril is daarom ongeschikt. Duikbrillen voor vrijduiken hebben een klein volume en zijn hydrodynamisch ontworpen.
Pak.
In water koelt men tot 20 keer zo snel af als in de lucht. Daarom is voor het duiken, zeker in Nederland en België, een duikpak noodzakelijk. Duikpakken zijn gemaakt van neopreen. Een kunstrubber met luchtbellen met een grote isolatiewaarde. In vergelijking met andere watersporten ontbreekt bij freedivepakken de rits en sluiten ze nauwer aan op het lichaam. Dit vergroot de flexibiliteit en isolatiewaarde. Voor het vrijduiken wordt meestal een pak gebruikt dat op maat gemaakt is.
Loodgordel.
De luchtbellen in het neopreen dat voor het duikpak wordt gebruikt, zorgen voor een groter drijfvermogen. Om dit te compenseren wordt gebruikgemaakt van een rubberen gordel met een klein aantal blokjes lood. In tegenstelling tot bij de duiksport wordt een rubberen gordel gebruikt zodat hij goed op zijn plaats blijft en niet gaat schuiven. De kans op schuiven is bij vrijduiken groter doordat het longvolume en daarmee de borstomvang kleiner wordt tijdens de duik. Daarnaast maakt de flexibiliteit van de gordel het ademen tussen de duiken door makkelijker.
Lanyard.
Bij dieptewedstrijden, records en dieptetrainingen wordt gebruikgemaakt van een zogenoemde lanyard. Deze bestaat uit een kort touw tussen de 1 en 1,5 meter die door middel van een armband en een ring aan een wedstrijdlijn verbonden is. Door het gebruik van de lanyard kan de vrijduiker de richting niet kwijtraken.
Onderwaterlampen.
Om zelf goed zichtbaar te zijn en onder water te kunnen zien maken vrijduikers gebruik van kleine onderwaterlampen die aan het masker bevestigd zijn.
Wedstrijddisciplines bij vrijduiken.
Vrijduiken is ook een volwassen wedstrijdsport. De disciplines zijn gebaseerd rondom tijd, afstand of diepte. Er wordt bij het erkennen van records geen onderscheid gemaakt in de omgeving waar het record is uitgevoerd.
Static Apnea.
Een wedstrijd met als doel zo lang mogelijk onder water te blijven. De vrijduiker ligt aan de oppervlakte, met zijn gezicht voorover in het water en houdt zijn adem in. Dit onderdeel vindt doorgaans plaats in het zwembad.
Dynamic Apnea with fins.
Afstandzwemmen onder water met zwemvliezen of monovin. Het doel is een zo groot mogelijke afstand onder water af te leggen. Ook dit onderdeel vindt plaats in het zwembad. Deze discipline wordt erkend door AIDA en CMAS.
Dynamic Apnea without fins.
Afstandzwemmen onder water zonder zwemvliezen of monovin. Het doel is een zo groot mogelijke afstand onder water af te leggen. Ook dit onderdeel vindt plaats in het zwembad. Deze discipline wordt erkend door AIDA.
(Diving in) Free immersion.
Zonder vinnen trekt de duiker zich langs een touw omlaag op eigen kracht. Bij het keerpunt draait hij of zij zich om en trekt zich weer op eigen kracht weer naar boven. De maximale diepte moet van tevoren worden opgegeven. Deze discipline wordt erkend door AIDA.
(Diving with) Constant Weight.
Langs een lijn duikt de vrijduiker af en zwemt op eigen kracht naar beneden. Hij of zij draait bij een keerpunt om en zwemt op eigen kracht weer naar boven. De lijn mag niet aangeraakt worden, behalve op het keerpunt. Doel is zo diep mogelijk te komen en uiteraard weer veilig en ontspannen boven te komen. De maximale diepte moet van tevoren worden opgegeven. Deze discipline staat ook bekend als 'constant ballast' en 'fixed weights' en wordt erkend door AIDA.
(Diving with) Constant Weight without fins.
Langs een lijn duikt de vrijduiker af en zwemt op eigen kracht naar beneden. Hierbij mag geen gebruik gemaakt worden van vinnen. Hij of zij draait bij een keerpunt om en zwemt op eigen kracht weer naar boven. De lijn mag niet aangeraakt worden, behalve op het keerpunt. Doel is zo diep mogelijk te komen en uiteraard weer veilig en ontspannen boven te komen. De maximale diepte moet van tevoren worden opgegeven. Deze discipline wordt erkend door AIDA.
(Diving with) Variable Weight.
De duiker maakt gebruik van een gewicht van maximaal 30 kg om af te dalen. Dit kan een gewicht zijn of een slee. De duiker komt op eigen kracht weer boven; zwemmend of gebruikmakend van het touw. Deze discipline wordt erkend door AIDA.
(Diving with) No limits.
Deze discipline kwam vooral in het verleden het vaakst in het nieuws omdat er de meest spectaculaire dieptes mee bereikt worden. De duiker maakt gebruik van een gewicht naar keuze. Meestal wordt een slee gebruikt. De duiker komt boven door gebruik te maken van een hefballon, ander drijfmiddel, lier of iets anders. Deze discipline wordt erkend door AIDA. ~In 1988 maakte de Franse cineast Luc Besson een geromantiseerde film over deze extreme discipline genaamd Le Grand Bleu / The Big Blue.
The cube / Jump Blue.
De duiker daalt af naar ongeveer 15 meter en zwemt daar een zo groot mogelijke afstand langs een op diepte aangelegd groot vierkant en stijgt dan weer op. Het lijkt enigszins op een combinatie van constant weight en Dynamic with fins. Deze discipline wordt erkend door CMAS.
Speervissen.
Dit is een visdiscipline. Net als bij viswedstrijden boven water is dit ook een viswedstrijd maar dan onder water. Voor het vissen wordt geen hengel maar een speer of onderwaterharpoen gebruikt vandaar dat het speervissen heet. Vaak binnen een vastgestelde tijdsperiode is het de bedoeling om de grootste, zwaarste of de meeste vissen te vangen. Deze discipline wordt erkend door bonden aangesloten bij de CMAS.
Records.
Wereldrecords worden door de CMAS of AIDA erkend, afhankelijk van de discipline en organisatie. De meest recente records zijn te vinden op de websites van de respectievelijke organisaties.
AIDA Records:
Fysiologie.
Vrijduikers kunnen grotere diepten en afstanden halen doordat een aantal fysiologische effecten plaatsvinden tijdens hun poging. Namelijk de volgende:
Klaren.
Tijdens een duik neemt door de drukverandering de druk van alle luchthoudende holten af, waaronder het oor, de sinussen, het duikmasker en de longen. Vrijduikers kunnen exceptioneel goed deze drukveranderingen compenseren. Het compenseren van de drukverandering staat ook wel bekend als klaren.
Duikreflex.
Wanneer het gezicht met koud water in aanraking komt ontstaat de duikreflex. De duikreflex is een fysiologisch effect waarbij de hartslag langzamer gaat slaan, het zuurstofverbruik afneemt en vasoconstrictie in armen en benen optreedt. Hierdoor wordt er minder zuurstof verbruikt.
Immersie-effect.
Wanneer iemand zich in water begeeft wordt bloed dat normaliter zich in de benen ophoopt naar de thorax geduwd. Hierdoor neemt ook het hartvolume toe waardoor er hormonen worden geproduceerd die zorgen voor een toename van de urineproductie. Het zogenoemde duikersplasje.
Bloodshifteffect.
Tijdens de duik neemt de druk toe waardoor het volume van de longen afneemt. Er kan zelfs een onderdruk ontstaan. Om dit te compenseren worden de bloedvaten in de longen groter en kan daardoor meer lucht gebruikt worden om de luchthoudende holten in het lichaam van lucht te voorzien.
Training.
Voor het behalen van de prestaties is nauwgezette training noodzakelijk. Training voor vrijduiken bestaat uit:
Conditietraining.
Dit wordt gedaan door lopen, fietsen, zwemmen of fitness. Conditietraining veroorzaakt een groter herstelvermogen en groter doorzettingsvermogen tijdens een poging.
Techniek.
Techniek training bestaat uit bijvoorbeeld het oefenen van de vinslag of hoekduik, maar ook door het verbeteren van ademhalingstechnieken en ontspanningsoefeningen. yoga zorgt voor toename van flexibiliteit, terwijl fitness training met gewichten de kracht kan vergroten die nodig is om de vinnen goed te bewegen.
Prestatietraining.
Wanneer de conditie op peil is en de techniek perfect is kan de vrijduiker beginnen met het verbeteren van de prestatie. Uiteraard ondersteund door een goede buddy en ervaren trainer. Voor het verhogen van de prestatie bestaan trainingstabellen en aanvullende technieken.
Risico's van vrijduiken.
Net zoals bij elke buitensport zoals sportduiken en klimmen kent ook vrijduiken typische risico's.
Het grootste risico bij vrijduiken is het verlies van bewustzijn door zuurstoftekort. Door goede begeleiding en het langzaam opbouwen van de ervaring is dit vrijwel te voorkomen. Omdat een bewusteloze vrijduiker echter niet voor zichzelf kan zorgen en zonder hulp verdrinkt is het belangrijk om altijd te duiken met een begeleider. Zowel begeleider als duiker moeten bekend zijn met wat er kan gebeuren en hoe er gehandeld moet worden als de vrijduiker zijn bewustzijn verliest. Bij een bekwame begeleiding houdt de vrijduiker er niets aan over.
Bewustzijnsverlies, of een black-out, kan zowel in het zwembad als in het buitenwater optreden. In het buitenwater speelt de afname van zuurstofdruk bij het opstijgen een rol bij het optreden van bewusteloosheid, zodat het ook wel bekendstaat als opstijgingsbewusteloosheid.
Opleidingen.
Om goed en verantwoord te kunnen vrijduiken moet men beschikken over adequate kennis van de technieken en veiligheidsmaatregelen die men voor deze sport gebruikt. Het is van belang dat men zichzelf en de mededuikers kan redden mocht men iets overkomen. Daarom is een opleiding van belang.
Verschillende (vrij)duikorganisaties geven specifieke opleidingen om veilig te kunnen vrijduiken en om stap voor stap de techniek te verbeteren. Instructeurs die bij deze organisaties aangesloten zijn, kunnen meestal ook goed informatie geven over trainingslocaties en verenigingen. De grootste internationale organisaties zijn AIDA, PADI, SSI, Apnea Academy, IANTD en CMAS. Ze zijn ook in Nederland en België actief en erkennen over het algemeen elkaars brevetten.

</doc>
<doc id="18370" url="https://nl.wikipedia.org/wiki?curid=18370" title="Vakantie">
Vakantie

Vakantie is een meerdaagse periode waarin iemand zijn gewoonlijke dagelijkse activiteiten staakt en tijdelijk niet naar school, studie, of werk gaat. Het woord vakantie is afgeleid van het Latijnse "vacare", dat staat voor leeg of vrij zijn. Vakantie staat dan voor het vrij zijn van verplichtingen. Omstreeks 1850 kreeg het begrip de huidige betekenis. In de loop van de tijd zijn er voor veel werknemers, scholieren, studenten en sommige groepen zelfstandigen regels gekomen over de periode en omvang van de vakantie. Sinds ongeveer 1960 maakt het fenomeen vakantie een stormachtige groei door. Gaandeweg is vakantie gekoppeld aan het maken van een reis of bezoeken van een bepaalde bestemming: men gaat op vakantie.
Ontwikkeling.
Het woord vakantie bestaat al eeuwen binnen het christendom, op belangrijke kerkelijke feestdagen stelt de Kerk vrije dagen in zoals Pasen, Kerstmis of heiligenfeesten. Vakantie als maatschappelijk verschijnsel en vrije tijd van enige omvang dateert van ongeveer het midden van de negentiende eeuw. 
Vakantiereizen hebben onder de elite een lange traditie en kwamen al bij de Romeinen voor. Ook later vanaf ongeveer de zestiende eeuw reisden leden van de Europese adel en later ook de gegoede burgerij. Een van de vormen van vakantie was de "Grand Tour" voor adellijke kinderen: deze werden op reis gestuurd door hun ouders, opdat ze cultureel en persoonlijk gevormd zouden worden.
Lange tijd werd gedacht dat de (zomer)vakantie werd ingevoerd om kinderen de kans te geven mee te helpen bij de oogst. Historisch onderzoek laat echter zien dat dit onwaarschijnlijk is, omdat extra personeel juist later of eerder gewenst was. Er worden drie andere oorzaken genoemd voor de opkomst van de vakantie. Allereerst pleitten onderwijshervormers voor vakantie om zowel kinderen als leerkrachten rust te gunnen. Daarbij kwam dat de schoollokalen in de zomer erg heet waren, zo heet dat kinderen niet kwamen opdagen. Dit speelde met name in de VS, waar scholen om die reden overgingen tot de invoering van een zomervakantie. Ook de opkomst van het socialisme en de vakbonden speelde een rol. Deze beweging pleitte voor kortere werktijden. Hierin paste de invoering van de achturige werkdag (VS 1842; Nederland 1919; België 1921), maar ook die van vrije dagen. In Nederland verschenen de eerste krantenberichten met de term zomervakantie in de jaren 1830.
Het belang van vakanties is vanaf het begin van de twintigste eeuw enorm toegenomen, zeker in de Westerse wereld sinds circa 1970.
Omstreeks dat jaar was in de rijke landen voor veel mensen voldaan aan de voorwaarden om op vakantie te gaan: de beschikbaarheid van transportmiddelen (auto, trein, vliegtuig), voldoende financiële middelen, voldoende vrije tijd en — voor zover het buitenlandse vakanties betreft — niet al te ingewikkelde grensformaliteiten. Omstreeks 1970 ging minder dan de helft van de Nederlanders op vakantie en minder dan 25% van de Nederlanders buiten Nederland. In de eenentwintigste eeuw is het percentage Nederlanders dat op vakantie gaat gestegen tot meer dan 80 (Europa 64). Daarbij is de reisafstand fors toegenomen, van gemiddeld 1100 kilometer in 1969 tot 2700 kilometer per vakantie in 2005. Verwacht wordt dat het massatoerisme en de vakantie-industrie verder zullen groeien, ook in landen als China en India.
In 2015 gaan de Nederlanders gemiddeld iets meer dan twee weken op vakantie. De kosten hiervan zijn ongeveer 2600 euro per huishouden. Mensen met een laag inkomen gaan minder lang weg en geven daardoor ook minder geld aan hun vakantie uit.
Regelingen.
In veel landen bestaan regelingen waarin de vakantieperiodes zijn vastgelegd of is aangegeven op hoeveel vakantiedagen werknemers recht hebben. Daarnaast bestaan er voor grote groepen werknemers regels of afspraken over speciale vakantietoeslagen. In veel landen zijn scholen of universiteiten vaak lange tijd gesloten, soms enkele maanden. Ook liggen sommige bedrijfstakken enige tijd stil.
Vakantieverlof in Nederland.
In Nederland is wettelijk vastgesteld dat werknemers bij een voltijds dienstverband 20 vakantiedagen krijgen. Gedurende deze vakantiedagen wordt het salaris doorbetaald. Daarboven krijgen werknemers, afhankelijk van de collectieve arbeidsovereenkomst of arbeidsovereenkomst, bovenwettelijke dagen. Nederlanders hebben gemiddeld 25 vakantiedagen bij een fulltime baan. Leraren hebben veel meer vakantiedagen. De wettelijke vakantiedagen vervallen in principe een half jaar na het einde van het jaar waarin de dagen zijn opgebouwd. Er kan schriftelijk verlenging van de geldigheid aangevraagd worden. Een bedrijfstak die in de zomer in Nederland enkele weken stilligt, is de bouw. Dit wordt aangeduid met de bouwvakvakantie, ook wel bouwvak genoemd in de volksmond.
Schoolvakanties in België en Nederland.
Op de scholen past men de volgende vakantieperiodes toe. Per regio en soms per school kunnen de data verschillen:
In Nederland werden in 1901 de vakanties voor scholen vastgelegd in de leerplichtwet.
Effecten van vakantie op gezondheid en welbevinden.
Volgens Nijmeegse onderzoekers neemt het niveau van gezondheid en welbevinden toe tijdens een vakantie. Het grootste effect wordt aangetroffen op de 8e dag van de vakantie. Als de persoon weer gaat werken, is de situatie in de eerste werkweek alweer op het oude niveau. Burn-outklachten blijken echter ca. drie weken na de vakantie verminderd te zijn. Hoewel het effect maar kort duurt, heeft vakantie wel nut. Mensen die gedurende lange tijd geen vakantie nemen zijn vaker ziek en overlijden vaker vroegtijdig. Een vakantie kan ook de stemming verbeteren, waarmee de vakantieganger beter bestand wordt tegen stress. Een vrij weekend blijkt hiervoor te kort te duren, het effect daarvan is na een dag werken alweer verdwenen.
De positieve effecten zijn deels als een effect van vrij zijn werk of school. Daarnaast zijn mensen op vakantie vaker en langer in de buitenlucht, wat gunstige effecten heeft op de gezondheid. Ook het gevoel de eigen beslissingen te kunnen nemen, zonder baas of werkdruk draagt bij aan de vermindering van stress. Tijdens vakantie met vrienden, familie of partner wordt meer tijd aan deze mensen besteed dan gedurende de rest van het jaar. Deze interacties tussen mensen dragen bij aan een geluksgevoel. Daarnaast kan vakantie het zelfbeeld verbeteren, geeft de vakantie de tijd om te experimenteren en kan de zelfkennis verbeteren.
Bij sommige mensen leidt de gedachte aan of de voorbereiding van vakantie al tot spanning, wat wel als vakantiestress wordt aangeduid. Ook tijdens de vakantie zelf kan dit zich voordoen, met als gevolg vermoeidheid, irritatie of andere lichamelijke en psychische problemen. Vakantie kan dan ook meer spanningen met de partner veroorzaken door echtelijke ruzies. De vakantie zelf kan ook met stress gepaard gaan, omdat er tijdens een reis mogelijk van alles mis kan gaan. Of de vakantiestress om een specifieke vorm van stress gaat, is niet duidelijk. Deels zou het om heimwee gaan, deels om reeds sluimerende lichte psychiatrische klachten. Jaarlijks krijgen vakantie-alarmcentrales honderden meldingen van vakantiegangers die last hebben van aandoeningen als slapeloosheid, angststoornissen, lusteloosheid en waandenkbeelden. Psychologen vermoeden dat vakanties een aanslag doen op lichaam en geest van vakantiegangers, doordat ze zich blootstellen aan ongewone omstandigheden zoals tropische temperaturen, grote hoogtes, onbekend voedsel en een ander slaap-waakritme. Vakantie is bovendien vaak een moment waarop niet verwerkte ervaringen zich kunnen manifesteren. Ook zijn niet zelden de verwachtingen hooggespannen en is de voorbereiding slecht. Het lichaam probeert zich aan te nieuwe omstandigheden aan te passen, maar dit kan gepaard gaan met spanningen. Vooral de angst voor het onbekende en daarmee het gebrek aan controle zou deze mensen parten spelen, en in het verlengde hiervan, het ontbreken van de vertrouwde structuur, ritmes en routines. Menige vakantieganger denkt dat hij of zij zich, net als thuis tijdens het werk, nuttig moet maken, en rust daardoor niet uit. Ook het reisgezelschap kan op de zenuwen werken, omdat de omgangsvormen anders en intenser zijn dan in normale omstandigheden. Groepen die relatief vaak last hebben van vakantiestress zijn alleengaande reizigers, jongeren die verwachtingsvol voor het eerst zelf op vakantie gaan en ouderen met een zwakke gezondheid, die na lange tijd weer neerstrijken in een land waar zij ooit waren of woonden.
Naast deze psychische klachten komen ook lichamelijke klachten voor. Sommige mensen worden ziek aan het begin van hun vakantie. Uit onderzoek rond 1990 bleek dat dit te maken heeft met een lager niveau van adrenaline door de ontspanning. Als gevolg daarvan neemt de weerstand af.
Organisatie en bestemming.
Hoewel sommigen tijdens hun vakantie thuisblijven, kiezen de meeste mensen in België en Nederland ervoor gedurende hun vakantie enige tijd van huis gaan. De variatie in vakantiereizen is enorm en loopt uiteen van een avontuurlijke geheel onvoorbereide reis alleen tot een volledig georganiseerde reis voor groepen. In Nederland kozen in 2016 verreweg (ruim 80%) de meeste vakantiegangers ervoor om van tevoren hun vakantie te boeken, ofwel het verblijf, ofwel de reis, of beide. Ongeveer 6% gaat op de bonnefooi en vertrekt zonder iets te boeken.
De bestemmingen en vervoermiddelen lopen eveneens zeer uiteen. Voor de corona-crisis ging ongeveer 3/4 van de Belgen en Nederlanders naar het buitenland voor hun vakantie, maar in andere landen ligt dit percentage veel lager. Daarbij varieerde het type vakantie van strandvermaak in Zandvoort tot een natuurexcursie in Antarctica, van wandelen in de Ardennen tot een luxe cruise in Zuid-Oost Azie. De belangrijkste buitenlandse vakantiebestemmingen voor Belgen en Nederlanders zijn Frankrijk, Spanje, Italië en Duitsland, maar ook andere landen zoals Thailand en Turkije trekken veel toeristen.
Reizen worden georganiseerd door commerciële bedrijven, reisbureaus of reisorganisaties maar ook door verenigingen of ideële organisaties.
Doelgroepen.
Commerciële organisaties bieden zowel vakanties voor het algemene publiek als voor specifieke doelgroepen. Het gaat bij het laatste dan bijvoorbeeld om jongeren, alleenstaanden "(singles)," ouderen"," vrouwen of mensen met een homoseksuele geaardheid. Maar het kan ook gaan om mensen met dezelfde religieuze achtergrond. Ook verenigingen, scholen, instellingen en ideële organisaties bieden vakanties aan, vaak voor speciale groepen. Soms hebben deze reizen aanvullende doelen zoals het bevorderen van sociale cohesie en/of het verwezenlijken van bepaalde idealen. Doelgroepen zijn bijvoorbeeld jongeren van een sportvereniging of mensen met een fysieke of verstandelijke handicap, zoals bij de reizen van De Zonnebloem.
Verblijf.
Sommige vakantiegangers kiezen voor vrij of wildkamperen. De meesten kiezen voor officiële verblijfsaccommodaties. Ongeveer 4 van de 10 Nederlanders geven anno 2016 voor hun overnachting de voorkeur aan een hotel, pension of bed &amp; breakfast. Dan volgen caravan/camper, zomerhuis/bungalow en appartement met elk tussen de 10-20% van de vakantiegangers.
De belangrijkste accommodatievormen zijn:
Vervoer.
Veel vakantiegangers kiezen voor auto of vliegtuig als vervoersmiddel. Ruim 9 op de 10 Nederlanders reisde in 2016 voor de zomervakantie met de auto of het vliegtuig naar de bestemming in het buitenland. Ongeveer de helft neemt de auto, de andere helft het vliegtuig. Een veel kleiner deel neemt de trein, fiets, motor of boot of loopt. Sommigen liften.
Activiteiten.
Naast de traditionele op strand, natuur of cultuur gerichte vakanties zijn er allerlei andere typen vakanties ontstaan, vaak op lichamelijke activiteiten of ontplooiing gericht, de zogenaamde "actieve vakantie".
Zo zijn er de zogenaamde "stedentrips", korte vakanties in steden met een rijke geschiedenis, een grote culturele rijkdom (met musea, theaters en concertzalen) of een bijzonder winkelaanbod. Voorbeelden van populaire bestemmingen zijn Barcelona, Berlijn, Parijs, Londen, Rome en New York. Daarnaast biedt men "creatieve vakanties" aan, waar vakantiegangers bijvoorbeeld schilderen, musiceren of dansen onder professionele begeleiding. In "taalvakanties" bestaat de dagbesteding vrijwel geheel uit het leren van een vreemde taal. "Sportieve vakanties" zijn er in veel soorten, zoals zeil-, fiets-, bergklim, golf, surf-, snorkel-, ski-, en wandelvakanties. Een speciaal type vakantie is de "werkvakantie", waarin vakantiegangers werken als vrijwilliger (soms betaald) in bouw- of scholingsprojecten in minder ontwikkelde landen, zoals Thailand, Peru, Bolivia of Kenia. Waarschijnlijk goede bedoelingen van vrijwilligers kunnen overigens een averechts effect hebben. Sommige vakantiegangers zien het reizen zelf als een prettige activiteit en reizen lange afstanden, zoals bijvoorbeeld het rugzaktoerisme in Australië.
Een aparte categorie zijn single reizen, en adult only reizen. Ook al hebben bestemmingen als Thailand een associatie met sextoerisme, de COVID pandemie heeft dat veranderd. COVID-19 heeft het toerisme overal stop gezet. Er wordt geschat dat 1,6 miljoen mensen weg zijn getrokken uit de Thaise steden zoals Bangkok, om te overleven op het platteland. Hiermee was de internationale sexindustrie ingestort door COVID-19. In november 2021 zijn de grenzen weer open gegaan voor toeristen die naar Thailand willen. Patpong in Bangkok is ook weer open maar de verwachting is dat het tot 2024 duurt voor dat de sexindustrie weer op het niveau is van voor de coronacrisis.
Verschillende soorten reizen.
Toeristen kunnen uit verschillende soorten reizen kiezen zoals:
Effecten op omgeving.
De effecten van het massatoerisme dat met vakantie gepaard gaat zijn enorm. Aangezien vakantie ontspanning en vrijheid betekent is er niet altijd oog voor de effecten op de omgeving, culturen, natuur en milieu en steden. Er bestaan al decennia zorgen over de aantasting van ongerepte kusten en ontwrichting van lokale culturen door de aard en omvang van het toerisme. Ook de kwaliteit van natuurgebieden en historische binnensteden staat onder druk waarvan overmatige verpretting en uitbundige (openbare) dronkenschap van jonge vakantiegangers met rolkoffertjes maar enkele symptomen zijn. Anderzijds is het verschijnsel vakantie voor veel landen, streken, steden en dorpen economisch gezien van groot belang. Deze economieën zullen zich af gaan stemmen op (veronderstelde) behoeftes van toeristen.
Enkele specifieke effecten die zich voordoen zijn:
Effecten op economie.
De uitgaven voor vakantie zijn niet precies bekend. Wel is bekend dat wereldwijd meer dan 1000 miljard aan toerisme wordt ontvangen. Toerisme maakt wereldwijd ongeveer zeven procent uit van de totale exportwaarde en is daarmee na brandstof (gas en olie) en chemische producten het belangrijkste exportproduct, belangrijker dan voedsel.
Voor Nederland is uitgezocht dat de toeristische bestedingen 75 miljard euro bedragen (CBS, 2017). De bijdrage aan het bnp is ongeveer 4%. Nederlanders besteden 45 miljard euro in eigen land aan vakanties en andere uitjes of recreatie. Het totaal aantal banen in deze sector is ongeveer 550.000. Nederlanders geven ongeveer 17 miljard uit in het buitenland, terwijl buitenlanders 12 miljard euro uitgeven aan vakantie of vergelijkbare bezoeken in Nederland. In Vlaanderen is de bijdrage aan het bnp van vergelijkbare orde. Het aantal banen in de sector is in dit gewest ongeveer 235.000. In andere landen is de toeristische sector belangrijker voor het bnp, bijvoorbeeld in Spanje met een aandeel van 10% en Griekenland met 15%.
Vakantie en taal.
Volgens etymologische woordenboeken gaat het begrip vakantie terug tot het eind van de middeleeuwen. Het woord werd gebruikt om aan te geven dat er op dat moment geen rechtspleging plaatsvond, Het is afgeleid van het latijnse vacantia ('vrijstelling' en 'niet werkzaam zijn') en vacare (vrij zijn), verwant met het woord vacant. In de zestiende eeuw is het woord verbonden met 'schoolvrije perioden’. Op enig moment kwamen de begrippen "op vakantie gaan" en "met vakantie gaan" op. Sommigen zien een klein verschil in betekenis. "op vakantie" zou aanduiden dat iemand naar een vakantiebestemming vertrekt. "met vakantie" kan, zo opgevat, ook betekenen dat iemand thuis vakantie viert. Vroeger vond men de uitdrukking "op vakantie" onjuist, omdat die een contaminatie zou zijn van "op reis" en "met vakantie".

</doc>
<doc id="18371" url="https://nl.wikipedia.org/wiki?curid=18371" title="Toyota">
Toyota

Toyota Motor Corporation (Japans: トヨタ自動車株式会社, "Toyota Jidōsha Kabushiki-gaisha") behoort tot de top drie van grootste autofabrikanten ter wereld. De drie bekendste merknamen zijn Toyota, Daihatsu en Hino. Qua verkoopaantallen strijden Toyota, General Motors en Volkswagen AG om de eerste plaats, alle drie produceren ongeveer 10 miljoen voertuigen op jaarbasis. De Japanse onderneming maakt deel uit van de Nikkei 225.
Geschiedenis.
Een Japanse ondernemer, Sakichi Toyoda, vond aan het einde van 19e eeuw een weefmachine uit die automatisch stopte zodra de draad brak. Hierdoor kon één werknemer meerdere machines beheren, waar vroeger per machine een werknemer nodig was om de machine te stoppen als de draad brak. Een Engels bedrijf betaalde een groot bedrag om de weefmachine in Europa te mogen bouwen. De zoon van Toyoda, Kiichiro Toyoda, kreeg dit geld om een eigen bedrijf op te richten. Kiichiro besloot autofabrikant te worden.
In 1936 begon de productie van het eerste model AA. Een jaar later werd de fabriek hernoemd naar "Toyota Motor Corporation". Kiichiro Toyoda stelde zich als doel om de beste auto's van de wereld te bouwen. Vlak na de Tweede Wereldoorlog werd een kwaliteitscontrolesysteem voor auto's ingevoerd, onder de naam "Toyota production system", wat later wereldwijd bekend raakte als "Lean manufacturing". De Toyota's raakten (zoals zoveel Japanse automerken) al snel bekend om hun betrouwbaarheid. De doelstelling voor Kiichiro Toyoda was in dat opzicht geslaagd. Het bedrijf staat bekend om een speciale bedrijfsfilosofie die wel 'Toyotisme' wordt genoemd; het was het eerste bedrijf dat het "just in time"-concept invoerde als productiemethode; een bedenksel van Toyota's productiechef Taiichi Ohno. Nog steeds is Toyota een voorloper in diverse kwaliteitsmanagement- en productiemanagementprincipes. Het Toyota Production System is inmiddels door meerdere bedrijven, zoals Caterpillar en DAF gekopieerd.
Het best verkochte model is de Toyota Corolla. Na de introductie in 1966 werd de Corolla dermate populair dat het model al snel naar zeven landen werd geëxporteerd, waaronder ook Nederland. Enkele jaren hierna was de vraag naar Corolla's wereldwijd zo toegenomen dat Toyota besloot voor dit model een geheel nieuwe fabriek te bouwen. In 1969 exporteerde Toyota ca. 10.000 Corolla's per maand, en een jaar later was dat aantal verdubbeld. Vier jaar na de introductie van dit model reed de miljoenste Corolla van de band. Weer een jaar later werd de miljoenste Corolla geëxporteerd.
Hoofdzakelijk voor de Japanse markt, werd in 1967 gestart met de productie van de Toyota Century, die wel wordt gezien als het vlaggenschip van Toyota. Het eerste model van de Century was gebaseerd op de Crown Eight, een luxere versie van de Crown uit S40-serie. De eerste generatie Century (G20, G30, G40) werd geproduceerd van 1967 tot 1997. De G50-serie, de tweede generatie, werd gemaakt tussen 1997 en 2016. In 2018 ging de derde generatie van start (G60).
Ook de Toyota Prius baarde opzien. Bij zijn introductie in 1997 was het de eerste in serie geproduceerde hybride auto ter wereld. In 2003 waren van de Prius circa 100.000 exemplaren geproduceerd. In 2004 verscheen een nieuw en verbeterd model van de Prius op de markt, dat zelfs nog zuiniger was. In 2008 werd een nieuwe mijlpaal bereikt: 1.000.000 stuks.
Toyota introduceerde in 2015 de Toyota Mirai; Japans voor toekomst. Het is de opvolger van de Prius, waarvan er sinds de introductie ruim 8 miljoen exemplaren zijn verkocht. De Mirai is een waterstofauto en Toyota streeft ernaar om in 2050 geen benzine- of dieselmotoren meer te gebruiken. Door het gebruik van waterstof is de enige emissie water. Toyota indiceert dat de totale uitstoot van koolstofdioxide gedurende de gehele levensduur van het voertuig 50% tot 70% lager is in vergelijking tot conventionele benzine- of dieselvoertuigen. Het voertuig heeft een bereik van 550 kilometer en tanken duurt niet langer dan 5 minuten. Dit is sneller dan een elektrische auto aan een oplaadpaal. Nadeel is dat er speciale tankstations nodig zijn die tot vijfmaal duurder zijn dan conventionele benzinestations.
In Europa heeft Toyota een marktaandeel van 5%. In het eerste kwartaal van 2007 is Toyota de grootste autofabrikant ter wereld geworden. General Motors, dat 76 jaar lang de grootste was, zakte naar de tweede plaats. Toyota mikt op een marktaandeel van 15% wereldwijd.
In 1999 kocht Toyota een meerderheidsbelang van 51% in de Japanse producent van kleine motorvoertuigen Daihatsu. Daihatsu produceert deze kleine voertuigen voor verkoop onder eigen naam, maar ook voor Toyota. In januari 2016 werd bekend dat Toyota alle aandelen Daihatsu in handen wil krijgen. De transactie heeft een waarde van 2,9 miljard euro en wordt in augustus 2016 afgerond. Daihatsu gaat zich meer richten op de markt voor kleine auto’s en zal hierbij gebruikmaken van Toyota’s verkoopervaring en dealernetwerk.
Kerncijfers.
Toyota produceert zo’n 9 miljoen voertuigen per jaar, waarvan ongeveer 4 miljoen in Japan. Toyota heeft een wereldwijd marktaandeel van iets meer dan 10%. In het boekjaar tot 31 maart 2014 werden 2,4 miljoen voertuigen in Japan verkocht en alleen in de Verenigde Staten werden met 2,5 miljoen stuks meer voertuigen verkocht. In 2014 werd een derde van de omzet behaald in Japan, een derde in de Verenigde Staten en de overige omzet wordt gerealiseerd in de rest van de wereld. Het bedrijf geeft per jaar zo’n 800 miljard yen uit aan onderzoek en ontwikkeling, dit is ongeveer 3,5% van de omzet. Het bedrijf telt bijna 340.000 werknemers.
In 2009 leed het bedrijf voor het eerst sinds 1950 een verlies. Het verlies was 437 miljard yen (3,3 miljard euro) groot en werd vooral veroorzaakt door een sterke terugval in de autoverkopen als gevolg van de kredietcrisis. Toyota had in dat jaar een productiecapaciteit van 10 miljoen voertuigen en deze kosten drukten zwaar op de resultaten.
Toyota heeft een gebroken boekjaar dat loopt van eind maart tot begin april in het volgende jaar. Hieronder een overzicht van de autoverkopen en financiële resultaten van het bedrijf tot het afgesloten boekjaar per 31 maart 2023.
Modellen en andere merken.
Merken.
Het Toyota-concern heeft ook andere automerken onder zijn vleugels:

</doc>
<doc id="18372" url="https://nl.wikipedia.org/wiki?curid=18372" title="Server">
Server

Een server is een computer of een programma dat diensten verleent aan clients. In de eerste betekenis wordt met server de fysieke computer aangeduid waarop een programma draait dat deze diensten verleent.
In de praktijk komen er verschillende combinaties van hardware en serverprogramma's voor:
Andere termen die gebruikt worden voor serverprogramma's zijn daemon (UNIX) en service (Windows).
Hardware.
Over het algemeen worden servers voorzien van aangepaste hardware, andere dan bijvoorbeeld bij computers voor thuisgebruik. Verschillen zijn over het algemeen:

</doc>
<doc id="18373" url="https://nl.wikipedia.org/wiki?curid=18373" title="Patsy Cline">
Patsy Cline

Virginia Patterson Hensley (Winchester, Virginia, 8 september 1932 – Camden, Tennessee, 5 maart 1963) was een Amerikaanse countryzangeres. Ondanks haar zeer korte leven (ze werd maar 30 jaar oud) was ze een van de invloedrijkste countryzangeressen in de geschiedenis van de Amerikaanse popmuziek.
Biografie.
"Cline" was de achternaam van haar eerste man, Gerald Cline, een bouwmagnaat. Ze trouwde in 1953 met hem, en scheidde in 1957. Onder zijn achternaam was ze inmiddels echter zo bekend geworden dat ze die naam aanhield als artiestennaam. In 1957 hertrouwde ze met Charles Allen Dick. Met hem kreeg ze in 1958 een dochter (Julia) en in 1961 een zoon (Allen Randolph).
Rijzende ster.
Cline werd op slag beroemd nadat ze het nummer "Walkin' After Midnight" opvoerde tijdens een talentenjacht op tv, de "Arthur Godfrey's Talent Scouts". Ze werd de hoofdact in de countryshow "Grand Ole Opry" in 1960, waarmee voor haar een droom uitkwam. Hoewel ze haar carrière begon in de rockabilly-stijl, werd het al snel duidelijk dat Clines stem zich beter leende voor country/pop cross-overmuziek, met name romantische liefdesliedjes. Een van de liedjes waarmee ze wereldberoemd werd, was het door Willie Nelson geschreven "Crazy". Andere bekende liedjes zijn onder andere "I Fall To Pieces" en "Sweet Dreams".
Clines producent was Owen Bradley van "Decca (Records)", later bekend als de platenmaatschappij "MCA". Bradley produceerde ook artiesten als Loretta Lynn, Jim Reeves en Brenda Lee. Cline werd een van de weinige vrouwelijke artiesten die optraden in "Carnegie Hall" in New York, en was de eerste vrouw die een eigen show kreeg in Las Vegas. Ze trad ook op in de "Hollywood Bowl".
Auto-ongeluk.
Op 14 juni 1961 raakten Cline en haar broer betrokken bij een frontale aanrijding. Cline werd door de voorruit geslingerd en raakte zeer ernstig gewond. Met onder andere een zware hoofdwond, een gebroken pols en een ontwrichte heup moest Cline een maand in het ziekenhuis blijven. Cline droeg de rest van haar leven pruiken om het litteken te verbergen, en een verband om haar voorhoofd om de druk te verlichten.
Clines dood.
Cline kwam op dertigjarige leeftijd om het leven bij een vliegtuigongeluk in Camden, Tennessee, op 5 maart 1963. Ze was op de terugweg van een optreden in Kansas City (Missouri). Ook haar collega-countryzangers Hawkshaw Hawkins, Randy Hughes en Cowboy Copas kwamen hierbij om het leven. Een andere countryartiest, Jack Anglin, kwam om het leven bij een auto-ongeluk terwijl hij onderweg was naar Clines begrafenis.
Nalatenschap.
Cline heeft een ster op de "Hollywood Walk of Fame" en was de eerste vrouw die een plaats kreeg in de "Country Music Hall of Fame" in 1973. In 1995 kreeg ze postuum een "Grammy Award" uitgereikt voor haar hele oeuvre.

</doc>
<doc id="18374" url="https://nl.wikipedia.org/wiki?curid=18374" title="Inductie (elektriciteit)">
Inductie (elektriciteit)

Inductie is het natuurkundige verschijnsel dat over een geleider een elektrische spanning wordt opgewekt als de geleider zich bevindt in een veranderend magnetisch veld of omgekeerd als een geleider beweegt in een magnetisch veld. Inductie is het principe waarop transformatoren en dynamo's gebaseerd zijn. Inductie wordt door de inductiewet van Faraday kwantitatief beschreven. Het woord 'inductie' werd vroeger ook gebruikt voor de magnetische fluxdichtheid.
Inductie wordt gebruikt in een inductiekookplaat en met meer vermogen bij inductieverhitting.
Als een stroomkring die loodrecht op een magnetisch veld staat, in oppervlakte wordt vergroot, zodat de magnetische flux wordt vergroot, wordt er door inductie een elektrische spanning in die stroomkring opgewekt. Indien de stroomkring gesloten is, gaat als gevolg daarvan daar doorheen een stroom lopen.
Ontdekking.
In het algemeen wordt de ontdekking van inductie toegeschreven aan Michael Faraday, die in het jaar 1831 de werking van een elektromagneet, een stroom wekt een magnetisch veld op, probeerde om te keren, een magnetisch veld dat een stroom opwekt. Mogelijk is het werk van Michael Faraday gebaseerd op werk van Francesco Zantedeschi uit 1829. Ongeveer tussen 1830 en 1832 deed de Amerikaan Joseph Henry een soortgelijke ontdekking, maar publiceerde hierover pas veel later.
Formules.
Als een spoel zich bevindt in een veranderend magnetisch veld, wordt de inductiespanning gegeven door de inductiewet van Faraday. De inductiespanning formula_1 is evenredig met de verandering in de tijd formula_2 van de sterkte van het magnetisch veld of de magnetische flux formula_3 en het aantal windingen formula_4 van de spoel:

</doc>
<doc id="18375" url="https://nl.wikipedia.org/wiki?curid=18375" title="Rock 'n' roll">
Rock 'n' roll



</doc>
<doc id="18379" url="https://nl.wikipedia.org/wiki?curid=18379" title="DEUS">
DEUS

DEUS is een Belgische rock- en indieband uit Antwerpen. De groep werd opgericht in 1989, kende sindsdien vele bezettingswisselingen en bestaat anno 2022 uit Tom Barman (zang en gitaar), Klaas Janzoons (toetsen en viool), Stéphane Misseghers (drums), Alan Gevaert (basgitaar) en Mauro Pawlowski (gitaar en zang).
De groepsnaam is afkomstig uit het Latijn ("deus" betekent God), en wordt, naar een idee van Barman, consequent met een kleine letter d, en hoofdletters E, U en S gespeld. De naam verwijst naar de song "Deus" van The Sugarcubes.
Geschiedenis.
In 1989 noemde Tom Barman zijn band al dEUS, maar de band kreeg pas echt vorm toen Stef Kamil Carlens toetrad in 1991 en de eerste demo's werden opgenomen. De band ontwikkelde al snel een eigen stijl, die gekenmerkt wordt door een ogenschijnlijk chaotische en avant-gardistische inslag. Toch blijven ook duidelijk invloeden hoorbaar uit de folk, jazz en blues.
Hun eerste optreden vond plaats op 20 november 1989.
Na de ep "Zea" (1993) kwam in 1994 het debuutalbum van de band uit: "Worst Case Scenario". De singles "Suds &amp; Soda", "Via" en "Hotellounge (Be the Death of Me)" werden direct uitgeroepen tot klassiekers. De band wekte aldus hoge verwachtingen, maar bracht dan het tegendraadse "My Sister = My Clock" uit, dat niet als album beschouwd kan worden; het bevat slechts 1 track van 30 minuten, een collage van korte en minder korte liedjes, gesprekken (in het Engels, Spaans en in het Oekraïens) en geluiden.
De albums "In a Bar, Under the Sea" (1996) en "The Ideal Crash" (1999) werden beter ontvangen en brachten dEUS, ook internationaal, onder de aandacht van een, voornamelijk, alternatief publiek. Van "In a Bar Under the Sea" bracht men de singles "Fell Off the Floor, Man", "Theme from Turnpike", "Roses" en "Little Arithmetics" op de markt. 
De groep verloor echter enkele leden. Stef Kamil Carlens stapte in september 1996 op om zich weer meer op zijn eigen groep, Moondog jr., later omgedoopt naar Zita Swoon, te kunnen richten. Ook Rudy Trouvé was toen al uit de band gestapt. Ze werden respectievelijk vervangen door Danny Mommens en Craig Ward. "The Ideal Crash" had singlenoteringen met "The Ideal Crash", "Sister Dew" en "Instant Street". In de tournee rond "The Ideal Crash" kwam Tim Vanhamel (ex-Evil Superstars) de groep versterken. Toen al liet Craig Ward weten dat hij het moeilijk had met het hevige en langdurig toeren.
Na de tournee rond "The Ideal Crash" bleef het een tijdje stil rond dEUS. Barman hield zich bezig met de dance-act Magnus en de regie van een film: "Any Way the Wind Blows", die in 2003 uitkwam en waarin drie dEUS-liedjes opduiken als ringtones. Dit betekende echter niet het einde van dEUS. De groep bracht in 2001 de single "Nothing Really Ends" uit die als bonustrack op hun compilatie-cd "No More Loud Music" (2001) verscheen. In 2003 brachten ze de single "If You Don't Get What You Want" uit. 
In oktober 2004 verlieten Craig Ward en Danny Mommens de band. Een nieuwe bezetting werd samengesteld, met als nieuwe leden drummer Stéphane Misseghers (ex-Soulwax), bassist Alan Gevaert (vroeger actief bij 2 Belgen en Arno) en zanger/gitarist Mauro Pawlowski. In 2005 verscheen er een nieuw album, "Pocket Revolution" en was er weer een internationale tournee. Van deze plaat zijn vier nummers als single uitgebracht: "7 Days, 7 Weeks", "The Real Sugar", "What We Talk About (When We Talk About Love)" en "Bad Timing".
In België kwam op 18 april 2008 "Vantage Point" uit. In andere landen verscheen het album op 21 april 2008. Het volgende album, "Keep You Close", kwam uit in september 2011. Op 1 juni 2012 verrasten zij de wereld met "Following Sea" als opvolger. In 2014 kwam het verzamelalbum "Selected songs 1994-2014" uit. In 2016 was er de Soft Electric Tour met hun zachtere werk.
In 2019 tourde dEUS door Europa met "The Ideal Crash" "20th Anniversary Tour", waarover de documentaire '"Confessions to dEUS' gemaakt werd." Acht keer verkochten zij de Ancienne Belgique uit, een unicum voor deze zaal. 
Gitarist Bruno De Groote moest door gezondheidsproblemen de band verlaten in de zomer van 2021. Mauro Pawlowski verving hem tijdens geplande optredens en werd opnieuw vaste gitarist/zanger in 2022.
De groep werkte lang aan een nieuw album, zowel Pawlowski als Bruno De Groote werkten hieraan mee. In november 2022 werd aangekondigd dat hun nieuwe album, 11 jaar na het vorige, zou verschijnen in februari 2023. Op 8 november werd de eerste single hieruit, "Must Have Been New," uitgebracht". 1989" is de tweede single. Op 17 februari 2023 kwam hun achtste album "How to replace it" uit. De Europese tournee door 11 landen startte op 14 maart 2023 met het eerste van vier concerten in de AB. De videoclip van "How to replace it" werd voorgesteld tijdens hun enige festivaloptreden van 2023 in Vlaanderen, op Live is live in Antwerpen. De clip werd gefilmd door Tom Barman, mede geregisseerd door Jonas Govaerts. 
Bezettingen.
Hoewel Tom Barman al in 1989 met deze bandnaam optrad, kan het begin van de band gezien worden vanaf dat hij in 1991 met Stef Kamil Carlens muziek ging maken. Carlens speelde aanvankelijk gitaar, terwijl Gino Goole basgitaar speelde. Na het vertrek van Gino ging Carlens basgitaar spelen. Klaas Janzoons (viool) en Mark Meyers (gitaar) traden al vroeg toe.
De bezetting voor de eerste demo-cassette "dEUS and all" (1991) was:
Voor de Rock Rally in 1992 werd Kris Daans vervangen door Mark Willems. Oliver Defossez speelde mondharmonica in dEUS gedurende deze periode.
Na een kleine tournee door Spanje verlieten Mark Meyers en Mark Willems de band. Vervanging werd gevonden in de ervaren gitarist-zanger Rudy Trouvé en drummer Jules de Borgher, die eerder als chauffeur voor de band fungeerde.
In 1995 besloot Rudy Trouvé de band te verlaten omdat het succes zijn plezier in de band bedierf en hij zich liever bezig wilde houden met zijn vele andere projecten, waaronder Kiss My Jazz waarin ook Mark Meyers en Stef Kamil Carlens meespeelden. Trouvé werd vervangen door de Schot Craig Ward.
Stef Kamil Carlens besloot zich in 1996 geheel te gaan richten op Moondog jr., wat later Zita Swoon wordt, en werd vervangen door Danny Mommens. Voor de tournee voor "The Ideal Crash" werd de band tijdelijk versterkt met Tim Vanhamel, voorheen Evil Superstars.
Rond 2004 vond een aardverschuiving plaats in de bezetting. Ward stopte als bandlid. Danny Mommens startte Vive la Fête en nam Jules de Borgher op in zijn band. Het drietal werd vervangen door Mauro Pawlowski, voorheen Evil Superstars, Alan Gevaert, voorheen Arno, en Stéphane Misseghers, voorheen Soulwax.
In oktober 2016 kondigde Mauro Pawlowski zijn vertrek uit dEUS aan. Hij werd begin 2018 opgevolgd door Bruno De Groote.
In augustus 2021 moest Bruno De Groote de groep verlaten wegens gezondheidsproblemen. Mauro Pawlowski verving hem tijdens optredens later dat jaar. Tijdens een concert in juni 2022 kondigde Pawlowski aan terug vast groepslid te worden.

</doc>
<doc id="18380" url="https://nl.wikipedia.org/wiki?curid=18380" title="Extended play">
Extended play

De afkorting ep (Engels: EP of E.P.) staat voor "extended play". De term verwijst naar een techniek om de speelduur van een grammofoonplaat te verlengen, maar wordt ook gebruikt als alternatieve naam voor mini-album. 
De groef op een grammofoonplaat maakt zijdelingse bewegingen, waarvan de amplitude groter is bij een hogere geluidssterkte.
De spoed, de onderlinge afstand tussen de groeven, moet zo groot zijn dat de groeven niet door elkaar lopen.
Bij een ep wordt de spoed gevarieerd, afhankelijk van de geluidssterkte.
Op een gewone single (45 tpm, 17,5 cm) past meestal een liedje aan elke kant.
Een ep biedt ruimte aan het dubbele.
Daardoor is voor sommigen het woord 'ep' synoniem aan een grammofoonplaatje met vier liedjes.
Een andere methode om de speelduur te verlengen is een single niet op 45 maar op 33 1/3 toeren te snijden en af te spelen.
Oorspronkelijk werd de term ep dus gebruikt voor verlengde singles, tegenwoordig wordt deze nog vooral gebruikt voor geluidsdragers (dus ook cd's) met materiaal dat te lang is om een single genoemd te worden en te kort om als volwaardig album door het leven te gaan. De gebruikelijke lengte voor zo'n ep is ongeveer 15 tot 35 minuten. Een ep duurt in principe nooit langer dan 50 minuten en bevat doorgaans niet meer dan acht à negen nummers. Een album duurt in de regel minimaal 30 à 35 minuten en kan zelfs een lengte van in totaal meerdere uren hebben (bijvoorbeeld verspreid over meerdere geluidsdragers). Het aantal nummers op een album bedraagt in de meeste gevallen rond de tien of meer. Zo niet, dan hebben de nummers vaak een langer dan gemiddelde tijdsduur. De lijn tussen een album en wat als een ep wordt bestempeld is niet zelden in strikte zin vrij dun. Een ep wordt soms ook wel een mini-album genoemd.
In het verleden werden ep's in sommige hitparades niet bij de singles vermeld, maar bij de albums, vanwege de speelduur, of zelfs ook niet bij de albums. Eenzelfde verschijnsel deed zich later voor bij de maxisingles en de 12 inches (op singlegebied) en de mini-lp (op lp-gebied).

</doc>
<doc id="18382" url="https://nl.wikipedia.org/wiki?curid=18382" title="Alberta">
Alberta

Alberta is een provincie van Canada. In het oosten wordt de provincie begrensd door Saskatchewan en in het westen door Brits-Columbia, in het noorden door de Northwest Territories en in het zuiden door de Amerikaanse staat Montana. De hoofdstad is Edmonton terwijl Calgary de grootste stad is. Alberta werd vernoemd naar prinses Louise Caroline Alberta, naar wie ook de in de provincie gelegen plaats Lake Louise en het Louisemeer zijn vernoemd.
Geschiedenis.
Alberta werd een Canadese provincie in 1905. Voordien was het gebied onderdeel van Rupert's Land en werd het mede beheerd door de Hudson's Bay Company. In 1731 stichtten de Fransen er de eerste nederzettingen en in 1882 werd het "District of Alberta" onderdeel van de Northwest Territories. De "North West Mounted Police" (later de Royal Canadian Mounted Police geheten) werd in 1873 in Alberta opgericht. De aanleg van de "Canadian Pacific Railway" bracht een instroom van migranten met zich mee die de bevolking snel deed stijgen.
Rond de jaren 20 van de 20e eeuw werd er voor het eerst olie gevonden in de provincie, maar het duurde tot een olievondst in 1947 vooraleer olie echt van belang werd voor de economie.
Geografie.
Alberta beslaat een oppervlakte van 661.190 km². De prairies domineren het landschap in het oosten en strekken zich uit naar Manitoba. In het westen van de provincie bevinden zich de Rocky Mountains, met onder meer de nationale parken Jasper en Banff.
Het Athabascameer, in het noordoosten van de provincie en deels in Saskatchewan gelegen, is het grootste meer. Andere belangrijke meren zijn het Clairemeer en het Lesser Slave Lake. De belangrijkste rivieren in de provincie zijn de Athabasca, de Bow en de noordelijke en zuidelijke tak van de Saskatchewan.
Het noorden van Alberta wordt bedekt door taiga. Langs de westgrens met British Columbia vindt men de Rocky Mountains terwijl meer naar het zuiden en oosten de provincie vooral bedekt is met prairies en het landschap vlakker is met enige heuvels. In het zuiden van de provincie vindt men de zogenaamde "Badlands". In de streek rond Brooks en Drumheller bevindt zich tevens een van de rijkste fossielbedden ter wereld, waarin resten van tientallen verschillende soorten dinosauriërs zijn gevonden onder meer in het provinciaal dinosauruspark.
Klimaat.
Grote delen van Alberta, met name de prairies, kennen een extreem klimaat met zeer koude winters en hete zomers. Ten oosten van de Rocky Mountains komen chinook-winden voor die de temperatuur in de winter in korte tijd met 10 tot 15 graden Celsius kan laten stijgen. Het noorden en westen van Alberta zijn overwegend natter dan de rest van de provincie terwijl het gebied tussen Calgary en Edmonton bekend staat om de grote hoeveelheden hagel die er kunnen vallen. Alberta is een van de gebieden in Canada die de meeste zonneschijn kennen.
Steden.
De provincie heeft twee grote steden:
Deze zijn samen goed voor zo'n van de bevolking van de provincie.
In volgorde van inwoneraantal in 2019 waren de top 10 grootste gemeenten in Alberta:
Zie voor andere plaatsen de lijst van plaatsen in Alberta.
Natuur.
Er zijn een aantal nationale parken in Alberta:
Bevolking.
Het inwoneraantal van Alberta volgens de telling van 2014 was 4,2 miljoen. Als gevolg van de goede economische omstandigheden trekt Alberta veel mensen aan uit andere Canadese provincies en de bevolkingsgroei is dan ook hoger dan elders in Canada. 81,8% van de bevolking spreekt Engels als moedertaal, de een na grootste moedertaal is Chinees met zo'n 97.275 moedertaalsprekers en 2% spreekt Frans. Minder dan 20% van de bevolking woont op het platteland, de rest woont in de steden. Veruit de meeste mensen zijn van Europese of inheemse afkomst en iets meer dan 10% is lid van een minderheidsgroep. De grootste religie in Alberta is het christendom terwijl er ook kleine moslim- en boeddhistische gemeenschappen zijn.
Politiek.
Het parlement van Alberta bestaat uit één kamer, de "Legislative Assembly", die 83 leden telt. De huidige "premier" is Jason Kenney, die de positie sinds 2019 bekleedt. De kroon wordt in Alberta vertegenwoordigd door een luitenant-gouverneur.
Bij de federale verkiezingen voor het parlement in Ottawa in 2008 wonnen de conservatieven 27 van de 28 zetels. De laatste zetel ging naar de NDP.
De voormalige conservatieve minister-president van Canada Stephen Harper komt uit Alberta.
Er is in Alberta sprake van enige, kleine maar groeiende, afscheidingsbewegingen die de provincie, alleen of met de andere westelijke provincies, van Canada willen afscheiden. Redenen hiervoor zijn onder meer de "Western Alienation" die veel mensen voelen. Een belangrijk deel van de bevolking vindt dat de federale overheid in Ottawa de belangen van de provincie(s) niet of nauwelijks behartigt en dat zij slechts een bron van belastinggeld zijn terwijl alle politieke aandacht uitgaat naar de grotere provincies Ontario en Quebec.
Economie en infrastructuur.
De economie van Alberta is de sterkste van Canada, vooral omdat in bijna de hele provincie olievelden aanwezig zijn. Het bruto nationaal product per hoofd van de bevolking is met ruim 68.000 Canadese dollar het hoogste van Canada.
De olieindustrie is de aandrijfmotor van de economie. De "Athabasca Oil Sands" in het noordoosten van de provincie bevatten wellicht de grootste oliereserves ter wereld. De winning van olie uit teerzand is echter een belasting voor het milieu en het transport naar de VS door de Keystone-pijpleiding is omstreden.
Daarnaast is de petrochemische industrie tevens een belangrijke bron van inkomsten.
Met 5 miljoen stuks vee in de provincie is Alberta de belangrijkste leverancier van vlees in Canada, met een aandeel van bijna 50%. Tarwe is het belangrijkste landbouwproduct van Alberta terwijl, vooral in het noorden, de uitgestrekte bossen bosbouw en houtbewerking mogelijk maken.
In Edmonton en vooral Calgary hebben veel bedrijven hun hoofdkantoor en de dienstensector is hier een belangrijk element. Ook toerisme, met name naar het bergachtige gebied rond de Rocky Mountains, levert veel inkomsten op.
Onderwijs.
De belangrijkste universiteiten in Alberta zijn de Universiteit van Alberta in Edmonton en de Universiteit van Calgary.
Transport.
Alberta kent zo'n 50.000 km verharde weg en een deel van de route van de Trans-Canada Highway loopt door de provincie. Er zijn twee internationale vliegvelden, in Calgary en in Edmonton.

</doc>
<doc id="18384" url="https://nl.wikipedia.org/wiki?curid=18384" title="T.A.T.u.">
T.A.T.u.

T.A.T.u. (in het Russisch Тату) was een Russisch duo gevormd in Moskou in 1999 door Ivan Shapovalov. De groep bestond uit Lena Katina en Joelia Volkova. Met miljoenen verkochte albums wereldwijd waren zij de succesvolste Russische band aller tijden.
In maart 2011 maakten Katina en Volkova bekend uit elkaar te zijn gegaan om zich volledig te gaan bezighouden met hun solocarrières.
Geschiedenis.
1998 - 2000 Oprichting van t.A.T.u..
Ivan Shapovalov en zijn vriend/zakenpartner Alexander Voitinskyi werkten plannen uit om een muzikaal project in Rusland te starten. Met dit idee in het achterhoofd organiseerden Shapovalov en Voitinskyi in 1998 audities in Moskou voor vrouwelijke tieners. Daaruit kozen ze tien meisjes, waaronder de ex-leden van de groep Neposedi, Lena Katina en Joelia Volkova. Beide meisjes blonken uit, vooral met hun uiterlijk en vocale ervaringen, maar de producenten besloten om te beginnen met de 13-jarige Lena Katina, die bij haar auditie het lied "It Must Have Been Love" van Roxette ten gehore had gebracht. Katina begon met de opname van verschillende demo's, waaronder "Joegoslavië", een lied over de NAVO-bombardementen op Joegoslavië. Na de verschillende demo's drong Shapovalov erop aan dat er een ander meisje moest aan worden toegevoegd. Uiteindelijk werd Volkova op het einde van 1998 toegevoegd aan de groep.
Na het voltooien van het duo besloten de producenten de naam Тату (Tatu) te gaan gebruiken. Het is een verkorte versie van het Russische "Eta devochka lyubit 'tu devochku", wat "Dit meisje houdt van dat meisje." wil zeggen. Voor de release van hun eerste Engelstalige album besloten ze te gaan voor t.A.T.u., om een onderscheid te maken tussen een reeds bestaande Australische band met de naam "Tatu".
De volgende jaren namen Katina en Volkova liedjes op met hun producenten. Later verliet Voitinskyi het project en Shapovalov koos Elena Kiper als co-producent en co-schrijver voor hun debuutalbum.
1998-2003: 200 km/h in the Wrong Lane / 200 Po Vstrechnoi.
De eerste single werd voltooid in het najaar van 1999, getiteld Ya Soshla S Uma (letterlijk: "Ik heb mijn verstand verloren", uitgebracht in het Engels als "All the Things She Said"). Het was niet officieel en op single uitgebracht tot december 2000. Het lied beschrijft de onrust in de ziel van een meisje omdat ze verliefd is op een ander meisje. Ze is bang voor de reacties van anderen en ze vraagt haar ouders om vergiffenis. Elena Kiper zei dat het idee voor "Ya Soshla S Uma" kwam toen ze in slaap viel bij haar tandarts en droomde dat ze met een andere vrouw kuste. Ze werd wakker met de woorden "Ya Soshla S Uma." Ivan voegde de tweede zin van het refrein "Mnye nuzhna Ona" ("Ik heb haar nodig") eraan toe.
In mei 2003 vertegenwoordigde t.A.T.u. Rusland op het Eurovisiesongfestival 2003, waar ze als derde eindigden. De deelname van het lesbische stel was niet onomstreden in het orthodox-christelijke Rusland. Ze besloten om "Ne Ver, Ne Boysia" te zingen, maar vanwege Volkova’s stemproblemen konden ze niet deelnemen aan de voorafgaande repetities. De vrouwen eindigden derde, maar beweerden dat ze zouden hebben gewonnen als de Ierse telefoonstemmen waren geteld. Een technische storing binnen Eircom leidde ertoe dat een jury de punten gaf (het was ook opmerkelijk dat, ondanks een nummer 1-hit in Ierland, ze geen punten kregen van de jury). De jury stemde op de repetities, waar alleen Katina aan deelnam. De vrouwen verklaarden later dat het Eurovisiesongfestival voor beginners is, terwijl zij reeds bekend waren en dat ze enkel deelnamen omdat Rusland het hen vroeg. Rusland protesteerde na afloop tevergeefs tegen het resultaat. In datzelfde jaar zongen ze tijdens een concert in Istanbul Sertab Ereners "Everyway That I Can" (Sertab Erener was de winnaar van het Eurovisiesongfestival dat jaar).
2003-2004: Pauze / Reformatie.
Op 26 september 2003 brachten ze een nieuwe cd uit met remixen. In november 2003 werd de cd uitgebracht in Rusland, met twee nieuwe nummers en videoclips. De twee nieuwe nummers waren "Prostiye Dvizheniya" en "Ne Ver, Ne Boysia."
Op 24 november 2003 werd de dvd "Screaming for More" uitgebracht, met onder meer al hun videoclips tot dan toe.
Op 12 december 2003 werd de documentaire "Anatomy of t.A.T.u." uitgezonden op de Russische televisie. Uit de documentaire bleek dat de meisjes geen lesbiennes zijn. Verder volgde men de meisjes tijdens hun deelname aan het Eurovisiesongfestival.
In december 2003 brak t.A.T.u. met Ivan Shapovalov en Neformat. In de maanden hiervoor werden t.A.T.u. en Shapovalov gefilmd voor een show op de televisiezender STS. De serie volgde de groep terwijl ze hun tweede album opnamen. De documentaire werd uitgezonden op de Russische televisie van januari tot maart 2004. Er waren veel geruchten rond de splitsing tot de show werd uitgezonden. De meisjes hielden niet van de houding van Shapovalov, die alleen geïnteresseerd was in het creëren van schandalen. Volkova verklaarde: "Hij [Ivan] besteedt meer tijd in het bedenken van schandalen in plaats van zich bezig te houden met het artistieke. Ik weet zeker dat onze fans liever nieuwe liedjes en nieuwe albums willen dan nieuwe schandalen."
In een van de laatste afleveringen praatte Volkova over een terugkeer naar de VS in het voorjaar van 2004 om nieuwe liedjes op te nemen met nieuwe producenten. Echter, al snel daarna werd ze zwanger, en de opnames werden uitgesteld.
2004-2006: Lyudi Invalidy / Dangerous And Moving.
Op 23 september 2004 werd Volkova moeder van Viktoria (Vika) Paulowna Volkova.
Volkova ging al snel daarna samen met Katina en hun nieuwe producent, Sergio Galoyan, in de studio nieuwe liedjes opnemen. De groep werd geholpen door Universal Music International in het vinden van passende liedjes en in het schrijven van hun nieuwe album.
In augustus 2005 werden "All About Us" en "Lyudi Invalidy" aangekondigd als de eerste singles van respectievelijk het Engelse en het Russische album.
T.A.T.u.'s tweede Engelstalige album werd uitgebracht op 5 oktober 2005 onder de titel Dangerous And Moving. De Russische tegenhanger werd uitgebracht op 19 oktober, getiteld Lyudi Invalidy.
De tweede single die werd uitgebracht was "Friend Or Foe". Kort nadat de videoclip werd uitgebracht, besloot het management de drummer Romand Ratej te vervangen door Steve Wilson en men stelde Domen Vajevec aan als nieuwe bassist.
Op 17 april 2006 keerde t.A.T.u. terug naar de Russische televisie met de show "t.A.T.u. Expedition", die werd uitgezonden op het Russische muziekkanaal Muz Tv. De groep werd gevolgd tijdens de release van hun tweede album en tijdens het opnemen van de video voor hun derde single, "Gomenasai", die werd uitgebracht tijdens de uitzending van de show. Op 28 april werd het startschot gegeven van hun Dangerous And Moving Tour. Op 30 augustus 2006 werd op hun website bekendgemaakt dat de meisjes hun platenmaatschappij, Universal / Interscope, hadden verlaten.
Op 21 november 2006 diende de deelrepubliek Komi in Rusland een aanklacht in tegen t.A.T.u. over het album en het nummer "Lyudi Invalidy". Leonid Vakuev, een vertegenwoordiger voor de mensenrechten van Komi, citeerde het boekje van het album: "Mensen met een handicap [Lyudi Invalidy] weten niet hoe het is om een mens te zijn. Ze zijn namaakgoederen in de menselijk vorm. Ze leven niet, maar ze leven in functie ". Katina reageerde: "Natuurlijk hebben we het over mensen die geen ziel en menselijke gevoelens hebben." Op de vraag of ze iets tegen mensen met een handicap heeft, verklaarde ze dat ze het beledigend vindt om te verwijzen naar mensen door die term, en ze voegt eraan toe: "We nemen foto's met elkaar en we zorgen ervoor dat ze voorrang hebben bij concerten."
2007-2009: Vesyolye Ulybki / Happy Smiles.
Op 17 mei 2007 richtte t.A.T.u. zich tot hun homoseksuele fans: "Toen t.A.T.u.'s tweede album uit kwam, dachten veel van onze homoseksuele fans dat we hen belogen en bedrogen hadden. Dit is niet waar! We hebben dit nooit gedaan en we zijn altijd voorstander geweest voor liefde zonder grenzen." Op 26 mei vlogen de meisjes naar Moskou om deel te nemen aan de Moscow Gay Pride.
Op 12 september 2007 bracht de groep de dvd "Truth" uit. Dit was een opname van hun concert in Sint-Petersburg op 28 april 2006. Het was hun eerste release sinds de groep Universal verliet. Eind 2007 werd "Beliy Plaschik" uitgebracht, de eerste single van hun derde Russischtalige album. Het project werd vervolgens bekend als "Upravleniye Otbrosami", wat zich vertaalt naar "Waste Management". De tweede single, "220", maakte haar radiopremière in mei 2008 en de videoclip werd uitgebracht op hun officiële YouTube-kanaal op 5 juni 2008. "Beliy Plaschik" en "220" stonden allebei op een speciale release, bekend als de "Hyperion-Plate", de allereerste ep van de band. De ep werd uitgebracht op 8 mei 2008 met onder andere muziek, video's, ringtones, wallpapers, … Ter promotie van de ep en hun komende album, trad t.A.T.u. op in Rusland, Dubai, Italië, Egypte en de Verenigde Staten.
Tijdens de release van de "Hyperion-Plate" was "Upravleniye Otbrosami / Управление отбросами" gepland voor juni 2008. Bij de ep zat namelijk een poster met deze releasedatum, samen met een bon voor een korting op het album. De release werd echter abrupt uitgesteld toen de manager van t.A.T.u., Boris Renski, op 5 juni 2008 bekendmaakte dat Joelia Volkova ernstig ziek was. De ziekte van Volkova zorgde voor de annulering van hun concert in Santa Clara, en de zangeres werd niet meer gezien in het openbaar tot de bruiloft van hun producer Sergey Konov, op 5 juli 2008. De groep ging weer aan het werk eind augustus, toen werd bekendgemaakt dat t.A.T.u. het gezicht zou zijn van modeontwerper Marc Jacobs’ wintercampagne in Rusland.
Op 9 september 2008 werd in een persbericht op hun site bekendgemaakt dat het komende album "Vesyolye Ulybki" ( "Happy Smiles") zou gaan heten, in plaats van "Upravleniye Otbrosami" ( "Waste Management"). Het persbericht bevatte ook een lijst met de nummers van het album en een vroege versie van de hoes, maar er werd geen nieuwe releasedatum vermeld. Op 12 september maakte de derde single, "You and I" zijn debuut op de Russische radiozender Love Radio. Het persbericht van de site verdwenen kort daarna, en verscheen terug op 8 oktober met een wijziging van de hoes: het gezicht van de lachende astronaute was verdwenen.
Op 15 oktober kondigde de website van t.A.T.u. aan dat "Vesyolye Ulybki" zou worden uitgebracht op 21 oktober 2008, te beginnen met een actie in twee Soyuz platenzaken in Moskou, waar fans de meisjes konden ontmoeten en hun handtekening konden bemachtigen. Het album kwam ook in voorverkoop op de webwinkel van t.A.T.u.. De liedjes waren ook internationaal beschikbaar op iTunes.
Op 23 oktober verscheen t.A.T.u. op Vladimir Polupanovs "The 7 Premieres" om hun nieuwe album te promoten. Verder werd het dagelijkse leven van de meisjes gevolgd in een nieuwe serie op de website Russia.ru, net zoals dat gebeurde in 2006 met "t.A.T.u. Expedition".
Op 21 oktober 2008 werd "Vesyolye Ulybki" internationaal uitgebracht op iTunes en Amazon.
Op 28 november won t.A.T.u. de MTV Russia Music Award voor "Legende van MTV".
In maart 2009 werd op hun website en MySpace bekendgemaakt dat de groep niet langer als een "fulltime" project zal worden beschouwd en dat Volkova en Katina aan het werken zijn aan soloprojecten. Verder werd er ook vermeld dat er een uitgebreide versie van Happy Smiles zal worden verkocht op hun officiële website. Voor Amazon.com zal een speciale versie gemaakt worden met nieuwe remixen en het album zal worden uitgebracht op vinyl. Ook de releasedatum van t.A.T.u.’s derde videoclip werd bekendgemaakt. Op 17 april werd de videoclip voor "Snegopady" voor het eerst uitgezonden op MTV Rusland.
Op 10 mei gaven de meisjes een speciaal concert op het Eurovisiesongfestival 2009 in Moskou. Ze traden ook op als intervalact in de 1e halve finale op 12 mei.
2009-heden: Waste Management en pauze.
Op 13 juli werd de Engelse versie van "Snegopady", namelijk "Snowfalls", toegevoegd aan de playlist van MTV Baltic. Op 14 juli was het liedje beschikbaar op Amazon.com en iTunes.
Op 30 oktober werd de Engelse versie van "Beliy Plaschik", getiteld "White Robe", uitgebracht op het YouTube-kanaal van Coquiero Verde Records. Op 30 november verscheen de videoclip op het YouTube-kanaal van t.A.T.u. in hoge kwaliteit. Er werd aangekondigd dat t.A.T.u.'s derde internationale album zou worden uitgebracht onder de naam "Waste Management", op 15 december in Brazilië, Argentinië en Chili. Dit werd echter wegens onbekende redenen uitgesteld. Wel werd de Russische versie van Waste Management beschikbaar op de webwinkel van de groep. Op 3 december bereikte de videoclip van White Robe de nummer 1-positie op MTV Brazilië. Op 22 januari 2010 werd op de site van t.A.T.u. aangekondigd dat de Braziliaanse release van Waste Management plaats zal vinden op 25 januari, terwijl het album in Argentinië en Chili op 1 februari zal worden uitgebracht. Ook wordt er gekeken voor een release in Colombia, normaal gezien op 8 maart.
De derde single van Waste Management werd "Sparks", de Engels tegenhanger van "220". Op 13 april 2010 verscheen de video op het YouTube-kanaal van t.A.T.u. en werd ze uitgezonden op MTV Brazilië.
Op 11 december 2012 trad t.A.T.u. op bij The Voice Romania met het nummer "All the Things She Said", ter gelegenheid van het tienjarig bestaan van het album "200 km/h in the Wrong Lane".

</doc>
<doc id="18385" url="https://nl.wikipedia.org/wiki?curid=18385" title="Printer">
Printer

Een printer is een apparaat dat de uitvoer van een computer, scanner of digitale camera afdrukt, meestal op papier.
Bekende producenten van printers zijn onder andere
Sharp, Konica Minolta, Kyocera,
Samsung, Canon, Epson, Hewlett Packard (HP), Lexmark, Brother Industries, Nashuatec, Océ, Ricoh, Xeikon en Xerox.
Men kan printers in categorieën onderbrengen op basis van diverse criteria: drukprocedé, toepassingsbereik en papierinvoer.
Printers voor thuisgebruik zijn vaak geïntegreerd met een scanner. Vaak kan men dan ook het gescande tegelijk afdrukken, zonder dat er een computer nodig is, en het apparaat dus gebruiken als kopieerapparaat. Dit wordt wel een "all-in-one printer" genoemd.
Drukprocedé.
Regeldrukkers.
Een regeldrukker bestaat uit een snel draaiende "ketting", metalen "band" of "rol" waarop alle letters één of meer keren als type (letter in reliëf) voorkomen.
De "ketting" lijkt enigszins op een fietsketting. Op iedere schakel staat een type. Elke letter komt een of twee keer voor. De ketting loopt horizontaal langs het papier. Een metalen "band" is eigenlijk hetzelfde, maar deze bestaat niet uit schakels. De ketting of band loopt om twee wielen die aan weerszijden van de printeenheid zijn opgesteld.
Een "rol" bevat op iedere printpositie het volledige alfabet. Bestaat het alfabet uit 100 tekens en zijn er 80 printposities (80 tekens op een regel), dan bevat de rol 8000 typen. De rol draait om een horizontale as.
Achter de ketting, band of rol bevindt zich het inktlint. Dit lint is even breed als het papier en loopt over rollen boven en onder de printeenheid.
Achter het inktlint bevindt zich het papier, en daarachter bevindt zich op elke printpositie een hamertje.
Het papier beweegt van beneden naar boven door de printeenheid. De ketting, band of rol draait rond. Op het moment dat de juiste letter voorbijkomt, slaat een hamertje het papier naar voren, waardoor de letter via het inktlint een afdruk maakt op het papier.
Zijn alle letters van een regel afgedrukt, dan schuift het papier een positie op.
De afdruk wordt dus op dezelfde manier gevormd als bij een schrijfmachine, met een inktlint, maar het papier wordt tegen de type geslagen in plaats van andersom. Het papier moet dan ook niet te stug zijn.
Afhankelijk van de snelheid van de ketting kan een regeldrukker 5 tot 20 regels per seconde afdrukken. Dit was in de jaren 1960-1980 de snelste manier om grote hoeveelheden tekstuele gegevens op papier te krijgen. Regeldrukkers zijn inmiddels volledig vervangen door industriële laserprinters.
Matrixprinters.
Matrixprinters bouwen de tekst op met een printkop die kleine pinnetjes door een inktlint op papier drukt. Op die manier worden teksten, maar ook grafische afbeeldingen op papier gezet. De hoogte van de printkop is meestal even hoog als een regel. De printkop beweegt horizontaal langs het papier. Aan het eind van de regel gaat de printkop terug naar het begin en schuift het papier op.
Latere matrixprinters schrijven de regels beurtelings van links naar rechts en andersom ("bidirectioneel"). Hierdoor wordt tijd bespaard. Dit wordt meestal gecombineerd met "logic seeking", dat wil zeggen dat de printer na het printen van een regel tekst (die misschien halverwege de pagina eindigt) beslist in welke richting de volgende regel moet worden afgedrukt.
Matrixprinters zijn tegenwoordig nog in gebruik op postkantoren en in bedrijven waar met doordrukpapier wordt gewerkt, bijvoorbeeld aanvoerbrieven bij de Nederlandse bloemenveilingen.
Margrietwiel-, daisywheel- of letterwielprinters.
Margrietwielprinters maken, net als moderne typemachines, gebruik van een schijf met daarop alle letters. De ronde schijf waarop aan de buitenkant de letters staan lijkt op een margriet of madeliefje. Margrietwielprinters zijn nauwelijks meer in gebruik. 
Evenals bij de matrixprinter kan worden gekozen voor een traditioneel inktlint of een eenmalig carbonlint. Bij toepassing van het eerste gaat de kwaliteit van de afdruk achteruit naarmate het lint langer in gebruik is. Bij toepassing van het tweede is er altijd een constante kwaliteit, doordat elke positie van het lint maar eenmaal voor de printkop komt; bovendien is de afdruk iets scherper doordat het carbonlint dunner is.
Ook printers met het letterbolletje van IBM werden gebruikt voor uitvoer op papier. Voor- en nadelen waren gelijk aan die van de letterwielprinter. En ten slotte werd ook wel een telex-apparaat gebruikt voor uitvoer op papier, waarbij de letters op een kleine cilinder stonden.
Thermische printers.
Thermische printers zetten de tekst op papier door gebruik te maken van hittegevoelig papier. Dit papier bevat chemicaliën die bij verhitting een verbinding aangaan; dit is te zien als een verkleuring op het papier. De verhitting vindt plaats door middel van een printkop. Op deze printkop bevindt zich een aantal punten, vergelijkbaar met een matrixprinter; deze worden verhit. Het papier wordt onder lichte druk langs deze punten geleid. Thermische printers worden voornamelijk gebruikt voor het printen van bonnen. Dit kan op een standaardrol met wit papier of voorbedrukt papier. Tegenwoordig zijn de afdrukken met de thermische printer ook erg snel (tot circa 200 mm/s).
Thermische printers zijn in gebruik in (oudere) faxapparaten, kassasystemen, medische systemen, betaalsystemen in restaurants (draagbare en vaste systemen) en lotto-systemen. Ze zijn tevens de standaardprinters voor het bedrukken van toegangskaartjes ofwel tickets. Enkele bekende merken: Boca Systems, Zebra, ToshibaTec.
Thermische overdrachtsprinters.
Thermische overdrachtsprinters brengen kleurstoffen, in de vorm van een gekleurde was, met behulp van warmte van een reservoir of folie over op papier.
Inkjetprinter.
De werking van een inkjetprinter is grotendeels hetzelfde als die van matrixprinters, maar in plaats van met naaldjes de tekst op papier te zetten, worden er via de printkop minuscule inktdruppels op het papier gespoten.
Intrinsiek is de inkt niet duur (misschien enkele tientallen euro's per liter), maar de fabrikanten van dit type printers voor de consumentenmarkt geven hoge kortingen op de aanschaf van hun printer, en verplichten de gebruikers daarna om de zeer dure inkt(patronen) van hun eigen merk aan te schaffen. Men betaalt in de inkt dus eigenlijk de aanschaf van de printer.
De fabrikant Canon spreekt van 'Bubblejet printers'.
Laser- en ledprinters.
Een laserprinter maakt gebruik van een fysisch proces waarbij het papier over verschillende rollen geleid wordt, waarbij eerst gedeeltes van een lichtgevoelige drum elektrisch geladen worden met behulp van een pulserende laser die via een snel roterende spiegel (laserprinter) of een ledbalk (ledprinter) de drum bestrijkt. Een fijn zwart (of anders gekleurd, in geval van een kleurenprinter) poeder ("toner") wordt aangebracht op de geladen gedeeltes doordat het aangetrokken wordt door het magnetische veld dat op de geladen delen van de drum aanwezig is. Er bestaan twee varianten op dit procedé: zogenaamde zwartschrijvers (zwarte pixels worden geschreven op de drum) en witschrijvers (witte pixels worden geschreven op de drum). Het beeld op de drum wordt overgebracht op het papier, waarna door verhitting van het papier de toner gefixeerd wordt. Dit type printer geeft op dit ogenblik het mooiste resultaat.
Een laserprinter slaat een hele pagina tegelijk op in zijn geheugen. Hiertoe had hij vroeger een kleine computer ingebouwd die de binnenkomende gegevens (de paginabeschrijving, bijvoorbeeld Postscript of PCL) vertaalde in een uit puntjes opgebouwd paginabeeld. Nu zowel de personal computer als de verbinding tussen computer en printer veel sneller is geworden, laten de meeste laserprinters het aan de aansturende computer over om het paginabeeld te berekenen.
Toepassingsbereik.
Printers kunnen worden onderscheiden op basis van het toepassingsbereik: er zijn individuele printers, netwerkprinters en productieprinters.
Gangbare classificaties worden bepaald door de printbare papierbreedte, de printsnelheid en printvolume.
Gebruikelijke indeling naar papierbreedte:
Printsnelheid wordt uitgedrukt in pagina's per minuut (ppm). Moderne productieprinters halen snelheden van meer dan 240 ppm en printvolumes van miljoenen pagina's per maand. Grootformaat printers drukken hun productiecapaciteit uit in vierkante meter per uur (m2/h). Dit kan variëren van een paar vierkante meter per uur tot enkele honderden.
Papierinvoer.
Men kan printers ook categoriseren naargelang van de wijze waarop het papier wordt ingevoerd.
De vellenprinter of ""cut sheet" printer werkt met vooraf op het juiste formaat gesneden vellen. Hieronder vallen vrijwel alle inkjet-, laser- en thermische overdrachtsprinters. Voor matrix- en letterwielprinters was vaak een speciale papiergeleider of een voorraadbak nodig om op losse vellen te kunnen printen.
Matrix- en regelprinters maken gebruik van kettingpapier. Dit is een doorlopende strook papier die aan de zijkanten voorzien is van een rand ("pinfeed") waarin gaten zijn aangebracht op een afstand van 12,7 mm (5 inch). Transportwielen in de printer ("tractors") grijpen in deze gaten. Na het printen kan de strook papier in losse vellen worden gescheurd. Voor dat doel is het papier geperforeerd. De pinfeed kan meestal ook worden afgescheurd. De afstand tussen de perforaties is onvermijdelijk een veelvoud van 12,7 mm, vanwege de pinfeed. Meestal is dat 279,4 mm (11 inch), wat overeenkomt met de hoogte van het Amerikaanse standaardformaat ("Letter"). In Europa wordt papier verkocht waarvan de vellen 304,8 mm (12 inch) hoog zijn, zodat een vel op de maat A4 (297 mm) kan worden afgesneden.
De rollenprinter of "continuous feed"" printer werkt met papier op rollen dat pas na het printen wordt gesneden. De rollenprinter kan op zeer hoge snelheden werken en wordt vooral gebruikt voor middelgrote en grote oplagen.
Moderne toepassingen.
Enerzijds worden printers minder nodig naarmate men informatie kan raadplegen via beeldschermen, ook op mobiele apparatuur, anderzijds is een nieuwe toepassing de "e-ticket": men koopt dan via internet een afbeelding die moet worden afgedrukt. Deze afdruk doet dienst als toegangsbewijs of vervoersbewijs. Bij het nog modernere systeem van "mobile ticketing" is juist weer geen printer nodig.
In stations en winkels staat soms een apparaat waarmee men tegen betaling afbeeldingen kan afdrukken, vaak met allerlei mogelijkheden om de bestanden aan te leveren, zoals aansluitingen voor diverse gegevensdragers, en Bluetooth. Het is vooral voor foto's, een tekst zal men dan ook zelf van tevoren moeten omzetten in een afbeelding, en mogelijk is alleen een erg kleine afdruk (fotoformaat) mogelijk. Voor een e-ticket is dit niet altijd bruikbaar.
3D-printer.
Met een 3D-printer kunnen 3D-objecten geprint worden. Tot voor kort waren 3D-printers duur en werden alleen commercieel toegepast. Door "open source" projecten daalt de prijs snel en worden ze ook voor de (handige) consument betaalbaar.

</doc>
<doc id="18387" url="https://nl.wikipedia.org/wiki?curid=18387" title="Tatu">
Tatu



</doc>
<doc id="18388" url="https://nl.wikipedia.org/wiki?curid=18388" title="Intellectueel eigendomsrecht">
Intellectueel eigendomsrecht



</doc>
<doc id="18389" url="https://nl.wikipedia.org/wiki?curid=18389" title="Terts (muziek)">
Terts (muziek)

Een terts (van Latijn: "tertius", de derde) is in de muziektheorie het interval in een diatonische toonladder tussen een eerste toon en de daarboven liggende derde. Een terts omvat twee toonafstanden. Het interval tussen bijvoorbeeld de tonen c en e is dus een terts. Men zegt dat de e een terts boven de c ligt. Daarnaast wordt ook de toon die in een diatonische toonladder op de derde toontrap ligt, de terts genoemd. Zo is de e de terts in de toonladder van c. Ook wordt de tweeklank die bestaat uit twee tonen die een terts uit elkaar liggen, als terts aangeduid. De tweeklank c-e is een terts, of de tonen c en e vormen een terts. 
Samen met hun omkeringen, de sexten, zijn de tertsen de meest voorkomende intervallen in de klassieke muziek, tezamen vormen zij de ruggengraat van functionele harmonie. Vanwege het historisch steeds veelvuldiger voorkomen van tertsen en sexten na circa 1350 is de stemming van de intervallen in de geschiedenis meermaals aangepast, om al deze harmonieën welluidender te maken.
Varianten.
Tertsen worden nog onderscheiden in grote, kleine, verminderde en overmatige tertsen.
Grote terts.
Een grote terts is opgebouwd uit twee hele toonafstanden. Men duidt een grote terts wel afgekort aan met M3 (het basisinterval van majeur).
Kleine terts.
Een kleine terts is opgebouwd uit een hele en een halve toonafstand. Men duidt een kleine terts wel afgekort aan met m3 (het basisinterval mineur).
Verminderde terts.
Een terts die bestaat uit twee halve toonafstanden, heet een verminderde terts. Deze is aanmerkelijk zeldzamer dan zijn omkering, de overmatige sext.
Overmatige terts.
Een terts die bestaat uit een hele en een anderhalve toonafstand, heet een overmatige terts. Deze is zeer uitzonderlijk, omdat een overmatige terts enharmonisch gelijk is aan een reine kwart.
Tertsen in reine stemming.
Bij een reine stemming is de frequentie van de grote terts 5/4 van de frequentie van de grondtoon, wat overeenkomt met 386,31 cents. De kleine terts is dan 6/5 van de grondtoon, wat overeenkomt met 315,64 cents.
In de gelijkzwevende stemming, die tegenwoordig in de Westerse muziek het meest gebruikt wordt, liggen deze verhoudingen anders, omdat daarin alle intervallen behalve de octaven worden aangepast aan de verdeling van het octaaf in 12 identieke toonschreden van 100 cents elk. De grote terts is daarbij dan dus precies 400 cents, en de kleine precies 300 cents.
Septimale kleine terts.
De septimale kleine terts is de toon die precies 7/6 keer zo hoog is als de grondtoon.

</doc>
<doc id="18392" url="https://nl.wikipedia.org/wiki?curid=18392" title="Linschoten (dorp)">
Linschoten (dorp)

Linschoten is een dorp dat onderdeel is van de gemeente Montfoort in de Nederlandse provincie Utrecht. Linschoten is gelegen aan de N204 tussen Woerden en Montfoort. In het dorp gaat het riviertje de Lange Linschoten over in de Korte Linschoten.
Geschiedenis.
Linschoten wordt voor het eerst genoemd in 1172 als "Lindescote", een samenvoegsel van "Linde" (de naam van een riviertje) en "scote" (een stuk land dat uitkomt boven het laagland). Hoewel er in 1270 pas voor het eerst een vermelding is van een versterkt Huis te Linschoten, was dit er waarschijnlijk ook al in 1172.
In 2024 werd langs de Korte Linschoten een zwaard uit de 11e eeuw gevonden, het zwaard van Linschoten.
Het dorp Linschoten vormde het middelpunt van een heerlijkheid die door het Kapittel van Oudmunster in Utrecht in pacht werd uitgegeven, totdat het kapittel de heerlijkheid in 1633 aan Johan Strick verkocht. Het grondgebied van deze heerlijkheid besloeg het dorp Linschoten, de polder Rapijnen, de Hoge en de Lage Polder van Linschoten, de polders IJsselveld en Mastwijk. Tussen 1661 en 1672 was de raadpensionaris Johan de Witt heer van Zuid- en Noord-Linschoten.
In de Franse tijd (1 januari 1812) ontstond de gemeente Linschoten uit samenvoeging van tien voormalige heerlijkheden, waarvan de belangrijke in het bezit van de familie Strick van Linschoten waren.
Van 19 september 1814 tot 1 april 1817 bestond de bijzondere situatie dat de gemeente in twee provincies lag. Het grootste deel lag in Utrecht, maar Snelrewaard met Lange Linschoten in Zuid-Holland. Op 1 januari 1817 werd Snelrewaard (met Lange Linschoten) weer afgescheiden en op 1 januari 1818 werden Wulverhorst (met Linschoter Haar en Vlooswijk-Kromwijk) en Achthoven (met Heeswijk) weer zelfstandig. Op 8 september 1857 werden Achthoven, Linschoten en Wulverhorst echter weer samengevoegd tot één gemeente. Op 1 januari 1989 werden Linschoten, Willeskop en Montfoort samengevoegd tot de gemeente Montfoort.
Monumenten.
Een deel van Linschoten is een beschermd dorpsgezicht. Verder zijn er in het dorp tientallen rijksmonumenten, zie hiervoor de lijst van rijksmonumenten in Linschoten.
Inwoners.
Linschoten heeft bijna 4000 inwoners. Een schimpnaam voor de inwoners is "ballensnoepers".

</doc>
<doc id="18395" url="https://nl.wikipedia.org/wiki?curid=18395" title="Lijst van Nederlandse waterschappen">
Lijst van Nederlandse waterschappen

Een waterschap of hoogheemraadschap is een overheidsinstantie die in een bepaalde regio in Nederland tot taak heeft de waterhuishouding te regelen. 
Voor het jaar 2005 bestonden er grote waterschappen met kleinere 'inliggende' waterschappen. Deze kleinere waterschappen zijn uiteindelijk opgeheven en hun taken overgenomen door de grotere waterschappen, waardoor er geen verschil meer bestaat tussen grote en inliggende waterschappen. Ook bestonden er in de periode 1950-2005 in delen van Nederland zuiveringschappen, die specifiek belast waren met de waterkwaliteit in hun gebied. Ook deze zijn opgeheven en hun taken overgenomen, zodat sinds 1 januari 2005 alle waterschappen zowel verantwoordelijk zijn voor de kwantiteit (waterpeil) als de kwaliteit van het water.
Lijst van Nederlandse waterschappen.
Als gevolg van fusies resten er per 1 augustus 2018 nog 21 waterschappen. De nummering komt overeen met de kaart.
Geschiedenis.
In 1850 kende Nederland nog 3500 waterschappen. Sindsdien is het aantal sterk afgenomen tot 21 in 2018:

</doc>
<doc id="18396" url="https://nl.wikipedia.org/wiki?curid=18396" title="TATu">
TATu



</doc>
<doc id="18397" url="https://nl.wikipedia.org/wiki?curid=18397" title="TATU">
TATU



</doc>
<doc id="18400" url="https://nl.wikipedia.org/wiki?curid=18400" title="Grote terts">
Grote terts



</doc>
<doc id="18401" url="https://nl.wikipedia.org/wiki?curid=18401" title="Schijfloze computer">
Schijfloze computer

Een schijfloos (Engels: "diskless") computersysteem is een systeem dat, zoals de naam al aangeeft, geen harde schijf of ander extern geheugen heeft.
Een (traditionele) harde schijf kan zeer nuttig zijn omdat hij veel data kan bevatten en kosteffectief kan worden ingezet, maar er zijn ook enkele nadelen, namelijk:
Toepassingen.
Doordat flashgeheugen gemakkelijk een compleet besturingssysteem kan bewaren, ontstaan er steeds meer 'schijfloze' computers. Daarnaast zijn er vele technische toepassingen waarbij de ingebouwde computer geen harde schijf heeft.
Personal Computer.
Een personal computer bevat over het algemeen een grafische gebruikersinterface, een tekstverwerker en mogelijkheden om te e-mailen en te Internetten. Om het besturingssysteem tijdens het opstarten te laden zijn er de volgende mogelijkheden:
Terminal.
Een terminal is een computer waarmee enkel op een centrale computer gewerkt wordt.
Ingebed systeem.
Voor industriële besturingen worden vaak computers gebruikt die in de machines ingebouwd zitten. Deze computers kunnen soms een harde schijf gebruiken, maar vaak ook niet omdat die computers meestal een beperkte taak hebben.

</doc>
<doc id="18407" url="https://nl.wikipedia.org/wiki?curid=18407" title="Cuijk (plaats)">
Cuijk (plaats)

Cuijk (; dialect: "Kuuk") is een plaats in het noordoosten van de Nederlandse provincie Noord-Brabant, in de gemeente Land van Cuijk. Op telde de plaats inwoners, verdeeld over woningen, met een gemiddelde WOZ-waarde van , op een oppervlakte van km².
Het dorp ligt op de westoever van de Maas, hemelsbreed 13 kilometer ten zuiden van Nijmegen.
Naam.
De naam Cuijk is afgeleid van het Keltische woord 'Keukja', wat 'kromming' of 'bocht' betekent. Dit duidt op de kromming of bocht in de Maas ter hoogte van Cuijk. 'Keukja' werd later door de Romeinen verbasterd tot 'Ceuclum', waaruit uiteindelijk de naam Cuijk ontstond.
Geschiedenis.
Voorgeschiedenis.
Al honderden jaren voor de jaartelling woonden er relatief veel mensen in deze streek. De Kelten hielden vee, bebouwden het land en woonden in grote houten hutten of schuren. Voor hun doden droegen zij extra zorg.
Op het Kampse Veld in Haps vond men begin 20e eeuw een nederzetting uit ongeveer 700 jaar v.Chr. Ook in Cuijk zijn sporen aangetroffen uit de prehistorie. Zo werden in 1844 bij de Haanhof veel ronde grafheuvels aangetroffen uit de bronstijd. In deze heuveltjes waren urnen met menselijke beenderresten bijgezet. Dergelijke vondsten had men in 1825 ook gedaan op de Kalkhof.
Ceuclum.
Toen Julius Caesar kort voor onze jaartelling Gallië veroverde en de Romeinse invloed doordrong tot het gebied veranderde er veel. De Rijn werd de grens van het Romeinse Rijk. Een rij van legerplaatsen of castella, waarin Romeinse legioenen waren gelegerd, zorgden voor de verdediging. Voorbeelden hiervan zijn Nijmegen, Xanten, Keulen en Bonn.
De legerplaatsen waren verbonden door heerwegen. Een van deze wegen liep van Nijmegen naar Tongeren via Cuijk. In de 20e eeuw zijn vele sporen van deze weg gevonden onder Cuijk en Sint Agatha en verder naar het zuiden. Door zijn ligging en verbindingen kon Cuijk in de Laat-Romeinse tijd uitgroeien tot een regionaal handelscentrum.
Er bestaat nog een Romeinse wegenkaart in een middeleeuwse natekening, de zogenaamde Peutinger kaart (Tabula Peutingeriana). Op een uithoek hiervan komt in langgerekte vorm de oudste geografische schets van Nederland voor. De wegen zijn aangegeven met Romeinse afstandsmaten en de voornaamste Romeinse nederzettingen worden aangeduid door een of ander bouwwerk. Naast Nijmegen staat hierop ook Ceuclum, het tegenwoordige Cuijk. Bij Ceuclum lag in de laat-Romeinse tijd een brug die onderdeel was van bovengenoemde heerweg. Restanten van deze brug zijn te bezichtigen in Museum Ceuclum.
Verdere opgravingen zijn verricht bij de Sint-Martinuskerk, die op een verhoging is gelegen. In 1937, 1939 en 1949 werden hier de fundamenten van een Romeins castellum uit de 4e eeuw opgegraven en ook Merovingische en Karolingische scherven. Deze duiden erop dat Cuijk gedurende een zeer lange tijd continu bewoond is geweest. Een voorloper van de Sint-Martinuskerk was gebouwd op twee Gallo-Romeinse tempels.
In 2017 werden tijdens rioleringswerkzaamheden in de Grotestraat een spitsgracht (gracht rondom een castellum), resten van een beeld, aardewerk en brokstukken van muurschilderingen aangetroffen. Volgens de archeologen duiden de laatstgenoemde vondsten op de aanwezigheid van een badhuis.
Middeleeuwen.
Een bekende legende is dat Cuijk ooit stadsrechten heeft gehad maar deze verkocht heeft aan het dorp Grave dat nu wel een stad is. Werkelijk bewijs hiervoor is tot dusver niet gevonden. Desondanks wordt Cuijk soms geduid als een voormalige stad.
Vanaf de 11e eeuw zijn de Heren van Cuijk in de geschiedenis aantoonbaar. Deze adellijke familie, afkomstig uit Malsen (nu Buurmalsen, Geldermalsen), had nauwe banden met de Graven van Holland, Gelre en Vlaanderen. Ze noemden hun geslacht naar het oude Romeinse "Ceuclum". In hun machtssfeer ontstond de heerlijkheid Land van Cuijk. Omstreeks 1133 werd de heer verbannen wegens de moord op Floris de Zwarte, en werd het kasteel te Cuijk verwoest. Toen hij terugkeerde vestigde hij zich te Grave, wat de hoofdplaats werd van het Land van Cuijk. Vooral Jan I van Cuijk was een belangrijk heerser. Hij bracht het Land van Cuijk in de Brabantse invloedssfeer en in 1308 verleende hij de gemeenterechten aan de bevolking van Cuijk en andere dorpen, zodat dezen van de woeste gronden gebruik konden maken.
Hoewel het bestuur van het Land van Cuijk in Grave zetelde, vond de Landdag (een jaarlijks beraad van de verschillende dorpen) in Cuijk plaats, en ook de Hoofdbank, een soort rechtbank voor het Land van Cuijk, bevond zich hier.
Tachtigjarige oorlog en Republiek.
Het Land van Cuijk werd in 1559 in pandschap aan Willem van Oranje gegeven. Zowel Oeffelt als de Heerlijkheid Boxmeer behoorden echter niet tot het Land van Cuijk. Kasteel Middelaar en Kasteel Bleijenbeek (1589) werden door de Spanjaarden belegerd. In 1602 werd Grave door Prins Maurits veroverd, maar het Land van Cuijk bleef in een onzekere positie tussen de Spaanse en Staatse Nederlanden, tot het in 1648 bij de Republiek der Nederlanden werd gevoegd. Hiermee verloren de katholieken hun rechten en waren ze in eerste instantie op een grenskerk te Oeffelt aangewezen, om na 1672 een schuurkerk aan de "Molenstraat" te mogen betrekken.
In 1712 vond een grote dorpsbrand plaats, waarna de strodaken werden verboden en pannendaken voorgeschreven. Einde 18e eeuw kende Cuijk een windmolen en een rosmolen.
Omstreeks 1800 kregen de katholieken hun parochiekerk weer terug en in 1809 werd de nu nog bestaande Hervormde kerk op de hoek Markt/Grotestraat gebouwd.
Moderne tijd.
De Maas zorgde voor veel overstromingen, waarbij die van 1820, 1861, 1880 en 1926 kunnen worden genoemd. Mede hierdoor was de streek nogal geïsoleerd. Er werd echter een spoorweg aangelegd die op 1 juni 1883 in gebruik werd gesteld. Ook in Cuijk kwam een spoorwegstation. In hetzelfde jaar kwam er ook een postkantoor, nadat in 1850 al een hulppostkantoor was ingericht.
Bedrijvigheid.
De economische activiteit uitte zich in tal van jaarmarkten waar stoffen, vee en dergelijke werden verhandeld. Dit maakte Cuijk tot een streekcentrum. Industrie was er ook. Er waren omstreeks 1860 ook tal van bedrijven. Dat van Johannes van Susteren vervaardigde weegschalen en koffiemolens. Andere bedrijven produceerden brandkasten en brandspuiten, er waren twee bierbrouwerijen en verder waren er werkplaatsen waar orgels respectievelijk kerkornamenten werden gefabriceerd. Voorts waren er enkele leerlooierijen, de eerste in 1835 opgericht, en kaarsenmakerijen. De belangrijkste industrie was de tabaks- en sigarenindustrie. Tabak werd verbouwd en verwerkt tot sigaren. In 1859 was er de Krommeniese fabriek van J. Baars &amp; Zonen die in Cuijk een filiaal had. Later kwamen er meer sigarenfabrieken, terwijl de fabriek van Baars de "Victor Hugo"-sigaren produceerde. Hier werkten in 1930 146 mannen, 31 vrouwen en 41 kinderen. In 1907 bestond te Cuijk al de melkfabriek Lacto, die in 1924 werd overgenomen door Nutricia en zich in babyvoeding ging specialiseren. In 1917 kwam er de zoutzuurfabriek van G.B. Wolf.
Naoorlogse tijd.
Op het einde van de Tweede Wereldoorlog was Cuijk weliswaar bevrijd (op 17 september 1944), maar de overzijde van de Maas zou daar tot maart 1945 op moeten wachten. Beschietingen en de bijbehorende verwoesting van veel huizen waren het gevolg.
De gunstige ligging aan de Maas en de spoorlijn Nijmegen-Venlo lokte na de Tweede Wereldoorlog veel bedrijven naar Cuijk. Er werden Maashavens ten westen van Katwijk aangelegd en kwamen er grote bedrijventerreinen. De bevolking nam daarbij toe van 5.645 in 1950 tot 15.300 in 1975. Omstreeks 1960 werd begonnen met de aanleg van de nieuwbouwwijk "De Valuwe" (ongeveer 1.500 woningen) ten noorden van Cuijk, en in 1970 begon men met de bouw van "Padbroek", in zuidelijke richting. In 1980 werd ook met de wijk "Heeswijkse Kampen" een aanvang genomen. Deze ligt ten noordwesten van de dorpskern. In 2005 heeft de bouwkoorts aan de noordelijke rand van de Heeswijkse Kampen toegeslagen; tot 2012 worden er aan de rand van de wijk nog eens 1.200 woningen bijgebouwd.
Nijmeegse Vierdaagse.
De laatste dag van de Nijmeegse Vierdaagse is de Dag van Cuijk, met een ontvangst die uitgroeide tot een zeven dagen durend feest. Sinds 1935 wordt er een pontonbrug over de Maas gemaakt voor de deelnemers door de 105 Geniecompagnie Waterbouw.
Natuur en landschap.
Kenmerkend voor Cuijk is de ligging direct aan de Maas. Het dorp Cuijk heeft zich sterk uitgebreid, waardoor er weinig open ruimte meer is te vinden. Ten zuiden van de kom, nabij de wijk Padbroek, zijn enkele broekbossen te vinden, gerelateerd aan voormalige Maasbeddingen. Deze bossen vormen het natuurgebied Zevenhutten.
Verkeer en vervoer.
Cuijk is bereikbaar via de A73. 

</doc>
<doc id="18408" url="https://nl.wikipedia.org/wiki?curid=18408" title="IBM PC">
IBM PC



</doc>
<doc id="18412" url="https://nl.wikipedia.org/wiki?curid=18412" title="Melissa Etheridge">
Melissa Etheridge

Melissa Lou Etheridge (Leavenworth, Kansas, 29 mei 1961) is een Amerikaanse singer-songwriter. Ze scoorde in Nederland haar grootste hit met "Like the Way I Do" (1989), waarvan een liveversie in het voorjaar van 1993 een top 3-hit werd in zowel de Nederlandse Top 40 als de Mega Top 50.
Etheridge is ook bekend als activist voor homorechten. Tijdens de eerste inauguratie van president Bill Clinton in januari 1993, maakte ze publiekelijk bekend dat ze lesbienne is.
In 2007 werd haar hit "I Need to Wake Up" bekroond met een Oscar voor originele song in de film "An Inconvenient Truth". In 2011 kreeg ze een ster op de beroemde Hollywood Walk of Fame.
Privéleven.
Van 1990 tot 2000 was Etheridge getrouwd. Het paar kreeg twee kinderen. In 2001 documenteerde Etheridge de breuk en andere ervaringen in haar boek. Van 2003 tot 2010 was ze opnieuw getrouwd. Het paar heeft een tweeling. Melissa is sinds 1985 woonachtig in Los Angeles. 
Tijdens de Grammy Awards in 2005 maakte ze haar terugkeer naar het podium waar ze het nummer "Piece of My Heart" speelde van Janis Joplin. 
Melissa Etheridge kreeg in 2013 een relatie met een goede vriendin. Het paar trouwde op 31 mei 2014 in San Ysidro Ranch in Montecito, Californië.

</doc>
<doc id="18418" url="https://nl.wikipedia.org/wiki?curid=18418" title="Gothic metal">
Gothic metal

Gothic metal is een muziekgenre binnen de metal dat getypeerd wordt door klassieke invloeden, een donker, emotioneel, soms ook agressief geluid, en hoge vrouwelijke vocals, eventueel afgewisseld met agressieve zang of 'grunt' van mannelijke bandleden (net als bij doommetal). Bij gothic metal speelt romantiek en liefdesverdriet meestal een grote rol. De Britse heavymetalband Paradise Lost lag aan de basis van het ontstaan van het genre, met hun album "Gothic" uit 1991 waarin sopraanzang vermengd werd met "death growls". Tegen het midden tot eind jaren 90 waren bands als The Gathering en The 3rd And The Mortal uitgebreid aan het experimenteren met de stijl.
Veel gothicmetalbands gebruiken een groot aantal symfonische elementen in hun muziek. De muziekstijl wordt dan symfonische gothic metal genoemd.
Overigens heeft gothic metal muzikaal nauwelijks verwantschap met gothicmuziek. Het genre kreeg zijn naam vanwege de gothic uitstraling qua kleding en vormgeving.
Het album "Mandylion" van de band The Gathering wordt wel genoemd als het eerste Nederlandse gothicmetalalbum en zangeres Anneke van Giersbergen als de moeder van de gothic metal. De term gothic metal werd echter minstens vier jaar eerder al gebruikt om het werk te benoemen dat de Britse band Paradise Lost toen net klaar had. In Amerika werd de plaat "Bloody Kisses" van Type O Negative ook gothic metal genoemd. Ook wat het concept van symfonische-gothicmetalband met zangeres betreft, kan men verwijzen naar het Noorse Theatre Of Tragedy, dat in 1995 al een album in het genre uitbracht. Feitelijk moet gothic metal worden gezien als een aftakking van de doommetal, die op haar beurt eind jaren 80 van de 20e eeuw uit deathmetal ontstond. The Gathering zette wel de deur open naar grotere successen, in vergelijking met de vrij obscure doommetalkringen van de vroege jaren 90 van de 20e eeuw.
Gothic metal in België.
Vertegenwoordigers van gothic metal in België zijn, behalve de reeds genoemde bands, onder meer: Akem Manah, Avatar, Azylya, Dagorlad, Danse Macabre, Eternal Darkness, Fading Bliss, Gnais en Valkyre, 
Gothic metal in Nederland.
In Nederland zijn Asrai en The Dreamside vertegenwoordigers van gothic metal. Bands als Autumn, Epica, Within Temptation, Nemesea, Delain en After Forever worden wel als gothic aangeduid, maar vallen stilistisch ook onder powermetal of symfonische metal (die subgenres zijn van progressieve metal).
Enkele bekende gothicmetalbands.
Veel bands kunnen in meerdere genres worden ondergebracht, waarbij het onderscheid tussen met name gothic metal en doommetal niet altijd even duidelijk is. Onderstaand enkele bekende gothicmetalbands.

</doc>
<doc id="18419" url="https://nl.wikipedia.org/wiki?curid=18419" title="Folk">
Folk

Folk is een muziekstijl gebaseerd op de oorspronkelijk van generatie op generatie overgedragen volkseigen of regionale volksmuziek, bestaande uit dansmuziek en verhalende liederen voor elke gemoedstoestand en gelegenheid, zoals liefde, blijdschap, verdriet, bruiloft, werk, overspel, ziekte, dood. Het kent daardoor zeer veel uiteenlopende gezichten, al worden in het Westen meestal de Noord-Amerikaanse en Engelse variant bedoeld. 
Belangrijk kenmerk van de muziek is het gebruik van traditionele muziekinstrumenten zoals viool, tin-whistle, banjo, accordeon of trekharmonica. Als muziekgenre is het in de jaren vijftig opgekomen, en floreerde het in de jaren zestig en zeventig tot heden. Artiesten binnen het (Engelse) genre zijn Bob Dylan, Woody Guthrie, Joan Baez en Iain Matthews.
Het genre is enigszins verwant aan singer-songwritermuziek, blues en country en wordt vaak akoestisch (dus niet elektrisch versterkt) uitgevoerd.
Folk in Nederland en Vlaanderen.
In Vlaanderen wordt het genre vertegenwoordigd door bands als Wannes Raps en mensen zoals Bobbejaan Schoepen, Herman Dewit ('t Kliekske), De Kadullen, Walter De Buck, Hubert Boone (De Vlier, Brabants Volksorkest), Alfred Den Ouden en aanvankelijk partner Kristien Den Hollander en Wannes Van de Velde. Door deze volksmuzikanten worden ook wel opnieuw doedelzakken, draailieren en allerlei andere instrumenten gebouwd naar modellen uit het verleden.
Het genre doet in Nederland van zich spreken met groepen en solisten als Anois, Dommelvolk, Pater Moeskroen, Rapalje, Mallemoer, Tangarine, Blue Dew, Wolverlei, Kennèh en The Lasses.
Sommigen balanceren op de vage grens van folk en kleinkunst, zoals Willem Vermandere en Gerard van Maasakkers; en in een latere generatie Marc Hauman. Op diezelfde grens evolueren Dirk Van Esbroeck, De Vaganten en De Elegasten die eigen muziek maken bij bestaande gedichten. Amorroma speelt eigentijdse traditionele muziek/folk bij gedichten die door Jowan Merckx zelf, de oprichter van de groep Amorroma, geschreven zijn.
Een aantal van deze groepen breidt het mechanisme van het op eigentijdse wijze invullen van volksmuziek uit naar het Nederlandse taalgebied, en voegen daar oude muziekinstrumenten als hommel, doedelzak en draailier aan toe. Een belangrijke stimulans komt in de jaren zeventig van de groep Fungus, die zich laat inspireren door Britse folkrockgroepen zoals Fairport Convention. Eind jaren zeventig beleeft de Nederlandse folkrevival, die eind jaren zestig was ingezet, zijn voorlopige hoogtepunt met tal van festivals, waaronder het "Rotterdam Folk Festival" "Winterfolk in Dordrecht", openluchtfestival de Folkdag Moergestel, dat vier jaar op rij duizenden folkliefhebbers trok met een internationaal programma. Vervolgens zakt de revival voor lange tijd in, zeker vergeleken met Vlaanderen.
Ook daar is het genre in de jaren tachtig eerder marginaal, maar dankzij folkstages die eerst in Galmaarden en later in Gooik worden georganiseerd, groeit de interesse in de volksmuziek terug en veel jonge mensen voelen er zich opnieuw toe aangetrokken. In de jaren 90 begint de tweede folkrevival.
Het platenlabel Wild Boar Music wordt opgericht door "Folkcorner Den Appel" uit Asse, Erwin Libbrecht van Kadril neemt het later over. Door dit platenlabel wordt voor het eerst de Vlaamse folk op de nationale en internationale kaart geplaatst.
Het repertoire wordt fel uitgebreid door enerzijds nieuwe composities "in de traditionele stijl" en anderzijds door onderzoek van oude bronnen. Hubert Boone vindt een schat aan dansmuziek bij de laatste fanfare-balmuzikanten, en Walter De Buck brengt Karel Waeri en de sociale strijd van de 19e eeuw terug onder de aandacht. De Brusselse cafezanger Jan De Baets wordt gecoverd door 't Kliekske en door Wannes Van de Velde maar ook door Johan Verminnen; Wannes graaft ook in het repertoire van Frans Lamoen. En in de persoon van Dree Peremans actualiseert de VRT historische bronnen, in het project De liedboeken.
Hieruit volgt voor de folk een grote bloei met vaste waarden zoals de groep Kadril, Ashels en Fluxus en jongere groepen zoals, Ambrozijn, AedO, Laïs, Tref, Griff en vele andere groepen. In Nederland ontstond rond die tijd Wè-nun Henk. Livemuziek is echter erg belangrijk voor de folk. Het belang van programmatoren als 't Smiske (Asse), Muziekcentrum Dranouter (Dranouter) en Muziekclub 't Ey (Belsele) voor de nieuwe folkrevival is dan ook niet te onderschatten. Vroegere brandpunten van folkactiviteit in Vlaanderen waren onder andere Den Heksenketel in Antwerpen, tSleutelgat in Haren, De Zon in Dranouter.
De bloei van folk in Vlaanderen is ook te merken aan de vele folkfestivals (Na Fir Bolg, Folkfestival Ham, Labadoux, Brosella, Deerlycke Folkfestival, M'Eire Morough, Feestival/nu Gooikoorts en aan de vele concerten en dansbals die georganiseerd worden. In Vlaanderen is Dranouter nog steeds het grootste festival dat aandacht heeft voor folk. 
Daarnaast bestaat een nieuwer fenomeen: folkbals. Onder de naam Boombal worden deze sinds 2000 georganiseerd in Gent, oorspronkelijk door accordeonist Wim Claeys, en vandaar verspreidde het fenomeen zich over Vlaanderen, waar in veel steden maandelijks bals zijn. In 2010 is Folk in Limburg ontstaan. In Nederland worden ook folkbals georganiseerd, maar nog op kleinere schaal.
Recent zijn er ook veel jonge groepen ontstaan waaronder dr. Eugène, EmBRUN, Naragonia, Magister, Framed Folk, vooral rond de folkbals, en vaak gegroeid uit de cursussen en stages in Gooik.
In Nederland was Folkwoods het bekendste folkfestival, ieder tweede weekend van augustus. 
Enkele Nederlandse folkbands zijn:
Psych folk.
In Amerika ontstond in de jaren 60 van de 20e eeuw de psychedelische folk. Deze muziek is vooral experimenteel gericht en eclectisch van aard en vermengt folk met andere muziekgenres en vaak zijn de drums of percussie polyritmisch. Men spreekt ook wel van New Weird America als het om dit genre gaat, maar die benoeming is iets breder en bevat ook niet-folkbands.

</doc>
<doc id="18420" url="https://nl.wikipedia.org/wiki?curid=18420" title="Biomonitoring">
Biomonitoring

Biomonitoring is het systematisch in een tijdreeks verzamelen van gegevens van biotische componenten (organismen) van ecosystemen. Monitoring kan worden uitgevoerd door herhaalde inventarisatie van een selectie van soorten (zoals indicatorsoorten) of door herhaalde vegetatiekarteringen.
Gebruik indicatorsoorten.
Behoefte aan biomonitoring bestaat er bij het natuurbeheer, waar men geïnteresseerd is in de effectiviteit van verschillende beheermaatregelen. Bepaalde soorten in een ecosysteem kunnen worden gebruikt als indicatoren. Indicatorsoorten dienen gevoelig te zijn voor veranderingen in de (abiotische) factor die bestudeerd dient te worden. Van deze indicatorsoorten is bekend hoe hun populaties door deze factor worden beïnvloed. Als dan in andere ecosystemen het voorkomen van een aantal indicatorsoorten wordt bestudeerd dan kan uit die data relatief snel de status van het ecosysteem worden geschat ten opzichte van deze factoren. 
Voorbeelden van monitoring met behulp van indicatorsoorten zijn:
Biomonitoring wordt indirect ook gebruikt in de paleologie, waarbij men de status van deze factoren in het verleden probeert te ontdekken, aan de hand van de aanwezigheid van indicatorsoorten als fossielen in het sediment, om zo iets te kunnen zeggen over de 'natuurlijkheid' van een bepaald ecosysteem. 
Bij menselijke populaties is sprake van humane biomonitoring, bijvoorbeeld via bloedonderzoek. 

</doc>
<doc id="18423" url="https://nl.wikipedia.org/wiki?curid=18423" title="Portable network graphics">
Portable network graphics

Portable network graphics, meestal afgekort als PNG (uit te spreken als "ping", vaak als initiaalwoord uitgesproken) is een bestandsformaat voor rasterafbeeldingen met verliesloze compressie. "PNG's not GIF" wordt soms als recursief backroniem gebruikt voor PNG.
Geschiedenis.
Het PNG-formaat is in 1995 in het leven geroepen als alternatief voor het toen populaire GIF-formaat.
Een reden daarvoor was juridisch: het GIF-formaat maakt namelijk gebruik van de LZW-compressiemethode, die op dat moment nog geoctrooieerd was, en octrooihouder Unisys begon van softwaremakers te eisen dat er betaald zou worden voor licenties om LZW in programma's te mogen gebruiken. Veel opensourceprogramma's vervingen hun GIF-ondersteuning daarom door PNG. In 2006 zijn de laatste voor GIF relevante LZW-octrooien in alle landen verlopen.
Technische voordelen.
Daarnaast heeft PNG technische voordelen. Het gebruikt compressie, waardoor PNG-afbeeldingen weinig ruimte innemen in vergelijking met ongecomprimeerde formaten zoals BMP en TGA, maar dit zonder enig verlies van beeldkwaliteit, zoals wel gebeurt bij bijvoorbeeld JPEG.
GIF comprimeert in principe ook verliesloos, alleen ondersteunt het maximaal 256 kleuren (8 bits). Hierdoor kan er beeldinformatie verloren gaan bij het reduceren van het aantal kleuren, terwijl PNG 24 bits ondersteunt. Ook biedt GIF slechts zeer eenvoudige ondersteuning voor transparantie (één kleur kan als transparant worden gebruikt), terwijl PNG gedeeltelijke transparantie ondersteunt middels een alfakanaal. In een PNG-afbeelding kan dus voor elke pixel niet alleen een rood-, groen- en blauwwaarde worden opgegeven, maar ook een transparantie ("alfawaarde"). Het gevolg hiervan is dat elke pixel een bepaalde hoeveelheid transparantie kan hebben, bijvoorbeeld helemaal doorzichtig of gedeeltelijk doorzichtig met bijvoorbeeld wat donkerrood eroverheen.
Een PNG-afbeelding kan, net als een GIF-afbeelding, een "kleurenpalet" hebben. Dit houdt in dat er maximaal 256 kunnen worden gebruikt, wat de bestandsgrootte, door het kleinere aantal bits per kleur, extra verkleint. Hierdoor is PNG zeer geschikt voor zowel het verliesloos opslaan van afbeeldingen als voor het besparen van geheugenruimte voor eenvoudige afbeeldingen. Voor grotere afbeeldingen waarin niet alle details volledig aanwezig hoeven zijn (zoals bij foto's) blijft JPEG een goed alternatief, omdat het een hogere compressie kan halen en dus kleinere bestandsgrootte.
Nadelen.
Doordat de destijds veel gebruikte webbrowser Internet Explorer tot en met versie 6.0 het PNG-formaat qua transparantie niet volledig ondersteunde, konden gebruikers van deze browser PNG-afbeeldingen op websites niet goed zien. Daardoor is het PNG-formaat lange tijd niet zo populair als GIF geweest, maar inmiddels wordt op meer websites het PNG-formaat gebruikt dan het GIF-formaat. Internet Explorer 7 en hogere versies beschikken wel over (gedeeltelijk) correcte PNG-ondersteuning. Bijna elk modern beeldverwerkingsprogramma ondersteunt het PNG-formaat zonder problemen.
Een nadeel ten opzichte van JPG is de bestandsgrootte, die gemiddeld soms twee tot vier keer groter is dan JPG. Dit komt doordat PNG de afbeeldingsgegevens zonder verlies opslaat, terwijl JPG compressie met verlies toepast. Het gevolg van de grotere bestandsgrootte is dat het downloaden van PNG-afbeeldingen gemiddeld langzamer gaat. Voor het afbeelden van fotomateriaal wordt dan ook vaker JPG gebruikt omdat het verschil in kwaliteit vaak niet merkbaar is met het blote oog.
Verwante formaten.
Wat vroeger niet kon met PNG (en wel met GIF) was het ondersteunen van geanimeerde beelden. Tegenwoordig bestaat er APNG of Animated PNG, een PNG-afbeelding die animaties ondersteunt. Reclamemakers ontdekten de animatiemogelijkheden van GIF op het internet rond de tijd dat PNG geïntroduceerd werd, wat de opkomst van PNG, maar vooral het verdwijnen van GIF, vertraagde. Tegenwoordig wordt voor bewegende advertenties vaak animated GIF gebruikt.
Een ander verwant formaat is JNG, dat JPEG-compressie in een PNG-achtig formaat biedt. Het is vooral ontworpen om te combineren met Multiple-image Network Graphics (MNG).

</doc>
<doc id="18425" url="https://nl.wikipedia.org/wiki?curid=18425" title="Slag bij Nieuwpoort">
Slag bij Nieuwpoort

De Slag bij Nieuwpoort was een veldslag die op 2 juli 1600, tijdens de Tachtigjarige Oorlog, werd uitgevochten tussen het Staatse en het 'Spaanse' koninklijke leger.
Maurits van Nassau, de latere prins van Oranje, was door de Staten-Generaal van de Nederlanden naar Vlaanderen gestuurd om de stad Duinkerke in te nemen. De kaapvaart vanuit deze stad bracht veel schade toe aan de handelsvloot van de Republiek der Zeven Verenigde Nederlanden. Onverwacht kwam een groot Spaans leger onder leiding van aartshertog Albrecht van Oostenrijk richting Vlaanderen, wat leidde tot een veldslag nabij Nieuwpoort. De tocht naar Duinkerke werd uiteindelijk afgeblazen, zodat het doel niet bereikt werd. De slag is mede vanwege het gemakkelijk te onthouden jaartal een van de bekendste gebeurtenissen uit de Nederlandse geschiedenis.
Situering.
Voorgeschiedenis.
De Republiek der Zeven Verenigde Nederlanden was in 1568 in opstand gekomen tegen Spanje en had vanuit de gewesten Holland en Zeeland het grondgebied waar zij de soevereiniteit over had, uitgebreid. Dit gebeurde met name tijdens de Tien Jaren, toen alle nog Spaansgezinde steden boven de Rijn in handen waren gekomen van de Republiek. In 1598 had Spanje vrede gesloten met Frankrijk ("Vrede van Vervins"), waardoor Spanje zich meer kon richten op de strijd in de Nederlanden. De tweede bondgenoot van de Republiek die de Triple Alliantie in 1596 had ondertekend, was Engeland. Engeland vocht de gevechten met Spanje voornamelijk op zee uit, maar de partijen waren in onderhandeling over vrede. Vrede tussen Engeland en Spanje zou kunnen betekenen dat de Republiek alleen kwam te staan in de strijd tegen Spanje.
De Spaanse koning Filips II had op 6 mei 1598, kort voor zijn dood op 13 september 1598, als bruidsschat de Nederlanden overgedragen aan zijn dochter Isabella van Spanje. Zij huwde op 18 april 1599 haar achterneef Albrecht van Oostenrijk, de zesde zoon van keizer Maximiliaan II, die in 1596 aangesteld was als landvoogd der Nederlanden. Met het afstaan van de Nederlanden, vastgelegd in de Akte van Afstand, hoopte Spanje de rust in de Nederlanden terug te laten keren. Uit de mond van Filips II was al eens opgetekend dat hij het belangrijker vond dat het katholieke geloof in de Nederlanden gehandhaafd bleef, dan dat ze onderdeel uitmaakten van het Spaanse rijk. Toch was er hoop dat de Nederlanden met een nieuwe landvoogd tot inkeer zouden komen en uiteindelijk in de schoot van Spanje zouden terugkeren. Spanje behield na de overdracht van de Nederlanden aan Isabella nog wel de bevoegdheid om een nieuwe landvoogd aan te stellen, zodat Spanje alleen op papier afstand deed. In de akte waren daarnaast voorwaarden gesteld waarin bepaald werd dat de Nederlanden weer onder een Spaanse vorst zouden komen te vallen als het echtpaar kinderloos kwam te overlijden. Ook mochten eventuele kinderen alleen met toestemming van de Spaanse koning trouwen en moesten eventuele dochters met een prins van de Spaans-Habsburgse tak trouwen. In Spanje werd Filips II opgevolgd door Filips III.
Gedurende de afwezigheid van Albrecht in de Nederlanden, wegens zijn huwelijk met Isabella, werd hij als landvoogd vervangen door zijn oom, kardinaal Andreas van Oostenrijk. Deze waarnemende landvoogd ondernam in deze korte periode een aantal pogingen om de Republiek te verzwakken op militair vlak.
In 1598 voerde de legeraanvoerder Francesco de Mendoza, admiraal van Aragon, een veldtocht uit in het oosten van de Republiek, waarbij hij onder meer Rijnberk (Rheinberg) veroverde. De opmars van Mendoza kon worden gestuit door strategisch handelen van Maurits van Nassau, de legeraanvoerder van de Republiek en tevens stadhouder van Holland, Zeeland, Utrecht, Gelderland en Overijssel. Het jaar erop trok Mendoza wederom de Republiek in met 26.000 infanteristen en 300 ruiters, maar zijn aanval op Zaltbommel werd midden augustus 1599 afgeslagen. De Republiek had in de jaren van de aanvallen van Mendoza besloten tot een minder offensieve houding, vanwege de schulden door de veldtocht van 1597, maar in 1600 wilden de Staten-Generaal weer de aanval op Spaansgezinde steden inzetten.
Duinkerke en Nieuwpoort.
Duinkerke was de belangrijkste stad aan de kust van de Nederlanden die nog in handen was van de Spanjaarden. Door Alexander Farnese was het belangrijkste deel van de Spaanse vloot dat actief was rondom de Nederlanden in 1585 verplaatst naar Duinkerke. In deze haven konden reders zich vestigen die een kaperbrief hadden bemachtigd van de Hoge Admiraliteitsraad die gezeteld was in Brussel. Nieuwpoort was een kleinere havenplaats aan de kust waarvandaan ook kaapvaart plaatsvond. De stad lag aan de Noordzee bij de monding van de IJzer. De kaapvaart die plaatsvond vanuit Duinkerke en Nieuwpoort bracht scheepvaart en visserij van de Republiek grote schade toe. Daarom werd in 1587 besloten de Duinkerker kapers en de Nieuwpoorter kapers als zeerovers te behandelen. Daarnaast werd de Vlaamse kust, met de havens, geblokkeerd door een bijna permanent aanwezig vlooteskader. Desondanks konden regelmatig kapers de blokkade omzeilen en schade toebrengen aan de scheepvaart van de Republiek. De blokkade van Duinkerke speelde een rol tijdens de mislukte tocht van de Spaanse Armada in 1588, waarbij Alexander Farnese Spaanse troepen in Duinkerke wilde laten inschepen om ze over te laten zetten naar Engeland voor een invasie. Door de hoge kosten van de blokkade en de scheepsverliezen door de kapingen bleven Duinkerke en in mindere mate Nieuwpoort, een doorn in het oog van de Republiek.
Besluit tot belegering.
De Staten-Generaal wilden, gesteund door raadpensionaris Johan van Oldenbarnevelt, in 1600 een aanvallender houding aannemen ten opzichte van Spanje. Op verschillende plaatsen in de Nederlanden muitten Spaansgezinde soldaten wegens slechte uitbetaling. Dit was onder meer het geval in de forten Crèvecoeur en Sint-Andries. De Staten-Generaal stuurden daarom Maurits zo snel mogelijk naar Sint-Andries, dat wegens zijn ligging voor de Republiek het waardevolste was van de twee forten. Een aanval bleek echter niet noodzakelijk: Maurits bood 125.000 gulden aan de Spaansgezinde troepen om het fort over te kunnen nemen, hetgeen door de muiters werd geaccepteerd. Zo kreeg de Republiek op een goedkope en gemakkelijke manier een strategisch gelegen fort in handen. Een belegering had veel meer tijd, moeite en geld gekost.
Na de inname van Sint-Andries werd door de Staten-Generaal met Maurits overlegd over het volgende oorlogsdoel. Met name de Staten van Holland waren er groot voorstander van om "Duynkercke metten eersten souden aentasten ende belegeren om also de landen van Holland te ontheffen vande groote costen die se jaerlijcks totte equippage ter zee moesten doen." ("Duinkerke als eerste te belegeren om zo Holland te verlossen van de grote kosten die ze kwijt is aan het beveiligen van de zee".) Door het innemen van deze kapershaven wilden ze dus ten gunste de Republiek, maar vooral hun eigen provincie, een eind maken aan de hoge kosten die gemoeid waren met de blokkade van de Vlaamse kust.
De belangrijkste reden om Duinkerke aan te vallen was dus om de handelsvaart en de visserij tegen de kaapvaart te beschermen. Ook moest het de Franse koning Hendrik IV ertoe aanzetten om de strijd tegen Spanje weer op te pakken. De aanval zou immers plaatsvinden in een gebied waar hij ook belang bij had. Spanje zou daardoor weer op meer dan één front strijd moeten gaan leveren. Tevens werd verwacht dat Maurits bij zijn opmars steun van de Vlaamse bevolking zou krijgen in verband met de overlast die men al lange tijd ondervond van muitende Spaanse soldaten. Een laatste argument was dat Duinkerke na verovering aan Engeland overgedragen kon worden. De schuld van de Republiek bij Engeland, die ontstaan was door het afsluiten van leningen om belegeringen te financieren, zou zo afgelost kunnen worden en Engeland zou de controle krijgen over Het Kanaal. De Staten van Holland konden voor deze veldtocht de Staten van Zeeland bereid vinden, maar Maurits en zijn neef Willem Lodewijk van Nassau-Dillenburg, stadhouder van Friesland, hadden de nodige twijfels. Het Staatse leger zou in geval van een belegering van Duinkerke ver in vijandelijk gebied een actie uitvoeren terwijl diverse Spaansgezinde steden, zoals Gent en Brugge, in de rug lagen. Omsingeling van het leger zou het einde van de Republiek kunnen betekenen, omdat het land dan open lag voor de vijand. Een belegering van Duinkerke zou ook betekenen dat andere vijandelijke steden in de Nederlanden die dichter bij Holland lagen, zoals 's-Hertogenbosch, Grave en Venlo, niet aangevallen konden worden omdat de Staten-Generaal niet voldoende geld konden opbrengen voor een tweede veldleger. Als dienaar van de Staten-Generaal moest Maurits zich echter schikken naar de wil van de politiek en hij begon met het maken en uitvoeren van plannen voor een belegering van Nieuwpoort en Duinkerke.
Tocht.
Staatse leger.
Om de Republiek niet onbeschermd te laten, liet Maurits Filips van Hohenlohe-Neuenstein en Willem Lodewijk met een deel van het leger achter. Dit leger zorgde met aanvallen op Heusden en 's-Hertogenbosch voor afleidingsmanoeuvres.
In Vlissingen werd een leger bijeen gebracht van 13.000 man voetvolk en 3000 cavaleristen. Ook werden 1300 schepen verzameld. Het Staatse leger stond onder de leiding van Maurits van Nassau. De medewerkers in zijn staf waren Willem Lodewijk van Nassau (die in de Republiek achterbleef), de graaf Lodewijk Gunther van Nassau als generaal van de cavalerie, en zijn jongere halfbroer Frederik Hendrik.
De manschappen werden samen met 37 stukken geschut overgezet naar Philippine, een schans die voor de landing van de hoofdmacht werd ingenomen door een kleine legereenheid onder aanvoering van Ernst Casimir van Nassau-Dietz, waarna het Staatse leger via Brugge richting Oostende trok. Oostende was als een van de weinige steden in Vlaanderen in handen van de Republiek. Er bleken te weinig paarden beschikbaar te zijn om de vele wagens met levensmiddelen, gereedschappen en geschut mee te nemen. De door de Staten-Generaal verwachte steun van de Vlamingen bleef uit. Meermalen werd zelfs het drinkwater door de boeren vergiftigd, zodat het niet door het leger gedronken kon worden. Het Staatse leger brandde op 26 juni 1600 op zijn beurt Eeklo af. Vlak voor Oostende werd op 27 juni 1600 de schans bij Oudenburg ingenomen. Het leger bleef er twee tot drie dagen zodat de positie van het bolwerk Oostende versterkt kon worden door de schansen in de omgeving, het fort van Bredene en de schans Snaaskerke te veroveren. Het garnizoen dat bij Snaaskerke gelegerd was, werd in zijn geheel door Staatse troepen vermoord.
Een deel van het geschut dat niet direct door het Staatse leger was meegenomen, werd vanuit een groot arsenaal in Dordrecht per schip naar Oostende gebracht, waarna het door het leger over land meegevoerd zou worden. Maurits had tijdens de tocht kolonel Piron weggestuurd om de wegen richting Duinkerke en Brugge te verkennen, maar Maurits zou geen bericht van hem ontvangen. Sailly werd later gestuurd, maar hij verdwaalde. Een afvaardiging van de Staten-Generaal was in Oostende aanwezig om toezicht op nauwkeurige uitvoering van de instructies te houden en de resultaten van het beleg af te wachten. Maurits ging er nog steeds van uit dat het Spaanse leger nog niet in het veld was gebracht en daarnaast dat het meerdere dagen opgehouden zou kunnen worden bij het fort van Oudenburg. Voorbij Oostende vorderde het Staatse leger vanwege de slechte wegen slechts langzaam richting de monding van de IJzer. De wegen moesten meermalen eerst door de staatsen begaanbaar worden gemaakt. Op 1 juli bereikten ze bij Nieuwpoort de IJzer, die overgestoken werd zodat de stad omsingeld kon worden.
Regeringsleger.
Een deel van het 'Spaanse' regeringsleger (ongeveer 9000 man) was vanwege de aanvallen van Hohenlohe onder leiding van Luis de Velasco naar het oosten van de Nederlanden gemarcheerd omdat de legerleiding een belegering van 's-Hertogenbosch verwachtte. Op 20 juni bereikte Velasco het bericht dat een grote vloot vanuit Dordrecht naar de Noordzee was vertrokken, reden voor hem zijn leger op Maastricht terug te trekken. Drie dagen later werd duidelijk dat Maurits bij Oostende was aangekomen en dat de vloot daar geschut had gelost. Nu besloot Velasco in snelle marsen (ongeveer 200 km in vijf dagen) met zijn leger naar Gent te trekken, waar hij zich voegde bij de uit Diest afkomstige strijdmacht van Albrecht van Oostenrijk. Albrecht kon het leger deels betalen doordat zijn vrouw Isabella van Spanje voor dit doel haar sieraden had verkocht. Het gezamenlijke leger, bestaande uit soldaten uit Spanje, Italië, Ierland en Wallonië, trok op 29 juni 1600 richting Brugge om de confrontatie met het Staatse leger aan te gaan.
De slag.
Maurits had voor de veldslag 9400 man voetvolk en 2500 man ruiterij tot zijn beschikking. Albrecht beschikte over twee tercio's infanterie (6000 tot 7000 man) en 1200 cavaleristen. Het aantal kanonnen van het Staatse leger was slechts zes, van het Spaanse leger acht. Daarnaast werd een grote verscheidenheid aan wapens gebruikt, zoals roer, haakbus, piek en musket. Beide legers worden als zeer ervaren en gedisciplineerd omschreven, maar het Staatse leger had een grotere wendbaarheid.
Eerste confrontatie.
Het Staatse leger werd verrast door de snelle opmars van de Spanjaarden, mede doordat het geen berichten had gekregen van de verkenners. Die snelheid was onder meer mogelijk doordat het Spaanse leger gebruik maakte van de wegen die de Staatsen begaanbaar hadden gemaakt en die in goede staat waren achtergelaten. Bovendien verwachtte Maurits hooguit een Spaans leger van 3000 soldaten, niet een leger met een omvang van circa 8000 manschappen. Het Spaanse leger heroverde op 1 juli zonder al te veel moeite Fort Oudenburg en sloeg 's avonds wat verder het kamp op in Leffinge. Pas op deze dag werd Maurits verwittigd van de aanwezigheid van deze troepenmacht. Eerst dacht hij dat het een afleidingsmanoeuvre was, een uitval van Juan de Ribas die met 2000 man in Sluis gelegerd was. Toen hij 's nachts bericht kreeg dat Oudenburg gevallen was, besefte Maurits dat dit wel degelijk de hoofdmacht van het leger van Albrecht was en dat een veldslag nabij was.
Maurits stuurde nog een brief naar de Staten-Generaal in Oostende waarin hij meldde dat de brug bij Leffinge moest worden vernietigd. Maar voordat de brief bij de Staten aankwam, was het Spaanse leger Leffinge al gepasseerd en controleerde het reeds de omgeving. De achterhoede van het Staatse leger, bestaande uit 2500 infanteriemanschappen en vijfhonderd ruiters, was de IJzer nog niet overgestoken. Ze werd onder leiding van Maurits' neef Ernst Casimir van Nassau-Dietz naar Mariakerke nabij Oostende gestuurd om Albrecht daar tegen te houden. Maurits zou zijn neef dan met de hoofdmacht zo spoedig mogelijk te hulp komen. De confrontatie bij zonsopgang op 2 juli 1600 was echter van korte duur. Na nauwelijks een half uur sloegen de Staatsen op de vlucht toen ze de overmacht aan Spaanse troepen zagen. De Schotten vluchtten in de richting van de nabije Noordzee waar zij, 800 man in totaal, werden gedood door hun achtervolgers. Ernst Casimir kon met de overblijvende Zeeuwen ternauwernood een onderkomen vinden in Oostende. De slachting van de Schotten was geheel volgens het bevel van Albrecht van Oostenrijk, hij had zich namelijk ten doel gesteld het Staatse leger geheel te vernietigen en Maurits en zijn jongere halfbroer Frederik Hendrik als gevangenen naar Spanje mee te nemen. Frederik Hendrik, die later de bijnaam "Stedendwinger" zou krijgen, was als kolonel van de cavalerie mee in het Staatse leger. Maurits had een gevoelige tik gekregen door de eerste slag te verliezen. Om geen onrust te veroorzaken gaf hij opdracht de nederlaag voor zijn troepen geheim te houden.
Albrechts keuze tot een veldslag.
Albrecht stond hierna voor de keuze om óf direct naar Nieuwpoort te trekken óf het Fort Albertus, even buiten Oostende, te veroveren. Na de verovering van het fort zou de verbinding tussen Oostende en het Staatse leger verbroken zijn. Maurits had ondertussen de Staatse schepen die bij Nieuwpoort aanwezig waren de Noordzee opgestuurd. Zo voorkwam hij niet alleen dat deze in brand werden gestoken, maar maakte 
hij zijn troepen ook duidelijk dat ze het gevecht moesten aangaan, omdat ze zich niet op de schepen zouden kunnen terugtrekken. Een aantal van deze schepen werd waargenomen door Albrecht, die vermoedde dat de belangrijkste officieren van het Staatse leger naar Oostende werden gevaren. Hierop trok hij, mede op advies van zijn commandanten, door naar Nieuwpoort, waar volgens hen een verzwakt leger aangetroffen zou worden. Van fort Albertus dachten zij juist dat dit grootschalig zou zijn versterkt. Bij het besluit naar Nieuwpoort op te trekken hadden diverse argumenten een rol gespeeld. Zo werd deze mogelijkheid als buitenkans gezien om het leger van Maurits in open veld te bestrijden. Ook zou de Spaanse legerleiding het Staatse leger zo min mogelijk tijd moeten gunnen om zich voor te bereiden of te ontkomen. Daarnaast zou bij het wachten met het aangaan van een veldslag het Staatse leger de mogelijkheid worden gegeven om hulp uit Frankrijk of Engeland in te roepen. Meteen tot de aanval overgaan werd daarom als beste optie gezien.
Verkenningen.
In de ochtend van 2 juli gaf Maurits zijn leger opdracht onmiddellijk terug te keren naar de noordelijke zijde van de IJzer zodat geprofiteerd kon worden van de lage waterstand van dat moment. Na deze doortocht liet hij rond 11 uur zijn troepen in drie linies opstellen vanaf de hoogwaterlijn van het strand tot in de duinen van Lombardsijde. Het mulle zand en de steile duinen zouden het lastig maken voor de aanvallers zodat de Staatse troepen zich slechts defensief behoefden op te stellen.
Het Spaanse leger werd voor het eerst waargenomen door ruiters uit Oostende die de aanvoerder van een deel van de Staatse cavalerie, Lodewijk Gunther van Nassau, waarschuwden. Om geen paniek te veroorzaken trok Lodewijk Gunther zich niet direct terug, maar vroeg om bijstand van de infanterie van Maurits. De Staatse commandanten beraadslaagden om een aanval op de Spaanse troepen uit te voeren, maar door verschil van inzicht tussen de commandanten Francis Vere (infanterie) en Lodewijk Gunther (cavalerie) werd dit plan afgeblazen. Maurits koos er na de vergadering voor om de veldslag te overzien vanaf een punt in de achterhoede. Zijn commandanten gaf hij opdracht om naar eigen inzicht te handelen.
Aartshertog Albrecht was niet op de hoogte van de werkelijke sterkte van het leger van zijn tegenstander en aarzelde even vooraleer de strijd aan te gaan. Toen hij echter de Staatse vloot Nieuwpoort zag uitvaren, dacht hij dat er een terugtocht aan de gang was en dat Maurits zich ergens aan boord zou bevinden. Albrecht besloot de strijd aan te gaan en liet zijn troepen zich in slagorde opstellen met de bedoeling een tegenaanval van de Staatse troepen uit te lokken.
De eerste schermutselingen ontstonden in de middag met een kleine eenheid van de Spaanse cavalerie die vooruit was gestuurd. Een deel ervan werd overmeesterd, de rest teruggeslagen. De Spaanse hoofdmacht rukte nu op, zowel door de duinen als over de vlakte achter de duinen. Door de strategische opstelling van de Staatse troepen moesten de Spanjaarden tegen de zon en de wind in vechten. Anthonie Duyck, hoofd van de Raad van State, legde de verrichtingen vast in zijn journaal en meldde het voordeel van weersomstandigheden als volgt: "In desen slach hadden den viant groot verlet gehadt, dat de sonne hem altoos in den oigen stont, ende dat hij den wint so en tegen hadde, dat stof ende roock al op hem ende sijn volck in tgesichte dreef." De vlakte achter de duinen en het strand waren geschikt voor cavaleriegevechten die in een groot deel van de Nederlanden onmogelijk waren vanwege de slechte ondergrond. Op het strand werd aan het begin van de slag amper gevochten, omdat de vloed het strand bijna geheel had ingenomen. Dit werd gezien als een voordeel voor de Spanjaarden, omdat de Staatse cavalerie sterker werd geacht en er door de vloed minder ruimte was om deze cavalerie in te zetten. Maurits liet nu vanwege het oprukken van het Spaanse leger ook de bij Nieuwpoort achtergebleven troepen naar het slagveld sturen.
Twee strijdtonelen.
De Engelse infanteriecommandant Vere kwam, ondanks de tactiek om zijn reserves zo lang mogelijk te sparen, in de duinen steeds meer in de verdrukking. Hij had de eerste infanteristen nog gemakkelijk kunnen uitschakelen, maar Spaanse cavalerie gevolgd door musketiers zette daarna de aanval op zijn posities in. Vere zond meerdere bodes naar Maurits met de vraag om versterkingen, maar voordat een bode was teruggekeerd met antwoord, had hij zijn troepen aangezet tot de verdediging, waaraan hij zelf ook actief deelnam. Hierbij raakte hij gewond, maar zijn troepen wisten de Spaanse musketiers terug te slaan. Deze kregen echter hulp van een deel van de Spaanse hoofdmacht waardoor zij steeds meer de overhand kregen en de Staatse troepen terug konden drijven. Op dat moment arriveerde versterking voor Francis Vere in de vorm van 200 infanteristen onder leiding van zijn broer Horace Vere die direct in de tegenaanval gingen. Vere zelf trok zich terug om zich te laten behandelen aan zijn verwondingen. Maurits overzag de stand van zaken en stuurde nog eens extra cavalerietroepen om de flanken te versterken.
Albrecht voelde het nadeel dat de Staatse troepen strategische posities hadden ingenomen ten opzichte van de wind en de zon. Hij wilde de rollen omdraaien door de Staatse troepen richting de zee te drijven, waarna de weersomstandigheden in zíjn voordeel zouden zijn. Dit lukte deels doordat de troepen van Maurits het strand op werden gedreven. Albrecht boekte tot het begin van de middag terreinwinst op het Staatse leger, waarbij delen ervan op de vlucht werden gejaagd. Om het moreel van de Staatsen op te vijzelen, liet Lodewijk Gunther een aanval uitvoeren door de cavalerie. Hij kreeg steun van de door Maurits gestuurde verse troepen. De Spanjaarden rukten ondanks de cavalerieaanvallen toch steeds verder op, waardoor zij het punt naderden vanwaar Maurits de slag overzag en leidde. Verder hadden de Spanjaarden ook al twee kanonnen veroverd. De aanvallen van Lodewijk Gunther hadden wel als effect dat de Spaanse troepen deels uit elkaar geslagen waren waardoor ze minder gegroepeerd ten aanval gingen, en dus minder effectief waren. De artillerie die zij bij zich hadden was evenmin erg effectief, omdat deze wegzakte in het mulle zand. De Staatse kanonnen waren daarentegen op houten bokken gezet.
Beslissing.
De slag duurde nu al enkele uren en de troepen aan beide zijden raakten uitgeput. Albrecht wilde nog één grote aanval uitvoeren en hoopte zo een beslissing te forceren. Maurits besloot de laatste reserves van de cavalerie in te zetten die hij achter de hand had gehouden; drie vendels onder leiding van Godevaart van Balen. De Spanjaarden hadden de meeste reserves al ingezet en werden verrast door de aanwezigheid van nieuwe, frisse troepen aan Staatse zijde. De Spaanse cavalerie trok zich daarop snel terug, Albrecht spoorde hen echter aan om weer het gevecht aan te gaan. Tijdens het voorgaan van zijn troepen raakte hij gewond toen een speer van een Duitse soldaat hem aan het hoofd raakte. De wond was dusdanig dat hij het slagveld moest verlaten. De Spaanse troepen zagen dit als teken van terugtrekking en gingen massaal op de vlucht. Het Staatse leger zette een korte achtervolging in, maar de invallende duisternis bood de Spanjaarden de gewenste dekking. Uiteindelijk verloren de Spanjaarden ruim 9000 man gedurende de slag en tijdens de terugtocht, terwijl het Staatse leger 1700 doden te betreuren had. De beslissing van de slag was in het voordeel uitgevallen van Maurits.
Door het Staatse leger werd generaal Francesco de Mendoza gevangengenomen, tezamen met 520 andere soldaten. Toen het voor Maurits duidelijk was dat hij het Zuid-Nederlandse '(Spaanse)' leger had verslagen, knielde hij op het slagveld en sprak een dankgebed. In zijn ogen had God op dat moment de Republiek gered van een mogelijke ondergang. Hij liet zijn vermoeide en hongerige leger het Spaanse leger niet verder achtervolgen, maar gaf het rust zodat men weer op krachten kon komen. Sommige soldaten plunderden nog wel de omgeving. Maurits zelf bracht de avond door met Mendoza en dreef de spot met hem door op te merken dat hij eindelijk na vier jaar in de provincie Holland zou komen, hetgeen hij al een aantal malen met zijn leger had geprobeerd.
Hierop trok het leger van Maurits zich terug naar Oostende en "is ghelogeert gheweest omtrent de kercke van S. Marie by Albertus Schantse" (Mariakerke). De krijgsgevangenen werden in Oostende bijeengebracht, vanwaar ze vervolgens naar Holland en Zeeland werden overgebracht.
De Staten-Generaal hadden gedurende de slag in Oostende gewacht op berichten van het front. De meeste berichten die zij ontvingen waren weinig positief. Het betrof vaak berichten van soldaten die gevlucht waren van forten die door Albrecht belegerd waren in aanloop naar de slag, of Zeeuwse soldaten die gevlucht waren na de eerste ontmoeting met Albrecht. Om bij een mogelijk verlies van Maurits de Republiek nog enigszins te beschermen tegen het leger van Albrecht, hadden de Staten erover gedacht om de brug bij Leffinge door 600 ruiters in te laten nemen. Dit plan werd niet uitgevoerd - achteraf bleek dat wanneer de brug wél bezet was, men wellicht de vluchtende Albrecht gevangen had kunnen nemen. Nu kon Albrecht ontkomen en naar Brugge vluchten. De ruiters doodden nog wel vele op de vlucht geslagen Spaanse soldaten. De Staten-Generaal gaven na de slag orders uit om de gevallen Staatse soldaten te begraven.
Nasleep.
Maurits bracht de nacht na de slag door op het slagveld ter hoogte van de kerk van Westkerke. De volgende dagen liet hij de gewonden verzorgen in Oostende en zelf ging hij met de Staten-Generaal overleggen hoe verder te handelen. Nieuwpoort was door Albrecht versterkt met 2500 soldaten onder leiding van La Barlotte en ook de forten en plaatsen rondom Nieuwpoort had hij versterkt. Over een belegering van Sluis werd door de Staatsen gesproken, maar dat werd te lastig bevonden. Omdat het oorspronkelijke doel van de tocht Duinkerke was, werd besloten om vier dagen na de slag terug te gaan naar Nieuwpoort om de stad opnieuw te belegeren. Tijdens dit beleg werden de weersomstandigheden slecht, waardoor het bijvoorbeeld lastiger was om loopgraven aan te leggen, er was ook tekort aan voedsel en er heerste angst voor een nieuw Spaans ontzettingsleger. Veel soldaten hebben zich moeten overgeven doordat ze gewoon uitgehongerd waren, Er was ook een tekort aan voedsel omdat het gebied alleen maar dunbevolkt platteland was, In principe konden ze de stad gewoon afsluiten van voedsel en zo gewoon wachten tot ze zich over gaven. Er zijn daardoor veel manschappen verloren gegaan. Maurits besloot daarom na een belegering van elf dagen weer op te breken. De Staten-Generaal probeerde hem aan te zetten tot aanvallen op Hulst en Sluis, maar Maurits trok met zijn leger zonder een aanval uit te voeren op deze steden terug naar de Republiek. Hij probeerde nog een aantal schansen rond Oostende in te nemen, maar dat verliep niet erg voorspoedig. Fort Albertus maakte hij wel geheel met de grond gelijk. De cavalerie werd naar Brabant gestuurd, de infanterie naar de winterkwartieren in Zeeland en Maurits zelf vertrok naar Holland. Later werden vele Spaanse krijgsgevangenen geruild voor Staatse gevangenen, waaronder matrozen die vaak al jaren waren vastgehouden. Onder hen was ook Piet Hein, de latere luitenant-admiraal. Voor Mendoza werden aparte onderhandelingen opgezet, omdat het een zeer vooraanstaand persoon betrof. Uiteindelijk kwamen Spanje en de Republiek overeen dat Mendoza op 29 mei 1602 geruild zou worden tegen 400 gevangen Staatse zeelieden die in Spanje als galeislaven vastgehouden werden.
Albrecht was vanuit Brugge naar Gent getrokken, waar hij zijn vrouw, Isabella van Spanje, sprak. Deze zette hem aan om de strijd opnieuw op te pakken. Albrecht ging terug naar Brugge om de soldaten die de slag overleefd hadden te verzamelen, om zo een nieuw leger te vormen. Don Velasco was ook in Brugge aanwezig met een deel van het leger dat daar tijdens de slag achter was gehouden. Hij kreeg de taak om plaatsen en forten rondom Nieuwpoort te versterken. Albrecht deed de Republiek een aanbod tot vrede, in Bergen op Zoom werd daar over onderhandeld. Onder meer door godsdienstkwesties kwam er geen akkoord.
Gevolgen.
'Nieuwpoort' was een van de weinige veldslagen in de Tachtigjarige Oorlog, die te land gekenmerkt werd door belegeringen van forten en steden. Bijzonder is ook dat de infanterie de belangrijkste gevechtseenheden leverde, in plaats van de cavalerie. De tocht in Vlaanderen werd in de Republiek als mislukt beschouwd, ondanks deze gewonnen veldslag. Er was geen gebied veroverd, de Duinkerker kapers bleven ongemoeid en er waren flinke verliezen aan manschappen geleden. De Republiek waagde zich nooit meer aan zo'n opmars door Vlaanderen. Het jaar erna werd door de Spaanse koning de Italiaanse bevelhebber Ambrogio Spinola naar de Nederlanden gestuurd om de strijd aan te gaan met de opstandelingen. Spinola sloeg onder meer het beleg om Oostende, dat uitliep op de langdurigste en kostbaarste krachtmeting van de hele Tachtigjarige Oorlog. Het eindigde met het verlies van dit laatste bolwerk van de Republiek in de Zuidelijke Nederlanden.
Het prestige van Maurits als veldheer groeide door de slag verder, vanwege zijn beheerste terugtrekking over het strand met zijn mobiele artillerie en doordat hij op het juiste moment teruggeslagen had. De roem die Maurits vergaarde gaf hem de mogelijkheid om van Oldenbarnevelt in een kwaad daglicht te zetten. Maurits was vanaf het begin tegen een tocht naar Duinkerke geweest, maar was er toch door de Staten-Generaal onder leiding van Van Oldenbarnevelt heen gestuurd. Nu de doelstellingen van de tocht niet bereikt waren, kon Maurits wijzen op alle bezwaren die hij vooraf kenbaar gemaakt had. Hij zag zichzelf als degene die de Republiek van de ondergang had gered bij de Slag van Nieuwpoort. De vertrouwenscrisis tussen Maurits en Van Oldenbarnevelt zou nooit meer volledig goed komen en uiteindelijk mede aanleiding zijn voor de veroordeling en terechtstelling van de laatste in 1619.
Literatuur.
Na de slag zijn de verrichtingen door meerdere auteurs beschreven, waaronder enkele aanwezige commandanten. Zo schreef Lodewijk Gunther van Nassau, in een brief naar zijn vader Jan VI van Nassau uitgebreid over de gebeurtenissen. Francis Vere, een Engelse aanvoerder van de infanterie, beschreef de slag vanuit zijn gezichtspunt in het stuk "Commentaries". Anthonie Duyck ten slotte was bij Maurits aanwezig en legde de ontwikkelingen vast in "Het Journaal". Aan Spaanse zijde waren ook enkele schrijvers aanwezig. Zo werd de slag door Carnero beschreven als een van de grootste nederlagen van Spanje tijdens de Tachtigjarige Oorlog tot dat moment, vooral omdat een aantal belangrijke personen door het Staatse leger gevangengenomen waren.

</doc>
<doc id="18428" url="https://nl.wikipedia.org/wiki?curid=18428" title="Radboud Universiteit">
Radboud Universiteit

De Radboud Universiteit is een rooms-katholieke, Nederlandse universiteit. Op 17 oktober 1923 ging ze van start als Roomsch Katholieke Universiteit Nijmegen. De universiteit is voortgekomen uit de katholieke gemeenschap. Ze draagt haar oorsprong uit in haar onderzoeks- en onderwijsprogramma. Daarnaast participeert zij in vele landelijke katholieke en algemeen-christelijke verbanden. De universiteit telt zeven faculteiten en ruim honderd opleidingen (bachelor en master). Op 1 oktober 2022 stonden 24.633 studenten ingeschreven, waarvan 10,6% internationale studenten. In 2022 had de universiteit 6.147 voltijdsequivalenten personeel in dienst, waarvan 3.467 wetenschappelijk personeel. De Radboud Universiteit en het Radboud universitair medisch centrum zijn gevestigd op het Nijmeegse landgoed Heijendaal. In oktober 2020 werd het predicaat rooms-katholiek door de Nederlandse bisschoppen per 15 november 2020 ingetrokken, omdat zij meenden dat hun bestuurlijke invloed op de instelling te gering was geworden.
De Radboud Universiteit mocht zich daardoor niet meer katholiek noemen. Tijdens het Ad liminabezoek van de Nederlandse bisschoppen aan Rome in november 2022 bleek de Heilige Stoel daar anders over te denken; ook de universiteit zelf wil katholiek blijven.
De universiteit behoort consistent tot de top 200 universiteiten ter wereld in de vier grootste universitaire rankschikkingen.
Naam en wapen.
De naam Radboud Universiteit verwijst naar de Sint-Radboudstichting, die zelf vernoemd is naar de bisschop, geleerde, dichter en heilige Radboud van Utrecht die rond 900 leefde. Hij was geboren in een adellijke Frankische christelijke familie en vernoemd naar zijn voorvader, de Friese koning Radboud. De naam Radboud betekent ‘boodschapper van raad’. In Nederland is Radboud de patroonheilige van de katholieke wetenschapsbeoefening. De Sint-Radboudstichting werd in 1905 opgericht met als doel de bevordering van het katholiek hoger onderwijs in Nederland en in het bijzonder de oprichting van een katholieke universiteit.
Bij de opening in 1923 heette de universiteit de Katholieke Universiteit Nijmegen, in 1956 volgde het daartoe behorende Sint-Radboudziekenhuis (nu Radboudumc). Sinds 1 september 2004 draagt de universiteit de naam "Radboud Universiteit", maar statutair bleef het de Katholieke Universiteit Nijmegen. Als afkorting wordt RU Nijmegen gehanteerd. Volgens de toenmalige voorzitter van het college van bestuur, ir. Roelof de Wijkerslooth, verduidelijkt de nieuwe naam de samenwerking tussen de universiteit en het Radboud universitair medisch centrum (voorheen "Universitair Medisch Centrum St Radboud"). Eerder had in 2002 de Katholieke Universiteit Brabant haar naam veranderd in Universiteit van Tilburg.
Vanaf september 2014 zal de universiteit het gebruik van de plaatsnaam 'Nijmegen' in de naam gaan afbouwen. De kortere naam moet de uitstraling van de universiteit binnen de internationale wetenschappelijke wereld verbeteren.
Het wapen van de universiteit is van keel een kruis van zilver, met een schildhoofd van lazuur beladen met een gehalode duif met uitgestrekte vleugels met zeven stralen, alles van zilver. Het schild is gedekt door de kroon van Karel de Grote. De wapenspreuk luidt: "In Dei Nomine Feliciter" ("Gelukkig in Gods Naam"). De wapenspreuk is ontleend aan geschriften uit de Karolingische periode. Ook wordt de spreuk in verband gebracht met Willibrord. Het wapen werd bij de stichting van de universiteit ontworpen door edelsmidse Brom in Utrecht. De onderste helft van het wapen is het wapen van de Nederlandse kerkprovincie. De duif in het schildhoofd is het symbool van de Heilige Geest.
Geschiedenis.
Eerdere universiteit.
De huidige universiteit is eigenlijk de tweede in Nijmegen: in 1655 werd de eerste Nijmeegse universiteit opgericht, de Kwartierlijke Academie van Nijmegen. Deze bestond echter niet lang: in 1665 trof een epidemie stad en universiteit en na het rampjaar 1672, toen de Fransen Nijmegen binnenvielen, was het snel afgelopen. In 1679 verliet de laatste hoogleraar, Gerard Noodt, de universiteit. Het geld was op.
1923-1945.
Op 15 mei 1923 werd de Katholieke Universiteit Nijmegen opgericht. Het initiatief is genomen door de in 1905 door de Nederlandse Bisschoppen in het leven geroepen "Sint-Radboudstichting". Het Nijmeegsch Studenten Corps Carolus Magnus werd in 1923 opgericht, waarvan iedere nieuwe student automatisch verplicht lid werd. In 1928 volgden de S.S.N. 'Roland' en de S.V.N. 'de Meisjesclub' waarbinnen de universitaire studenten zich verenigden.
De Tweede Wereldoorlog trof de universiteit zwaar: ze verloor bekende hoogleraren zoals Robert Regout, hoogleraar Volkenrecht, en Titus Brandsma, hoogleraar Geschiedenis der wijsbegeerte en mystiek en verdediger van de vrije pers. Zij werden vanwege verzetsactiviteiten gearresteerd en overleden in het concentratiekamp te Dachau. In 1943 weigerde rector magnificus Hermesdorf de loyaliteitsverklaringen die de Duitse bezetter eiste aan de studenten voor te leggen; de universiteit sloot op bevel van aartsbisschop De Jong haar deuren. Tijdens het bombardement op Nijmegen op 22 februari 1944 verloor de universiteit veel van haar gebouwen. Sommige studenten gingen tijdens de oorlog in het verzet.
1945-2004.
In maart 1945 werden de colleges hervat en begon de bloei van de universiteit. Hoogleraren als Lodewijk Rogier, Jac. van Ginneken S.J., Alphons Mulders, Bernard Alfrink, Reinier Post, Frans Haarsma, Anton van Duinkerken, Willem Grossouw, David de Levita, Frits van der Meer, Gerard Brom, Jan van der Ploeg O.P., Piet Schoonenberg S.J., Han Fortmann, Wim van der Grinten, Edward Schillebeeckx O.P. en Jos van Kemenade werden bekende boegbeelden.
Het aantal studenten groeide snel, van 3000 in 1960 tot 15.000 in 1980. Nijmegen kreeg een brede universiteit met acht faculteiten.
Nadat de medische faculteit in 1951 als eerste op Landgoed Heyendael was gevestigd, volgden de andere faculteiten in de loop der tijd: Wis- en Natuurkunde (opgericht in 1957; nu "Natuurwetenschappen, Wiskunde &amp; Informatica"), Sociale Wetenschappen (opgericht in 1963), Wijsbegeerte, Letteren en Godgeleerdheid (in 1974 verplaatst naar het nieuwe Erasmusgebouw), Rechtsgeleerdheid (begin jaren 80 verhuisd naar de Thomas van Aquinostraat), en ten slotte Beleidswetenschappen (opgericht in 1988; nu "Managementwetenschappen").
De democratiseringsbeweging van de jaren zestig en zeventig verliep ook in Nijmegen stormachtig. Het ging om medezeggenschap van studenten en wetenschappelijk personeel, maar ook om de inhoud en oriëntatie van de studie. Het was de tijd van bezettingen, waarin de bestuursverhoudingen veranderden en veel werd vergaderd over vernieuwing en de relatie tussen universiteit en samenleving.
Vanaf de jaren tachtig kwam de universiteit in rustiger vaarwater en concentreerde ze zich op vernieuwing in onderwijs en onderzoek. Vanaf eind jaren negentig was er sprake van een bouwgolf: een van de vier sterkste magneten ter wereld werd in Nijmegen geïnstalleerd, en de universiteit werd uitgebreid met laboratoria waar moleculaire levenswetenschappers naar bronnen van ziektes speuren, een nieuwe bètafaculteit, een modern sportcentrum, en een nanolaboratorium waar natuur- en scheikundigen van het Institute for Molecules and Materials onderzoek doen.
In september 2004 wijzigde de universiteit haar naam in Radboud Universiteit.
2004-heden.
Op 1 september 2006 kreeg de universiteit een negende faculteit, Religiewetenschappen, als afsplitsing van de Faculteit der Theologie. Deze was bedoeld om met meer wetenschappelijke vrijheid alle wereldgodsdiensten te onderzoeken in plaats van de bij theologie gebruikelijke studie van de zelfperceptie van het christendom. Door deze verschillende uitgangspunten meende men Religiewetenschappen een eigen faculteit te moeten verschaffen. Religiewetenschappen bleef wel met Theologie en Filosofie de Facultaire Unie vormen. Een uitbreiding van Religiewetenschappen met opleidingen van Sociale Wetenschappen is maar half verwezenlijkt (Islam en Arabisch wel, Culturele Antropologie niet). Er werd lang gediscussieerd of deze constructie wel de juiste was; een volledige fusie zagen de drie faculteitsbesturen aanvankelijk niet zitten, ook niet een integratie in de Faculteit der Letteren. Op 1 januari 2011 werd de Facultaire Unie dan toch volledig gefuseerd tot de Faculteit der Filosofie, Theologie en Religiewetenschappen.
In de jaren 2009 en 2010 is de infrastructuur van de campus verbeterd na grootschalige verbouwingen.
In 2010 ontving de bijzonder hoogleraar natuurkunde Andre Geim samen met zijn promovendus Konstantin Novoselov de Nobelprijs voor Natuurkunde vanwege hun onderzoek naar de eigenschappen van grafeen.
In het laatste kwartaal van 2013 werd het Universitair Medisch Centrum St Radboud omgedoopt tot "Radboudumc". De naam zou beter passen bij de sinds 2004 gevoerde naam Radboud Universiteit.
De Radboud Universiteit heeft vanaf 15 november 2020 niet meer het predicaat "katholiek". De Nederlandse Bisschoppenconferentie besloot op 19 oktober 2020 aan de Stichting Katholieke Universiteit (koepelorganisatie van de universiteit en het Radboudumc) per decreet het predicaat 'katholiek' te ontnemen. Dit is het resultaat van de uitkomst van een langslepend geschil tussen de koepelorganisatie en de Nederlandse bisschoppen over de 'katholiciteit' van bestuursleden. De bisschoppen weigerden jarenlang in te stemmen met bestuursbenoemingen die uitsluitend rustten op kwalificaties en niet op katholiciteit. Het bestuur was daardoor onderbezet geraakt, en de stichting vroeg aan de Ondernemingskamer toestemming om, buiten de statuten om, zelf het bestuur te mogen aanvullen. Die kregen ze, waarna de intrekking van het predicaat volgde. De universiteit gaf aan het besluit van de geestelijken te betreuren.
Op 15 mei 2022 werd de oud-hoogleraar en oud-rector magnificus Titus Brandsma door de paus van de rooms-katholieke kerk Franciscus in Rome heilig verklaard. De voorheen katholieke Radboud Universiteit was met een grote bestuurlijke delegatie bij de heiligverklaring aanwezig. In november 2022 floot het Vaticaan de Nederlandse Bisschoppenconferentie terug omdat alleen de paus zou mogen bepalen of een universiteit wel of niet "katholiek" is. "De Heilige Stoel heeft het laatste woord", zei kardinaal Wim Eijk op 11 november op een persconferentie in Rome, met de belofte om met de Radboud Universiteit te gaan onderhandelen om de 'katholiciteit van de universiteit te versterken'.
Campus.
Locaties.
De Radboud Universiteit heeft haar campus, die bijna het gehele Landgoed Heyendaal binnen de Nijmeegse wijk Heijendaal, bestrijkt, onderverdeeld in drie gebieden: Heyendaal Zuid, Heyendaal Oost en de medische faculteit waar het Radboudumc gevestigd is. Op het terrein van het Radboudumc staan dienstwoningen, twee hotels voor personeel en gasten en de studentenkerk. Het Huize Heijendaal vervult een representatieve rol.
Heyendaal Zuid huisvest voornamelijk studierichtingen in de geesteswetenschappen en maatschappijwetenschappen. Het hoogste gebouw van Nijmegen, het 88 meter hoge Erasmusgebouw, staat op dit gedeelte van de campus. Ook vindt men hier het universitair sportcentrum, horeca en detailzaken.
De universiteit verwierf in 2013 aan de zuidzijde van het universiteitscomplex het voormalige jezuïetenklooster Berchmanianum. Dat werd na renovatie en de bouw van een nieuwe toegang in 2018 het bestuursgebouw van de universiteit.
Op Heyendaal Oost worden over het algemeen de natuurwetenschappelijke studies aangeboden en staan de onderzoeksgebouwen (Huygensgebouw). Ook bevindt zich hier het studentencomplex Sterrenbosch waar de Stichting Studenten Huisvesting Nijmegen de kamers van verhuurt.
Voor de aula van de Radboud Universiteit (Comeniuslaan) bevindt zich een standbeeld van Thomas van Aquino (1926), vervaardigd door de beeldhouwer August Falise.
Media.
Vier keer per jaar verschijnt het Radboud Magazine, een blad voor de alumni van de universiteit. Het tijdschrift behandelt onder andere diensten van de universiteit en maatschappelijke ontwikkelingen. Het magazine is gratis voor Radboud-alumni. Het onafhankelijke universiteitsmedium Vox, bedoeld voor studenten en medewerkers, verschijnt dagelijks op internet en een aantal keren per jaar op papier. Het papieren blad wordt gratis verspreid op de campus.
Op de RU maken de studenten ook een onafhankelijk studentenblad dat zevenmaal per jaar verschijnt: het Algemeen Nijmeegs Studentenblad (ANS). De Faculteit der Managementwetenschappen brengt viermaal per jaar het blad FM Quarterly uit. Daarnaast publiceert de Faculteit der Filosofie driemaal per jaar het wijsgerige tijdschrift "Splijtstof".
Studentenleven.
Naar algemener gebruik organiseren de studenten zich in verschillende aan de universiteit (en hogeschool) verbonden verenigingen. Stad en universiteit tellen een groot aantal studie- en studentenverenigingen.
In de jaren 60 en 70 zijn de gezelligheidsverenigingen verminderd in de belangstelling geraakt door de toenmalige heersende linkse niet-traditionele geest. De studieverenigingen hebben hun plaats in het studentenleven goeddeels overgenomen, wat uniek is voor Nijmegen. Evenwel groeien de gezelligheidsverenigingen langzaam weer tot enige omvang, met als grootste drie Carolus Magnus, Phocas en Ovum Novum met alle drie enkele honderden leden. Daarnaast zijn er studentensportverenigingen (De Loefbijter, Apeliotes, N.S.L.T.C. Slow, Ha-Stu enz.), de disputenfederatie Argus, onafhankelijke disputen, studentenvakbond AKKU, het alternatieve Karpe Noktem, internationale en levensbeschouwelijke studentenverenigingen.
Ondernemerschap.
Sinds 1980 zijn er 350 bedrijven ontstaan uit de Radboud Universiteit. Samen zorgen die bedrijven voor innovatieve producten en voor de directe werkgelegenheid van 4000 personen in de regionale kenniseconomie. De universiteit stimuleert startende ondernemers en laat opbrengsten van succesvolle spin-offs ten goede komen aan haar onderwijs en onderzoek. Binnen de regeling kennisbescherming en -exploitatie is het intellectuele eigendom van resultaten van wetenschappelijk onderzoek geregeld en worden de belangen van onderzoekers en instelling beschermd.
Onderwijs.
Aan de Radboud Universiteit vindt onderwijs vooral plaats in kleine groepen, waarin studenten en docenten intensief contact met elkaar hebben. Eerstejaarsstudenten kunnen bij alle opleidingen rekenen op minimaal vijftien tot twintig contacturen per week in de vorm van hoorcolleges, werkcolleges of begeleiding. De universiteit heeft 14 onderzoeksinstituten en telt 134 opleidingen (37 bachelor- en 75 masteropleidingen en 22 postinitiële opleidingen) in de alfa-, bèta- gamma- en medische wetenschappen, verdeeld over zeven faculteiten. De zeven faculteiten van de universiteit zijn (oprichtingsjaar tussen haakjes met eventueel oude naam):
De Radboud Universiteit heeft een eigen theologische opleiding, waarvan aartsbisschop Wim Eijk de grootkanselier is. De universiteit heeft in 2005 besloten niet te participeren in één gezamenlijke theologische faculteit, die mede toegang geeft tot het priesterambt. In haar theologische opleiding zet ze de traditie voort van de Nijmeegse theologie, die mede dankzij theologen als prof. dr. Edward Schillebeeckx wereldwijd gekend is. In december 2006 raakte bekend dat de theologische faculteit niet langer bevoegd is canonieke graden te verlenen, omdat de faculteit geen statuten heeft opgesteld die voldoen aan de apostolische constitutie "Sapientia christiana". In 2011 fuseerde de theologische faculteit met filosofie en religiewetenschappen.
In september 2009 werd gestart met de Radboud Honours Academy (RHA). Dat is een tweejarig academisch onderwijsprogramma voor de meest getalenteerde en gemotiveerde studenten. De RHA schenkt veel aandacht aan coaching en persoonlijke ontwikkeling. Een student volgt dit programma naast zijn of haar reguliere opleiding. Hiermee biedt de universiteit individuele op de ambities toegesneden studietrajecten.
Onderzoek.
Onderzoeksinstituten van de universiteit zijn:
Onderzoeksfaciliteiten.
De Radboud Universiteit heeft twee Europese onderzoeksfaciliteiten: het High Field Magnet Laboratory (HFML) en de LifeScience Trace Gas Facility.
De combinatie van het opwekken van zeer hoge magneetvelden (60 tesla) voor korte tijd en continue velden (33 tesla) over langere tijd, maakt het HFML een bijzonder lab voor materialenonderzoek in magnetische omstandigheden. Er zijn op de wereld slechts een paar vergelijkbare laboratoria. De hoofdgebruikers, onderzoekers van het Institute for Molecules and Materials, richten zich op het meten van kwantumeffecten; magnetische manipulatie van moleculen; en optische en ver-infrarood spectroscopie. De toestand van gewichtloosheid die in het magneetveld optreedt, is vergelijkbaar met die in de ruimte en biedt excellente groeicondities voor zuivere (eiwit)kristallen.
Met de Life Science Trace Gas Facility kunnen zeer kleine concentraties gas worden gemeten in plant, dier en mens. Dat gebeurt in real-time- en in-vivo-experimenten. De sporengasdetectoren van de Science Trace Gas Facility staan ter beschikking van levenswetenschappers uit heel Europa. De techniek is toepasbaar in de plantenfysiologie, microbiologie, bodemwetenschappen en geneeskunde, maar geeft bijvoorbeeld ook informatie over de beste bewaarcondities voor oogstproducten.
Het Donders Institute for Brain, Cognition and Behaviour is een instituut voor hersenonderzoek. Met de meest geavanceerde technieken onderzoekt men hier de informatieverwerking in het brein.
Andere bijzondere onderzoekslabs zijn bijvoorbeeld het RIVERlab, waar in een virtualreality-omgeving onderzoek gedaan kan worden naar hoe mensen reageren op hun omgeving, of het Baby Research Centre, waar de taalontwikkeling en de sociale en cognitieve ontwikkeling van kinderen in de eerste drie jaar van hun leven wordt onderzocht. De bètafaculteit speelt een voortrekkersrol op het gebied van Scanning Probe Microscopy, een sleuteltechniek voor de nanotechnologie.
Spinozawinnaars.
De NWO Spinozapremie worden jaarlijks uitgereikt en is de belangrijkste wetenschappelijke prijs in Nederland. De onderstaande hoogleraren van de Radboud Universiteit hebben een Spinozapremie verworven.
Organisatie.
Bestuur.
Sinds 1 januari 2021 zijn de Radboud Universiteit en het Radboudumc twee aparte organisaties met elk een eigen Raad van Toezicht. De Raad van Toezicht is het toezichthoudend orgaan van de Radboud Universiteit. De Raad bestaat uit vijf leden, die benoemd worden voor een periode van vier jaar.
Het college van bestuur is statutair verantwoordelijk voor de universiteit en is het bestuurlijke orgaan dat het algemene beleid voor de zeven faculteiten vaststelt. Prof. José Sanders, hoogleraar Communicatie in organisaties, is sinds 17 oktober 2023 de rector magnificus van de Radboud Universiteit. Zij is de opvolger van prof. dr. Han van Krieken. Vicevoorzitter is sinds 1 januari 2022 Agnes Muskens, collegevoorzitter is sinds 1 mei 2017 Daniël Wigboldus, als opvolger van prof. dr. Gerard Meijer die deze functie per 1 januari 2017 neerlegde. Wigboldus stopt per januari 2025 als collegevoorzitter. 
De Raad houdt toezicht op en adviseert het college van bestuur. Elk faculteitsbestuur leidt en beheert de faculteit en bepaalt de koers die de faculteit als geheel vaart. De Stichting Radboud universitair medisch centrum wordt bestuurd door de Raad van Bestuur van het Radboudumc.
De Radboud Universiteit kent tevens een aantal overlegorganen waarin de medezeggenschap en inspraak van studenten en medewerkers is geregeld: de Gezamenlijke Vergadering (GV), de Ondernemingsraad (OR) en Onderdeelcommissies (OC), de Universitaire Studentenraad (USR) en Facultaire Studentenraden (FSR) en de Opleidingscommissies (OLC).
Ondersteunende diensten.
Ter ondersteuning van onderwijs, onderzoek en bedrijfsvoering heeft de Radboud Universiteit verscheidene diensten met tientallen medewerkers, die ondergebracht zijn in Radboud Services.
De volgende diensten en afdelingen vallen onder Radboud Services:

</doc>
<doc id="18430" url="https://nl.wikipedia.org/wiki?curid=18430" title="Evert Hartman">
Evert Hartman

Evert Hartman (Dedemsvaart, 12 juli 1937 – Hoogeveen, 7 april 1994) was een Nederlandse schrijver. Grote bekendheid kreeg hij met zijn jeugdboeken, die vier keer bekroond werden met de prijs van de Nederlandse Kinderjury en één keer met de Europese Jeugdboekenprijs.
Levensverhaal.
Biografie.
Hartman werd geboren in Dedemsvaart en vond de gereformeerde religie waarmee hij opgroeide veel te strenge regels hebben. Hij is echter wel zijn leven lang gelovig gebleven. Hij verhuisde op zijn tiende met het gezin naar Kampen. Terwijl hij op de HBS zat, wist hij al dat hij schrijver wilde worden. Op zijn zestiende begon hij met het schrijven van korte verhalen die overigens niet uitgebracht werden. Na de HBS vervulde hij zijn militaire dienstplicht en vervolgens studeerde hij sociale geografie aan de Rijksuniversiteit Utrecht. Hij slaagde in 1965 voor zijn doctoraal examen.
Ondertussen was hij al aan het werk gegaan als leraar aardrijkskunde op een middelbare school in Hoogeveen. Hij bleef daar lesgeven tot 1992, toen hij zich helemaal op het schrijven toelegde. Hij was getrouwd en had twee zoons. In 1994 overleed hij op relatief jonge leeftijd.
Auteur.
Aanvankelijk schreef hij verschillende avonturenromans voor volwassenen, waaronder het oorlogboek "Signalen in de nacht". Ook zijn jeugdboeken kenmerken zich door een spannende verhaallijn. Verder zet hij de lezer voor een keuze, voor trouw aan het gezag (zoals de ouders, de politiek of de medische wereld) of de keuze voor vrijheid. Het gevecht met het geweten speelt hier een belangrijke rol in en de wereld lijkt soms geheel gekant te zijn tegen de hoofdrolspeler(s). Vaak wordt er niettemin een oplossing gevonden. Daarbij laat hij in de regel beide kanten van het verhaal zien, terwijl wel duidelijk naar voren komt wat zijn eigen mening daarin is.
Lof krijgt hij voor de manier waarin hij een boek spannend en eenvoudig opbouwde. Anderzijds was er ook vaak genoeg kritiek, onder meer omdat sommigen hem te boodschapperig vonden. Op de kritiek dat hij karakters van de personages niet diep genoeg zou uitwerken, reageerde hij dat sommige recensenten jeugdboeken te snel vergelijken met boeken voor volwassenen.
Hartman wordt gezien als een van de beste Nederlandstalige auteurs. Zijn eerste echte jeugdboek, "Oorlog zonder vrienden" uit 1979, was meteen een succes. Dit boek gaat over een zoon van een NSB'er in de Tweede Wereldoorlog en leverde hem de Europese jeugdboekenprijs op. Ook won hij viermaal de prijs van de Nederlandse Kinderjury, onder meer voor het boek "Vechten voor overmorgen en De vloek van Polyfemos"
In 2012 is "Oorlog zonder vrienden" verfilmd door regisseur Johan Nijenhuis.
Bibliografie.
Alle bovengenoemde boeken verschenen bij Lemniscaat.

</doc>
<doc id="18433" url="https://nl.wikipedia.org/wiki?curid=18433" title="Veluwe">
Veluwe

De Veluwe is een overwegend beboste landstreek in de Nederlandse provincie Gelderland, en een COROP-gebied en een voormalig kwartier en landdrostambt van het hertogdom Gelre.
De Veluwe meet ongeveer 1.000 km². In tegenstelling tot het oude kwartier heeft de Veluwe geen duidelijk gedefinieerde vaste grenzen. Globaal gezien ligt de regio ingesloten tussen het IJsseldal, de Veluwerandmeren, de Nederrijn en de Gelderse Vallei. Een gebied met een oppervlakte van 912 km² is aangemerkt als Natura 2000-gebied.
Grote delen van de Veluwe bestaan uit stuwwallen uit de Saale-ijstijd. Ten noorden van Rheden, in het Nationaal Park Veluwezoom ligt bij het Rozendaalsche veld het Signaal Imbosch, dat met 110 m het hoogste punt van de Veluwe, de hoogste stuwwal van Nederland en het hoogste punt van Nederland buiten Zuid-Limburg en Caribisch Nederland is. Met 107 meter komt de Torenberg vlak bij Apeldoorn op de tweede plaats.
In het noorden van de Veluwe liggen onder andere het stuifzandgebied Leuvenhorst en het Leuvenumse Bos; ter hoogte van Apeldoorn bevindt zich Kroondomein Het Loo, dat met 10.400 hectare het grootste landgoed in Nederland is. Het Nationaal Park De Hoge Veluwe is gelegen in het zuidwesten van de Veluwe en beslaat met 5.400 hectare minder dan een twintigste deel van de Veluwe.
Ontstaan.
Grote delen van de Veluwe bestaan uit stuwwallen, die zo'n 150.000 jaar geleden ontstaan zijn in de voorlaatste ijstijd, het Saalien. Voorafgaand aan de ijsbedekking hadden grote rivieren daar dikke lagen zand en grind met dunnere lagen klei afgezet. Deze afzettingen zijn gevormd door de Rijn en Maas, maar ook door rivieren vanuit het oosten (onder andere door het zogenaamde eridanos riviersysteem). Toen in het Saalien, het ijs tot dit deel van Nederland oprukte werden deze rivierafzettingen opgestuwd in hoge stuwwallen, zoals op de Veluwe.
In het zuiden van de Veluwe, bij Schaarsbergen, ontstond aan de voorkant van het ijs een grote sandrvlakte door sediment uit het smeltwater. Op deze sandrs zijn ook zwerfkeien te vinden die meegespoeld zijn met het smeltwater uit de ijskap. Ten zuiden van Harderwijk en bij Nunspeet ontstond tussen het ijs en de gevormde stuwwallen een glaciaal meer, waar zandige en kleiige glaciolacustriene afzettingen gevormd waren.
In de laatste ijstijd (het Weichselien) kwamen de gletsjers niet tot in Nederland, maar was de bodem wel permanent bevroren (permafrost). Door de toen heersende harde winden werden lagen dekzand afgezet, met name aan de flanken van de Veluwe.
Boven op de Veluwe vond erosie plaats in deze koude periode. Door de aanwezigheid van permafrost in het voorjaar kon smeltwater van de sneeuw niet makkelijk in de ondergrond infiltreren. Het gevolg was dat het water zich ging concentreren in stromen en de ondergrond ging eroderen waardoor de sneeuwsmeltwaterdalen (of droge dalen) gevormd werden.
Toen het klimaat warmer werd, in het Holoceen, raakte de Veluwe bebost, maar in de Middeleeuwen zorgde de mens voor ontbossing. Grootschalige boskap voor de ijzerindustrie die veel houtskool gebruikte, zorgde samen met intensieve landbouw ervoor dat de wind in de Middeleeuwen vat kreeg op de arme zandgronden. Hierdoor ontstonden grote zandverstuivingen en werden er stuifduinen gevormd. Hierdoor trok de bevolking weg van de Veluwe. Door de boskap is er geen oerbos bewaard gebleven, een groot deel van de huidige Veluwse bossen is aangeplant ten gunste van de houtproductie. Pas tegen het eind van de negentiende eeuw kwam de regio weer in trek en groeide de bevolking weer, met name langs de randen van de Veluwe en rondom Apeldoorn.
Biotopen.
De Veluwe bestaat overwegend uit loofbos en naaldbos. Daarnaast liggen er grote zandverstuivingen en heidevelden. Ook is er landbouwgrond en stedelijk gebied. Er lopen verschillende beken door het gebied en er zijn diverse vennen.
Zandverstuivingen.
Omdat zandverstuivingen elders in Europa zeldzaam zijn geworden, gelden die op de Veluwe als zeer waardevol. Het Kootwijkerzand is met een omvang van 350 ha het grootste stuifzand. Enkele andere voorbeelden zijn het Harskampse Zand, het Mosselse Zand, het Hulshorsterzand en het Wekeromse Zand. Soorten die in de hier heersende extreme omstandigheden kunnen overleven zijn bijvoorbeeld plomp bekermos ("Cladonia borealis"), wrattig bekermos ("Cladonia monomorpha") en stuifzandkorrelloof ("Stereocaulon condensatum"). Tot de fauna in dit milieu behoren de duinpieper, de blauwvleugelsprinkhaan ("Oedipoda caerulescens") en de zeldzame kleine heivlinder ("Hipparchia statilinus").
Heide.
De Veluwe geldt als het belangrijkste heidegebied in Nederland, met een totale oppervlakte van circa 15.000 ha.
Naast de struikhei ("Calluna vulgaris") komen er op de droge heide grassen voor als ruig schapengras ("Festuca ovina subsp. hirtula") en fijn schapengras ("Festuca filiformis"). Op rijkere bodem zijn soorten te vinden als stekelbrem ("Genista anglica"), hondsviooltje ("Viola canina") en liggende vleugeltjesbloem ("Polygala serpyllifolia"). Plaatselijk komen voor groot zweepmos ("Bazzania trilobata") en blauwe bosbes ("Vaccinium myrtilus") Hier en daar groeit jeneverbes ("Juniperus communis").
Op vochtiger plaatsen is gewone dophei ("Erica tetralix") en veenbies ("Trichophorum cespitosum subsp. germanicum") te vinden.
Natte heide is zeldzaam op de Veluwe. Hier vinden we beenbreek ("Narthecium ossifragum"), welriekende nachtorchis ("Platanthera bifolia") en gevlekte orchis ("Dactylorhiza maculata").
Er zijn enkele grote aaneengesloten heideterreinen op de Veluwe, waaronder allereerst de Oldebroekse Heide en verder de Elspeetsche Heide, het Houtdorperveld, de Hoog Buurlose Heide, het Oud- en Nieuw Reemsterveld, de Renderklippen, het Roozendaalse Veld, en de Rheder- en Worthrhederheide.
Tot de fauna in dit milieu behoren de tapuit, nachtzwaluw, geelgors, boomleeuwerik, roodborsttapuit, draaihals, kommavlinder ("Hesperia comma"), duinparelmoervlinder ("Argynnis niobe"), groentje ("Callophrys rubi"), veldkrekel en zadelsprinkhaan ("Ephippiger ephippiger"). Ook de zeldzame lentevuurspin ("Eresus sandaliatus") komt hier voor.
Vennen.
Op veel plaatsen op de Veluwe liggen vennen. In een aantal vennen vinden we waterveenmos ("Sphagnum cuspidatum") en geoord veenmos ("Sphagnum denticulatum") en veenbloembies ("Scheuchzeria palustris"). In sommige vennen vindt hoogveenontwikkeling plaats en kunnen hoogveenveenmos ("Sphagnum magellanicum") en wrattig veenmos ("Sphagnum papillosum") worden aangetroffen naast bijzondere levermossen en vaatplanten als beenbreek en diersoorten als gentiaanblauwtje, poelkikker en gladde slang. In de vennen die onder invloed van het grondwater staan zoals het Wisselse Veen komen soorten voor als armbloemige waterbies ("Eleocharis quinqueflora") en galigaan ("Cladium mariscus").
Bossen.
Een zeer groot deel van de Veluwe bestaat uit bos, zowel loofbos, gemengd bos als naaldbos, met als belangrijkste soorten berk, beuk, eik, grove den, larix en lijsterbes.
De oude loofbossen zijn veelal markenbossen die lang als hakhout zijn beheerd. De boomlaag bestaat uit zomereik ("Quercus robur") of wintereik ("Quercus petraea"). Hier en daar komen voor bosanemoon ("Anemone nemorosa") en knollathyrus ("Lathyrus linifolius"). Andere loofbossen bestaan uit beuk, soms met epifyten als de grote runenkorst ("Phaeographis inusta"), beukenwrat ("Thelotrema lepadinum") en bosschotelkorst ("Lecanora argentata"). Voorbeelden van diersoorten in dit type bos zijn kleine bonte specht, bosuil, glanskop, franjestaart en rosse vleermuis.
Het naaldbos, dat overwegend bestaat uit grove den, en het gemengde bos herbergen talloze paddenstoelen en levermossen. In deze bossen komen als vogels voor onder meer de zwarte specht en de wespendief.
Het vliegend hert (Lucanus cervus) komt voor in de bosranden, houtwallen en eikenlanen.
Beken.
Er lopen tientallen beken door de Veluwe. Sommige hiervan zijn gegraven (sprengen), andere zijn van natuurlijke oorsprong. Aan de sprengenbeken waren vroeger verschillende wateraangedreven papiermolens gevestigd. Later werden deze watermolens omgebouwd tot wasserij.
De beken bevatten dikwijls schoon water, al is de kwaliteit wel achteruitgegaan. Op veel plekken langs deze beken zijn er voor Nederlandse begrippen bijzondere flora en fauna te vinden: de elrits, het bermpje, de kleine modderkruiper, de onlangs ontdekte endemische beekdonderpad komen naast de kamsalamander en de alpenwatersalamander hier voor.
Voor het beheer van deze beken bestaat sinds 1979 de "Stichting tot Behoud van de Veluwse Sprengen en Beken".
Beheer.
Het beheer op de Veluwe is verdeeld over diverse beheereenheden, waarvan de Koninklijke Houtvesterij Het Loo (97 km²) de grootste is.
Bosbeheer.
Veel bos op de Veluwe is in de periode 1895-1920 aangelegd om stuifzand vast te leggen. Rond 1850 was een derde van de Veluwe bedekt met stuifzand, nu omstreeks een procent. Vooral de grove den bleek geschikt om stuifzand vast te leggen.
Faunabeheer.
Rasters.
In de periode 1895-1932 werden grote delen van de Veluwe afgerasterd, in bijna alle gevallen omdat de eigenaren wilden jagen. De wildstand op de Veluwe was echter zeer laag; aan het kleine formaat van bewaard gebleven hertengeweien uit die tijd is de hoge jachtintensiteit af te lezen. Dus werden er dieren geïmporteerd en uitgezet in omrasterde stukken Veluwe.
In 2000 besloten Gedeputeerde Staten van Gelderland om tot een natuurlijker beheer te komen op de Veluwe
Sindsdien streeft men niet zonder succes naar het verwijderen van zo veel mogelijk hekwerken en andere obstakels.
Introductie.
Verschillende van de huidige grotere zoogdiersoorten en vogelsoorten op de Veluwe zijn ge(her)introduceerd. Het uitgestorven wild zwijn werd ingevoerd door Prins Hendrik. Hij zette in 1907 wilde zwijnen uit Tsjechië en Mecklenburg uit in Kroondomein Het Loo om de zwijnenjacht te beoefenen. Ze ontsnapten ook regelmatig en zo ontstonden er weer populaties elders op de Veluwe. De hoge zwijnenstand (soms ruim 5500 dieren) leidde soms tot overlast.
Het Edelhert was niet uitgestorven maar op zijn jachtterrein De Hoge Veluwe liet de Rotterdamse handelsman Anton Kröller herten uit Oost-Europa uitzetten. Hij schoot daarbij de resterende autochtone Veluwse herten af, mogelijk omdat hij de bestaande populatie te zwak achtte en wilde vervangen door een gezondere. De nieuwe populatie verzwakte echter eveneens en leefde pas na de Tweede Wereldoorlog weer op door veranderd beheer. Kröller liet ter verhoging van zijn jachtgenot ook moeflons komen uit het Middellandse Zeegebied en kangoeroes uit Australië.
Ook is de raaf met succes opnieuw geïntroduceerd op de Veluwe, er leven inmiddels tientallen exemplaren die ook uitvliegen naar omringende gebieden. Er is geprobeerd om het in Nederland zeer zeldzaam geworden korhoen, dat nog slechts met enkele exemplaren op de Sallandse Heuvelrug voorkomt, op de Veluwe te herintroduceren, maar deze poging is tot nu toe mislukt. Het korhoen was in de voorgaande eeuwen een bekende en algemene verschijning op de Veluwse heidevelden. Staatsbosbeheer heeft besloten om vanaf het voorjaar van 2015 wisenten uit te zetten op de heide, te beginnen op de Midden-Veluwe. In 2019 werd bekend dat er voor het eerst in meer dan anderhalve eeuw weer wolven worden gesignaleerd op de Veluwe, waarna er in juni van dat jaar bekend werd dat er een nest welpen is geboren.
Verbindingen.
De provincie Gelderland trok 35 miljoen euro uit voor het plan Veluwe 2010, een grootschalig natuurontwikkelingsprogramma met als doel het realiseren van enkele ecologische verbindingszones. Hierdoor zouden geïsoleerde populaties met elkaar verbonden raken, waardoor men de genetische diversiteit en daarmee de overlevingskansen zou helpen vergroten. Een voorbeeld van Veluwe 2010 is het project Renkums Beekdal. Ook werden er verbindingen buiten de Veluwe gezocht: er bestonden plannen voor ecologische verbindingszones richting de Oostvaardersplassen en richting Duitsland. Er werd gestreefd naar genetische uitwisseling van de edelherten op de Veluwe en die in Duitsland en in de Oostvaardersplassen.
Menselijke bewoning.
In de prehistorie was de Veluwe al bewoond, op diverse plaatsen zijn raatakkers en grafheuvels gevonden. In 2010 zijn onverwachts sporen gevonden van een 12e-eeuwse nederzetting te midden van de stuifzanden van Nationaal Park De Hoge Veluwe.
In de middeleeuwen leidde ontbossing en intensieve landbouw door de arme bevolking ertoe dat de bodem erodeerde en er steeds groter wordende zandverstuivingen ontstonden. Er was sprake van woestijnvorming. De bevolking trok weg. Pas in het begin van de 20e eeuw kwam er een project op gang van grootschalige bosaanleg (dennen t.b.v. de mijnbouw in Limburg). Was eerst nog maar 30% van de Veluwe bebost, nu is dat 70%.
Op de Veluwe zelf (het bosgebied) liggen slechts enkele dorpen en wonen op een oppervlakte van 912 km² circa 13.900 mensen, zodat het gebied, met slechts 15,2 inwoners per km², voor Nederlandse begrippen uitzonderlijk dunbevolkt is. Deze dorpen leefden van de landbouw die op de schrale zandgronden mogelijk was. In een straal van 10 km buiten dit gebied wonen echter enkele honderdduizenden mensen, in onder meer steden als Arnhem, Apeldoorn, Harderwijk, Ede en Barneveld. Veel van deze kernen zijn sinds 1960 sterk gegroeid.
De Veluwe is in godsdienstig opzicht een protestantse streek. Er is een tweedeling zichtbaar tussen enerzijds de noordelijke en westelijke helft van de Veluwe, die een overwegend reformatorisch karakter heeft, en anderzijds de oostelijke en zuidelijke helft van de Veluwe, die overwegend gematigd tot niet-gelovig is. Het noorden en westen van de Veluwe maken deel uit van de Bijbelgordel die zich uitstrekt van het noorden van Overijssel tot in Zeeland.
Economie.
Visserij.
Aan de Zuiderzeekust lagen enkele belangrijke vissershavens, met name Harderwijk en Elburg. Deze bedrijfstak, die door de eeuwen heen steeds honderden vissers een nering had geboden, hield op te bestaan na de afsluiting van de Zuiderzee met de Afsluitdijk en de inpoldering van Flevoland.
Industrie.
Sinds de 17e eeuw werden met behulp van waterkracht papiermolens aangedreven. Ook voor de papierfabricage zelf was veel zuiver water nodig. Dit werd geleverd door de sprengen. Papierpulp werd verkregen door het vermalen van lompen. Zie De Middelste Molen (Loenen).
Later concentreerde de papierfabricage zich in Renkum (Zuid-Veluwe) en Eerbeek (Oost-Veluwe).
Toerisme.
Het toerisme is op de Veluwe sterk ontwikkeld. De provincie Gelderland wenst de verblijfsrecreatie steeds meer te concentreren langs/in de minder kwetsbare randen van het gebied. Hiermee probeert men de grote druk van de recreatie op de natuur te verkleinen. Verschillende recreatiebedrijven in het centrum van de Veluwe en een kazerneterrein bij Nunspeet zijn weer aan de natuur teruggegeven. De overgebleven recreatiebedrijven worden daarbij zoveel mogelijk gemoderniseerd en aangepast aan de wensen van de huidige tijd.
Kunst.
Tussen 1860 en 1870 werd Oosterbeek wel het Hollandse Barbizon genoemd; de groep schilders die er werkten worden wel aangeduid als de 'Oosterbeekse school'. 
Tussen 1870 en 1950 trokken veel kunstenaars naar de Noord-Veluwe om daar te schilderen in de natuur en in de vissersplaatsjes Elburg en Harderwijk. Ze vestigden zich met name in Nunspeet, dat een kunstenaarsdorp werd. Bekende namen zijn Herman van der Weele, Arthur Briët, Jan van Vuuren, Marie Wandscheer en Willy Martens. Het Noord-Veluws Museum herinnert aan die periode. Ook in Renkum en Heelsum woonden kunstenaars; zij werkten vanaf 1902 samen in het genootschap Pictura Veluvensis.
Daarnaast nam de kunstverzamelaar Helene Kröller-Müller het initiatief tot de bouw van een museum op haar landgoed De Hoge Veluwe. Ten gevolge van de economische wereldcrisis kon ze haar plannen niet realiseren, waarna de Nederlandse staat in haar plaats het Kröller-Müller Museum bouwde in Otterlo.
Veluws.
Veluws is een Nedersaksisch dialect dat op de Veluwe wordt gesproken. Het kent twee onderverdelingen van het hoofddialect, namelijk het West- en het Oost-Veluws. Deze twee dialecten lijken op elkaar, maar verschillen in grammatica wel enigszins.
Etymologie.
Veluwe is een afleiding van het Germaanse "falwa" (vaal, bleek). In de zin van "braakliggend land" heeft het woord een Engelse tegenhanger in "fallow lands" en staat het eventueel in tegenstelling tot het vruchtbare "goede land" Betuwe (PIE "bhad" = "goed") in het zuiden.

</doc>
<doc id="18435" url="https://nl.wikipedia.org/wiki?curid=18435" title="Seksuologie">
Seksuologie

Seksuologie is de wetenschap van seksualiteit. Deze wetenschap haalt haar kennis uit verschillende andere disciplines. Seksuologie behandelt zowel de normale als de abnormale seksualiteit.
Geschiedenis.
Rond 1900 begon de opmars van de seksuologie. 1906 wordt gezien als het geboortejaar van de seksuologie; vanaf dat jaar is de ontwikkeling van de seksuologie als wetenschap zeer snel gegaan. In 1907 schreef de Duitse arts "Iwan Bloch" een baanbrekend boek over dit onderwerp met de titel " Das Sexualleben unserer Zeit". Bloch propageerde daarin, dat het verschijnsel seksualiteit niet alleen onderwerp moet zijn van medisch wetenschappelijk onderzoek, maar dat de bestudering ervan – ook multidisciplinair, interactief – mede onderdeel is van andere takken van wetenschap, zoals biologie, antropologie enz. Er verschenen seksuologische tijdschriften en er werden seksuologische verenigingen opgericht. In de jaren zestig en zeventig voltrok zich de seksuele revolutie die zorgde voor grote veranderingen op het gebied van de beleving, praktisering en morele beoordeling van seksualiteit. In het onderwijs werd seksuologie langzaam ingevoerd. Eind jaren tachtig verscheen het eerste leerboek over seksuologie voor artsen in opleiding, een decennium later ook voor een breder publiek.
Door de jaren heen hebben er verschuivingen plaatsgevonden in de behandelaars: eerst was met name de psychoanalytisch georiënteerde psychiater in beeld, later verschoof het zwaartepunt naar de klinisch psycholoog en vooral als deze gericht is op gedragstherapie.

</doc>
<doc id="18436" url="https://nl.wikipedia.org/wiki?curid=18436" title="Cunnilingus">
Cunnilingus

Cunnilingus (informeel ook likken of beffen; van het Latijnse "cunnus": vulva + "lingere": (af)likken) is een vorm van orale seks waarbij met de tong of lippen de vulva, waaronder de schaamlippen en clitoris, seksueel wordt gestimuleerd. Beffen kan een manier zijn om een vrouwelijk orgasme te bereiken. 
Beffen is tijdens het voorspel een manier om voor te bereiden op penetratie doordat door de opwinding de vagina vochtig wordt. Beffen kan gecombineerd worden met vingeren.
Etymologie.
De term cunnilingus is afgeleid van de Latijnse woorden voor de vulva ("cunnus") en het werkwoord "likken" ("lingō"). Er zijn talloze slangtermen voor cunnilingus, waaronder "beffen", "flaphappen", "tapijt happen" en "bever eten". In het Engels is ook "tipping the velvet" gekend; verwijzend naar een uitdrukking waarvan romanschrijver Sarah Waters beweert dat ze "geplukt is uit de relatieve onbekendheid van Victoriaanse porno". Een persoon die cunnilingus uitvoert, kan een "cunnilinguïst" worden genoemd.
Beoefening.
Algemeen.
70-80% van de vrouwen bereiken alleen een orgasme door directe stimulatie van de clitoris. Volgens Shere Hite is de cunnilingus voor veel vrouwen daarvoor effectief. Cunnilingus kan gepaard gaan met andere stimulatietechnieken. Autocunnilingus, dat wil zeggen dat een vrouw zichzelf beft, vereist zoveel flexibiliteit dat alleen slangenmensen dat kunnen.

</doc>
<doc id="18437" url="https://nl.wikipedia.org/wiki?curid=18437" title="Fellatio">
Fellatio

Fellatio (afgeleid van het Latijnse woord "fellatus", voltooid tegenwoordige tijd van "fellare", zuigen), in het normale taalgebruik meestal pijpen genoemd, is een orale seksuele handeling waarbij de penis seksueel gestimuleerd wordt met de mond, keel, tong of lippen.
Varianten.
Fellatio kan een vorm van voorspel zijn, maar het kan ook tot een orgasme en ejaculatie leiden. Soms wordt de penis vlak voor de ejaculatie uit de mond gehaald.
De Amerikaanse auteur Gershon Legman maakt onderscheid tussen de begrippen fellatio en "irrumatio".
Bij fellatio blijft de man (die gepijpt wordt) min of meer passief en ligt het initiatief bij de partner, terwijl bij irrumatio de man coïtusachtige bewegingen maakt en de partner min of meer passief blijft.
Een speciale vorm van fellatio is deepthroating. Hierbij neemt degene die fellatio uitvoert de volledige penis in de mond, waardoor deze ook gedeeltelijk in de keel terechtkomt. Dit vereist de onderdrukking van de braakneiging. Deepthroating is gepopulariseerd door de verschijning van de film "Deep Throat" waarin Linda Lovelace de handeling meerdere keren demonstreerde.
In veel pornografische publicaties wordt fellatio getoond. 
Autofellatio.
Lang niet alle mannen zijn lenig genoeg om zichzelf te pijpen – dat is eigenlijk een bijzondere vorm van masturbatie, die autofellatio genoemd wordt.
Termen.
Er zijn ook veel andere namen voor fellatio, waarvan "pijpen" of het Engelse "blowjob" wel de bekendste zijn.
Het is overigens opmerkelijk, dat het Engels ("to blow"), Duits ("blasen") en wellicht ook het Nederlands ("pijpen") – vergelijk 'tamboer- en pijperskorps' – suggereren dat er bij fellatio, merkwaardig genoeg, slechts 'geblazen' zou worden, terwijl het Frans ("faire une pipe à") en het Italiaans ("pompare") meer correct aan heen en weer bewegen doen denken. In het Spaans heet de handeling "chupar" (= zuigen/sabbelen) – hetzelfde werkwoord dat ook gebruikt wordt voor zuigen aan een pijp, een lolly en voor schielijk drinken.

</doc>
<doc id="18438" url="https://nl.wikipedia.org/wiki?curid=18438" title="Sexualiteit">
Sexualiteit



</doc>
<doc id="18441" url="https://nl.wikipedia.org/wiki?curid=18441" title="Lijst van plaatsen in België en Luxemburg met hun patroonheiligen">
Lijst van plaatsen in België en Luxemburg met hun patroonheiligen

Dit is een lijst van Belgische en Luxemburgse plaatsnamen met hun bijbehorende patronaat 
(eerst de plaatsnaam; daarachter de patroonheilige).
Elke stad kreeg zijn eigen stadspatroon, om de stad te beschermen en voorspoed te schenken, deze vorm van volksdevotie is een belangrijk deel van de christelijke heiligencultus. Sint Jozef is de patroonheilige van België.

</doc>
<doc id="18443" url="https://nl.wikipedia.org/wiki?curid=18443" title="Oedai Hoessein">
Oedai Hoessein

Oedai Saddam Hoessein al-Tikriti (Arabisch: , "") (Bagdad, 18 juni 1964 – Mosoel, 22 juli 2003) was de oudste zoon en beoogd opvolger van de Iraakse president Saddam Hoessein en diens eerste vrouw Sajida Talfah. Hij was voorzitter van het Iraaks Olympisch Comité, hoofd van Saddams veiligheidsdienst, uitgever van het dagblad "Babel" en eigenaar van een radiozender voor jongeren.
Oedai stond in Irak bekend om zijn extravagante levensstijl en zijn wreedheden. Bekend is dat hij en Koesai, zijn broer, als kind door hun vader werden getrakteerd op video's van martelingen, om hen aan deze praktijken te laten wennen. Volgens onder meer een voormalige dubbelganger van Oedai liet deze dikwijls vrouwen die toevallig op straat liepen bij zich komen om ze thuis te verkrachten. Sommigen liet hij daarna vermoorden, zeker als ze tegen de ontvoering en verkrachting hadden geprotesteerd. Olympische sporters die niet aan Oedais verwachtingen voldeden, liet hij martelen aan hun voetzolen. Oedai was trots op zijn reputatie als sadist en noemde zichzelf Abu Sarhan (Arabisch voor 'wolf').
In oktober 1988 viel hij bij zijn vader uit de gratie toen hij tijdens een feestje ter ere van de vrouw van de Egyptische president Moebarak een van Saddams favoriete lijfwachten, Kemal Hana Gegeo, ombracht. Deze lijfwacht had Saddam niet lang daarvoor geïntroduceerd bij een mooie, jonge vrouw, die later zijn tweede echtgenote zou worden. Oedai beschouwde dit als een belediging voor zijn moeder en schoot de lijfwacht koelbloedig neer, ten overstaan van de verschrikte gasten. Later zou president Moebarak Oedai een 'psychopaat' noemen.
Saddam zette Oedai na deze gebeurtenis korte tijd gevangen, maar liet hem vrij na persoonlijke tussenkomst van de Jordaanse koning Hoessein. Saddam verbande hem naar Zwitserland, waar hij assistent van de Iraakse ambassadeur werd. Maar nadat hij in een restaurant had gedreigd iemand neer te steken, werd hij Zwitserland uitgezet. Later werd Oedai door zijn vader gerehabiliteerd en kreeg hij het voorzitterschap van het Iraaks Olympisch Comité en werd hij hoofd van de organisatie die waakte over Saddams persoonlijke veiligheid. Hij kreeg echter nooit meer de status van 'favoriete zoon'.
Aanslag.
Op 12 december 1996 raakte Oedai ernstig gewond bij een aanslag op zijn leven. Hij werd door acht kogels geraakt, leek aanvankelijk verlamd te zijn geraakt, maar herstelde toch zodanig dat hij weer kon lopen, zij het enigszins mank. Na deze aanslag kreeg zijn broer Koesai meer macht toebedeeld. Deze werd in 2000 aangewezen als Saddams opvolger.
Aan de vooravond van de Tweede Golfoorlog gaf de Amerikaanse president George W. Bush Saddam Hoessein en zijn twee zonen een ultimatum van 48 uur om Irak te verlaten. Oedais commentaar was dat Bush en zijn gezin beter zelf de Verenigde Staten konden verlaten.
Na de oorlog werd er een prijs gezet op het hoofd van Saddam Hoessein en zijn twee zonen. Oedai was de hartenaas uit het kaartspel van de meest gezochte personen in Irak na de Tweede Golfoorlog. Ieder die informatie verstrekte die zou leiden tot hun aanhouding zou een beloning van miljoenen dollars ontvangen. Desondanks bleven de drie maandenlang onvindbaar.
Dood.
Op 22 juli 2003 doodden speciale Amerikaanse troepen Oedai, Koesai en Koesais zoon Moestafa tijdens een langdurig vuurgevecht bij een overval op een huis in Mosoel in Noord-Irak. Hun verblijfplaats werd aangegeven door een Iraakse burger, mogelijk de eigenaar van het huis. Veel moeite deden de Amerikanen om de Irakezen en de wereld ervan te overtuigen dat de doden inderdaad de twee gezochte broers waren. Hoewel veel Irakezen hun dood vierden, bleven sommigen twijfelen tot Saddam Hoessein een boodschap vrijgaf dat de drie een 'sjahiedendood' (martelaarsdood) gestorven waren.
Oedais lichaam, evenals dat van Koesai en Moestafa, werd begraven in een dorpje net buiten Tikrit, waar de familie van Saddam Hoessein vandaan komt.
Film.
Het leven van Oedai en dat van zijn dubbelganger werd in 2011 verfilmd onder de titel "The Devil's Double".

</doc>
<doc id="18445" url="https://nl.wikipedia.org/wiki?curid=18445" title="Arbeid">
Arbeid



</doc>
<doc id="18447" url="https://nl.wikipedia.org/wiki?curid=18447" title="Bernadette Soubirous">
Bernadette Soubirous

Bernadette Soubirous, alias Marie-Bernard van Lourdes (Lourdes, 7 januari 1844 – Nevers, 16 april 1879) is een Franse katholiek heilige. De visioenen van Bernadette vormden de aanleiding voor het ontstaan van Lourdes als bedevaartsoord.
Biografie.
Bernadette Soubirous woonde de eerste tien jaar van haar leven met haar ouders in de molen van Boly, het erfstuk van haar moeder Louise Soubirous Casterot. Bernadette was de oudste van negen kinderen, van wie er vier de volwassen leeftijd zouden bereiken. Na een arbeidsongeval van vader Soubirous raakte de watermolen in het ongerede. Omdat er niet meer gemalen kon worden was er geen werk meer. Het gezin moest de watermolen verlaten. Een neef bood hen woonruimte aan in een niet meer gebruikte gevangenis. Kort daarna werd de vader van Bernadette opgepakt omdat men dacht dat hij een zak meel gestolen had. Na onderzoek bleek dat hij het niet gedaan had; hij was louter verdacht geweest omdat hij arm was. Bij een cholera-epidemie werd ook Bernadette ziek, ze genas, maar hield er astma aan over.
Verschijning.
Op 11 februari 1858, ze was toen veertien jaar oud, ging Bernadette met haar zusje Toinette en een vriendin Jeanne Abadie hout sprokkelen. Vanwege haar slechte conditie kon Bernadette de meisjes niet bijhouden. Toen ze haar kousen uittrok om de Gave over te steken, hoorde ze aan de overkant boven de daar aanwezige grot van Massabielle een geruis als van de wind, maar zag de struiken en bomen niet bewegen. Ze zag vervolgens de verschijning van een in het wit geklede dame met een rozenkrans, die zich tijdens een latere verschijning - op 25 maart - voorstelde als "Que soy era immaculada councepciou" ("Ik ben de onbevlekte ontvangenis"). Paus Pius IX had reeds in het jaar 1854 het dogma afgekondigd van de Onbevlekte Ontvangenis van Maria, dat wil zeggen dat Maria vanaf haar conceptie geheel zonder zonde was. Bernadette, die een eenvoudig meisje was dat nauwelijks kon lezen, wist dit echter niet. Haar ouders, onderwijzers en priesters zouden later getuigen dat zij nog nooit over de onbevlekte ontvangenis had gehoord. 
Bernadette noemde de dame "aquero", wat in de streektaal "die daar" betekent. Tot 16 juli 1858 kreeg Bernadette nog zeventien maal een visioen, waarbij ze op aanwijzing van de verschijning een bron opende. Bernadette vertelde dat de in het wit geklede vrouw haar vroeg bij de grot een kerk te bouwen en processies te houden naar die plaats waarbij men de rozenkrans moest bidden.
In de maanden van de visioenen werden de verhalen van Bernadette vaak niet serieus genomen. Mensen die met haar meegingen zagen nooit iets, al waren er wel die 'een aanwezigheid' voelden. De prefect en de dorpspastoor ondervroegen haar kritisch. Dat was moeilijk voor haar omdat ze de boodschappen van de verschijning niet altijd begreep.
Erkenning.
Pas toen de verschijning zich had voorgesteld als de Onbevlekte ontvangenis, nam de pastoor Bernadette serieus en toen de eerste wonderen gebeurden stelde de bisschop van Tarbes een onderzoek in. Na vier jaar, in 1862, concludeerde hij dat de verschijningen een bovennatuurlijk karakter hadden. Vanaf dat moment werd Lourdes een officiële bedevaartplaats. Er kwamen zoveel pelgrims dat de pastoor Bernadette in het hospitaal van Lourdes plaatste. Daar groeide haar kloosterroeping en op 22-jarige leeftijd vertrok ze naar Nevers.
Op 29 juli 1866 trad ze onder de naam Marie-Bernard in bij de "Sœurs de la Charité" van Saint-Gildars in Nevers. Aan haar medezusters mocht zij haar verhaal alleen bij haar intrede doen. Hier had zij vrede mee. Er waren echter kerkelijke en wereldlijke hoogwaardigheidsbekleders die haar wilden zien of zelfs ondervragen. Dan moest ze haar werk neerleggen en komen. Het was voor haar niet altijd gemakkelijk te gehoorzamen. Ze werkte als hulpkosteres en ziekenverzorgster, tot ze te ziek werd. Ze stierf op 16 april 1879, amper 35 jaar oud, en zou op haar sterfbed nog eenmaal een visioen hebben gehad. Naast astma had Bernadette een tumor in haar knie, maar ze had nooit geklaagd. Het enige wat ze zei was: "Ik ben als een graankorrel gemalen".
Opgravingen en heiligverklaring.
Op 22 september 1909 werden haar stoffelijke resten voor het eerst opgegraven. Haar lichaam was naar verluidt nog volledig intact. Dit was later een van de argumenten om haar zalig te verklaren. Haar lichaam werd gewassen, gekleed, en opnieuw begraven in een dubbele kist.
Op 3 april 1919 werd ze opnieuw opgegraven. Een dokter die het lichaam onderzocht schreef het volgende: "Het lichaam is bijna gemummificeerd, bedekt met schimmelplekken en een behoorlijke laag zouten, dit lijken calciumzouten te zijn. (...) De huid is op sommige plaatsen verdwenen, maar nog steeds aanwezig op het grootste deel van het lichaam."
In 1925 werd het lichaam van Bernadette voor de derde keer opgegraven. Er werd een aantal relikwieën van het tot dan toe ongeschonden lijk genomen en naar Rome gestuurd. Het lichaam verkeerde in goede staat, maar de huid was door schimmels grijs gekleurd. Omdat dit afschrikwekkend zou zijn voor toekomstige pelgrims werd de hulp ingeroepen van Pierre Imans, een destijds bekende firma op het gebied van maskers voor de mode-industrie. Hij zou zowel haar handen als gezicht met een masker van was bedekken. Alle voor het publiek zichtbare lichaamsdelen zijn dus bedekt met was. Hierna werd ze 'als ongeschonden wonder' opgebaard en tentoongesteld in het klooster in Nevers waar Bernadette van 1866 tot haar dood gewoond had. Deze plaats werd daarna veel bezocht door pelgrims.
Op 14 juni 1925 werd Bernadette zalig verklaard. Op 8 december 1933 verklaarde paus Pius XI haar heilig. Haar naamdag valt op 16 april. Haar feestdag werd in 1891 door paus Leo XIII als 'Feest der Verschijningen' vastgesteld op 18 februari. Dit was de dag dat ze voor de derde maal een visioen had en haar, zoals zij verklaarde, voorspeld werd: "Ik beloof je niet in deze wereld gelukkig te maken, maar wel in de andere".
Het lied van Bernadette.
De Oostenrijkse auteur Franz Werfel kwam op de vlucht voor de Jodenvervolging in Lourdes terecht en deed er de gelofte een boek over Bernadette Soubirous te schrijven als zijn leven gespaard zou blijven. Het resultaat was de roman "Das lied von Bernadette" (1941). Naar het boek werd in de Verenigde Staten een film gemaakt, The Song of Bernadette, die in 1944 vier Oscars en drie Golden Globes won. Het vierhonderd pagina's dikke boek verscheen in 1947 in het Nederlands onder de titel "Het lied van Bernadette".

</doc>
<doc id="18448" url="https://nl.wikipedia.org/wiki?curid=18448" title="Normale verdeling">
Normale verdeling

\; \exp \left( - \frac{ \left( x - \mu \right)^2}{2 \sigma^2} \right)&lt;/math&gt;
De normale verdeling of gaussverdeling, genoemd naar de Duitse wiskundige Carl Friedrich Gauss, is een continue kansverdeling met twee parameters, de verwachtingswaarde formula_2 en de standaardafwijking formula_10, waarvan de kansdichtheid wordt gegeven door de volgende Gaussische functie:
De kansdichtheid is symmetrisch rond formula_2, hoog in het midden, en wordt naar lage en hoge waarden steeds kleiner zonder ooit echt nul te worden. Door de vorm wordt deze ook wel klokkromme of gausscurve genoemd.
De normale verdeling wordt wel genoteerd als formula_13-verdeling, wat wil zeggen dat het een normale verdeling is met verwachtingswaarde formula_2 en variantie formula_5.
Zoals voor elke kansdichtheid is de integraal over het hele definitiegebied precies gelijk aan 1:
De normale verdeling is een speciaal geval van een alfa-stabiele verdeling.
Standaardnormale verdeling.
Een normale verdeling met verwachtingswaarde 0 en variantie 1, de formula_17-verdeling, wordt een standaardnormale verdeling genoemd. De bijbehorende dichtheid is:
Zie ook: z-scores.
Eigenschappen.
Lineaire transformatie.
Als de toevalsvariabele formula_19 formula_13-verdeeld is, geldt voor willekeurige formula_21 en formula_22:
Een specifiek resultaat van deze eigenschap is dat
dus standaardnormaal verdeeld is.
Lineaire combinatie.
Zijn twee toevalsvariabelen formula_19 en formula_26 normaal verdeeld en ongecorreleerd met respectievelijke parameters formula_27 en formula_28 en formula_29 en formula_30, dan geldt:
In het algemeen geldt voor ongecorreleerde normaal verdeelde variabelen formula_33, met formula_34 en formula_35, dat elke lineaire combinatie hiervan ook normaal verdeeld is.
Voor willekeurige reële getallen formula_36 geldt dat
Vuistregel.
Binnen een afstand van één standaardafwijking van de verwachtingswaarde ligt ongeveer 68% van het oppervlak onder de grafiek van de kansdichtheid van de normale verdeling, ongeveer 95% binnen twee standaardafwijkingen afstand van de verwachtingswaarde. De curve gaat daarna vrij snel naar nul: ongeveer 99,99% van het oppervlak ligt binnen vier standaardafwijkingen afstand van het midden. Afwijkingen van meer dan vier standaardafwijkingen van het midden zijn dus zeer zeldzaam.
Voorkomen.
Veel verschijnselen zijn benaderend te beschrijven met behulp van een normale verdeling. Het gaat dan om verschijnselen waarvan de verdeling symmetrisch geconcentreerd is rond een centrale waarde en afwijkingen van deze centrale waarde steeds onwaarschijnlijker worden naarmate de afwijking groter is. Soms is het verschijnsel de optelsom van een groot aantal effecten die elkaar niet beïnvloeden. De centrale limietstelling geeft in zo'n geval de voorwaarden waaronder het totaal normaal verdeeld zal zijn. 
Voor veel natuurlijk voorkomende verschijnselen is een normale verdeling een goede benadering van de frequentie waarmee bepaalde meetwaarden kunnen voorkomen; daarom wordt vaak een normale verdeling verondersteld voor de onderliggende (populatie)verdeling.
Het was Adolphe Quetelet die voor het eerst het verband zag tussen de normale verdeling en natuurkundige verschijnselen. Hij vond deze relatie tijdens zijn onderzoek naar een wiskundige formule om de gezondheid van de soldaten te bepalen. Deze relatie is intussen bekend als de Queteletindex, en ook als de "body mass index" BMI. Quetelet was een leerling van Gauss en na zijn bezoek in Göttingen onderhielden zij een correspondentie, die nog altijd bewaard is gebleven.
Andere voorbeelden van grootheden die als normaal verdeeld beschouwd kunnen worden, zijn:
Bij medische laboratoriumtests wordt dikwijls aangenomen dat de bij gezonde proefpersonen gevonden waarden een normale verdeling vertonen. De waarden binnen een afstand van twee keer de standaardafwijking van het midden worden dan "normaal" genoemd. Volgens deze definitie wordt bij 5% van de gezonde mensen een abnormale waarde gevonden.
De normale verdeling is niet altijd een goede benadering. Zo zijn andere verdelingen beter als er sprake is van exponentiële groei, zoals het geval is bij onder meer inkomen, prijzen en bevolkingsomvang waarbij er een scheefheid naar rechts is. Verdelingen als de lognormale verdeling of de paretoverdeling kunnen dan een betere benadering geven.
Parameter schatting.
De parameters formula_2 en formula_5 van deze normale verdeling kunnen dan benaderd worden (geschat) met respectievelijk het steekproefgemiddelde formula_40 en de steekproefvariantie formula_41. Zo kan men een schatting maken van de gemiddelde lengte van Nederlandse mannen en de standaardafwijking van de verdeling door een steekproef van een honderdtal mannen te nemen en daarvan de lengte te meten. De wiskunde vertelt ook hoe nauwkeurig in zo'n geval formula_40 een benadering is voor formula_2, en hoe nauwkeurig formula_41 een benadering is voor formula_5.
Normale benadering.
In een groot aantal gevallen kan een verdeling benaderd worden door een geschikt gekozen normale verdeling. In het bijzonder in die gevallen waarin de centrale limietstelling van praktische toepassing is. Zo kan een binomiale verdeling met parameters formula_46 en formula_47, voor grotere waarden van formula_46 en gemiddelde waarden voor formula_47, benaderd worden door een normale verdeling met dezelfde verwachting en variantie als de binomiale, dus door een formula_50-verdeling. In de figuur is dit geschetst voor formula_51 en formula_52. Als formula_19 een stochastische variabele is met de genoemde binomiale verdeling, kunnen we formula_19 praktisch als formula_55-verdeeld beschouwen. Dan is:
Hierin is formula_26 formula_55-verdeeld, formula_59 standaardnormaal en formula_60 de standaardnormale verdelingsfunctie.
De benadering is beter als de zogenaamde continuïteitscorrectie wordt toegepast. Deze berust op de vaststelling dat formula_61, maar de bijbehorende benaderingen formula_62 en formula_63 enigszins verschillen. Als betere benadering neemt men: formula_64.
Bivariate normale verdeling.
De eendimensionale normale verdeling heeft equivalenten in meer dimensies; deze worden multivariate normale verdelingen genoemd. De bivariate (dat wil zeggen tweedimensionale) normale verdeling wordt bepaald door vijf parameters: formula_65 en formula_66, die respectievelijk de verwachting en variantie in de eerste en tweede dimensie en de correlatiecoëfficiënt tussen beide dimensies voorstellen. Men noteert hiervoor wel: formula_67-verdeling. De kansdichtheid is:
De structuur van de formule is beter te zien voor de formula_69-verdeling. Dan is de kansdichtheid:
Zie ook multivariate normale verdeling.

</doc>
<doc id="18449" url="https://nl.wikipedia.org/wiki?curid=18449" title="Pingo">
Pingo

Een pingo (Inuktitut voor "kleine heuvel") is een bolvormige heuvel die ontstaat in een gebied met permafrost waar door de hydrostatische druk als gevolg van het uitzetten van bevriezend grondwater een laag bevroren grond wordt opgetild.
De kern van een pingo, die soms nauwelijks kleiner is dan de totale pingo zelf, bestaat uit een lensvormig lichaam van zuiver ijs. Pingo's worden tot 90 meter hoog met een doorsnede van soms meer dan 2 kilometer en zijn meestal rond of ovaal van vorm.
Hedendaagse pingo's komen voor in continentale toendra's en bevinden zich overwegend tussen 65 en 75 graden noorderbreedte.
Door het scheuren van de bovenlaag wordt de ijslaag blootgesteld aan de zon en dan kan een krater of meer ontstaan.
Pingoruïne.
Als het klimaat warmer wordt, bijvoorbeeld aan het einde van een ijstijd, blijft van een pingo een cirkelvormig meer of krater over die "pingoruïne" wordt genoemd. Veel pingoruïnes worden na het afsmelten van het ijs langzaam opgevuld met veen. Dit opvullen kan vele duizenden jaren in beslag nemen. Doordat in het water in pingoruïnes veel pollen en zaden van planten terechtkomen, wordt in het veen informatie opgeslagen over de vegetatie. Deze informatie kan gebruikt worden om het klimaat dat tijdens de opvulling heerste te reconstrueren. Om deze reden zijn pingoruïnes bij Kwartairgeologen erg in trek als klimaatarchieven. Pingoruïnes kunnen gedateerd worden door middel van bijvoorbeeld tefrochronologie (op basis van in de afzetting gevonden vulkaanas).
In Nederland komen pingoruïnes met name voor in het grensgebied van Groningen, Friesland, kop van Overijssel en Drenthe. Een van de grootste is die van het Mekelermeer, tussen Gees en Nieuw-Balinge. Deze is in 2015 door de provincie Drenthe aangewezen als aardkundig monument. Een bijzonder exemplaar is het Esmeer in Huis ter Heide in Drenthe. In de kop van Overijssel, te Steenwijkerwold, ligt een kleine pingoruïne. In de gemeente Tubbergen ligt een tweetal pingo's. De eerste ligt aan de voet van het dorp Tubbergen op landgoed Schultenwolde, het Hondenven genaamd. De tweede ligt in de nabijheid van Vasse, Bleuminkspoel genaamd nabij het Vassergrafveld. Ook de meertjes op de Kampsheide bij Balloo en in het Nieuwe Veen in Bruchterveld zijn pingoruïnes. Bij het ven De Wieke in het Daarlerflier ten zuidwesten van Daarle is een pingoruïne te vinden. Het Uddelermeer op de Veluwe is ook een pingoruïne net als de in de nabijheid liggende meertjes Bleeke meer, Groot Zeilmeer, Klein Zeilmeer en Mottenkuil. In de omgeving van Uddel liggen ongeveer 10 pingoruïnes. In het Leenderbos is het Klein Hasselsven een voorbeeld van een pingoruïne. In België komen pingoruïnes voor op de Hoge Venen in de provincie Luik.
Een oude naam voor pingoruïnes is "gletsjerkom" - vroeger dacht men dat dergelijke kuilen ontstaan waren door achtergebleven brokken landijs. Een op deze wijze gevormde depressie wordt echter aangeduid met de term "doodijsgat".
Pingoruïnes in Nederland.
Vennen, meren en moerasjes waarvan verondersteld wordt dat het om pingoruïnes gaat:

</doc>
<doc id="18450" url="https://nl.wikipedia.org/wiki?curid=18450" title="Radio Monique">
Radio Monique

Radio Monique is van oorsprong een zeezender uit de tweede helft van de jaren 80 van de 20e eeuw. Het station zou oorspronkelijk beginnen in september 1981 vanaf het schip waarvan Radio Paradijs uitzond; dit schip werd echter al na drie dagen door de Nederlandse politie opgebracht.
Mi-Amigo.
Op 15 april 1979 verhuurde de Caroline-organisatie de 10 kW-zender aan boord van de Mi-Amigo aan Fred Bolland. Met die zender begonnen de Nederlandstalige uitzendingen van Radio Caroline. Gedurende de dag waren de uitzendingen in het Nederlands. Aan boord waren: Paul de Wit (Erik de Zwart), Rob Hudson (Ruud Hendriks), Ad Roberts (Rob de Goede), Johan Visser op band (Ron Bisschop), Marc Jacobs (Rob van Dam) en Jeroen Woelwater (Jeroen Soer).
Omdat er te weinig reclame-inkomsten waren van de Nederlandstalige uitzendingen was er door de eigenaar van het zendschip de Mi Amigo besloten om de Belg Danny Vuylsteke en zijn rechterhand Ben Bode de dagelijkse leiding van het station over te laten nemen van Fred Bolland.
Op 11 februari kwam Wim Robijn aan boord van de MV Mi Amigo voor Radio Caroline. Toen startte de nieuwe programmering op Radio Caroline met de nieuwe deejays Carl de Jong (Peter Teekamp) en Sebastiaan Peters (Eddie Keur). De programma's van Tom van der Velde kwamen vanaf nu ook vanaf tape. Alle programma’s werden opgenomen in Den Haag, in de Hoge Nieuwstraat 3A.
In de nacht van 19 op 20 maart 1980 vond de MV Mi Amigo, het schip dat in de jaren zestig en zeventig voor verschillende radiostations dienst had gedaan als zendschip, uiteindelijk haar laatste rustplaats op de bodem van de Theemsmonding. Op dat moment dacht iedereen dat er daarmee ook het doek was gevallen voor Radio Caroline, het station dat zijn uitzendingen als zeezender in 1964 was begonnen.
Nieuw schip.
Die gedachte bleek fout. Het duurde even, maar het station kwam terug. Tussen het moment waarop de Mi Amigo zonk en een daadwerkelijke herstart van het station zat een periode van ruim drie jaren. In die tijd werd niet alleen de komst van een nieuw schip aangekondigd, het schip werd ook daadwerkelijk uitgerust in de haven van het Spaanse Santander. Problemen waren er ook genoeg. Zoveel zelfs, dat de verschillende financiers op een bepaald moment niet meer met elkaar door een deur konden. Gevolg was dat er op het schip beslag werd gelegd, waardoor alle activiteiten werden stilgezet.
Uiteindelijk lukte toch om het nieuwe schip, de MV Ross Revenge, op de Noordzee in internationale wateren, te verankeren. Op 19 augustus 1983 viel een relatief sterk signaal te horen via de 963 kHz op de AM-band. De Ross Revenge was niet alleen het grootste zendschip ooit — liefst 978 ton — maar had ook de hoogste zendmast ooit op een zendschip gebouwd — 300 feet. Maar, net als in de jaren zeventig keer op keer was gebleken, kon de Caroline-organisatie de onderneming financieel niet aan. Er was wel een aantal adverteerders geworven, maar de inkomsten waren bij elkaar lang niet voldoende om de enorm hoge kosten te dekken. In de jaren zeventig sprongen onder meer Radio Atlantis en Radio Mi Amigo bij, die zendtijd kochten bij de Caroline-organisatie, waardoor ook de bevoorrading kostendekkend werd.
Radio Monique.
Ook ditmaal kwam er geld van buiten in ruil voor zendtijd. Vanaf 16 december 1984 verhuurde de Caroline-organisatie de 50 kW zender aan boord van de Ross Revenge aan Fred Bolland. Met die zender begon de Nederlandse zakenman zijn eigen station: "Radio Monique", waarvan de naam kwam van de ex-vrouw van Fred Bolland. In ruil daarvoor namen ze tevens de verantwoordelijkheid op zich voor de bevoorrading van het zendschip en het halen en brengen van de medewerkers van Radio Caroline en het nieuwe Radio Monique van en naar de Ross Revenge. In het Gooi werd daarnaast nog eens een speciale studio ingericht, waar oude rotten uit het vak als Joost den Draayer en Tony Berk nog eens lieten horen hoe radio, volgens eigen zeggen, eigenlijk gemaakt moest worden. Voor de rest werden de programma's verzorgd door een live-team van deejays.
In de volgende twee jaar was het een komen en gaan van deejays bij Radio Monique. De redenen van vertrek liepen uiteen: afspraken die niet werden nagekomen, de slechte leefomstandigheden aan boord, salarissen die niet of te weinig ontvangen werden of gewoonweg een gebrek aan kwaliteiten bij de betrokken deejay. Radio Monique was zeer succesvol in de beginperiode. Dit leidde tot jaloezie bij andere betrokkenen van Radio Monique. Nico van der Stee (Nico Volkert) die bij het begin van Radio Monique betrokken was is achter de rug van Fred Bolland naar Ronan O'Rahilly gegaan met een grote adverteerder van Radio Monique Texas Sigaretten. Er was een grote financiële investering gedaan door de eigenaar van Texas sigaretten en er was afgesproken dat Nico Volkert samen met Gert-Jan Smit (verantwoordelijk voor de godsdienstuitzendingen op Radio Caroline) de leiding zouden krijgen van het nieuwe station Radio 819. Op 24 november 1987 werd Fred Bolland door Ronan O'Rahilly op de hoogte gebracht van deze veranderingen en werd wel verzocht om de bevoorrading voor Radio 819 tegen een salaris blijven doen. Het afbreken van de zendmast één dag later op de Ross Revenge betekende echter het einde van Radio Monique op zee.
Terugkeer.
In 2020 zorgde Fred Bolland met een aantal oud medewerkers voor een terugkeer van het station, dit keer vanaf land op AM 918 Khz. De zender is in 2021 ook via het internet te beluisteren..

</doc>
<doc id="18452" url="https://nl.wikipedia.org/wiki?curid=18452" title="Sint Theresia van Lisieux">
Sint Theresia van Lisieux



</doc>
<doc id="18453" url="https://nl.wikipedia.org/wiki?curid=18453" title="Oudemirdum">
Oudemirdum

Oudemirdum (Fries: "Aldemardum") is een dorp in de gemeente De Friese Meren, in de Nederlandse provincie Friesland. Het dorp ligt ten zuidwesten van Balk tussen Rijs en Nijemirdum in de streek Gaasterland. Het dorp is omgeven door de natuurgebieden Elfbergen, Jolderenbos en Oudemirdumer Klif. In telde het dorp inwoners. 
Geschiedenis.
Het dorp is waarschijnlijk tussen de 11e en 12e eeuw ontstaan te midden op een zandrug. Het is daarmee een van de oudere plaatsen in Gaasterland. Door de vorm van het oorspronkelijke dorp en de lommerrijke ligging doet het ook denken aan een esdorp, maar dat is het niet.
Mogelijk werd de plaats in de 12e eeuw voor het eerst vernoemd. In 1148 is sprake van "Meretha" en in 1155 "Merthen", maar of het echt om Oudemirdum zou gaan is onduidelijk. Men is wel vrij zeker dat het in 1245 als "Mordum" werd vermeld. De plaatsnaam zou waarschijnlijk verwijzen naar een merencomplex waarbij het lag, afgeleid van het Germaanse woord "mari". In 1325 werd de plaats vermeld als "de Merdum" en in 1328 als "Mairden".
Er was toen al sprake van een satellietnederzetting ten noordoosten van het oudere dorp, aangeduid als het nieuwe Mirdum, het latere Nijemirdum. De eerste vermelding van het oudere Mirdum dateert van 1412, toen het als "ldemardum" werd vermeld. In 1462 werd het vermeld als "Oudemerden", in 1579 als "Aldmardem" en in 1718 als "Oldemerden".
De huidige Nederlands Hervormde Kerk dateert uit 1790 en heet De Fontein. Hij is gebouwd op de fundamenten van een tufstenen kerk uit de 13e eeuw, waarvan bekend is dat die een spitse stenen toren had. Oudemirdum was rond 1790 nog een kleine buurt, maar er hoorden verscheidene buitenbuurtjes en huizen van naam bij: Elfbergen, Vierhuizen, de Woudakkers, de Dollen, Gaastburen, Gortburen en de Mazen.
Het dorp zelf groeide sterk in de 20ste eeuw. In 1933 werd er de Boskerk van de gereformeerde gemeente gebouwd. 
Tot 1 januari 1984 behoorde Oudemirdum tot de gemeente Gaasterland waarna het tot 2014 tot de gemeente Gaasterland-Sloten behoorde.
Toerisme.
Doordat het in een bosrijk gebied ligt is er relatief veel toerisme in en nabij het dorp. Het dorp kent ook meerdere campings. 
Ten zuiden van Oudemirdum aan de Liemerige Wei ligt het attractiepark Sybrandy's Speelpark.
Bezienswaardigheden.
In het zuidoosten van het dorpsgebied staat het buiten/landhuis Riniastate, dat in 1843 werd gebouwd. In het westen staat midden in het Jolderenbos de Luchtwachttoren 6H3 - Oudemirdum, een overblijfsel van de Koude Oorlog die staat op het hoogste punt van Gaasterland. Ten noorden van het dorp ligt het landgoed en huis Kippenburg.
Sport.
Sinds 1965 heeft het dorp samen met Nijemirdum een voetbalvereniging. VV N.O.K. is gevestigd is Oudemirdum en sinds 1973 onderdeel van omnisportclub SV NOK. In juni is er in het dorp een open strandvolleybaltoernooi en in november vindt er de Marderhoekloop plaats.

</doc>
<doc id="18454" url="https://nl.wikipedia.org/wiki?curid=18454" title="Mirnser Klif">
Mirnser Klif

Het Mirnser Klif (Fries: "Murnser Klif") is een keileemrug in de Friese streek Gaasterland ten zuiden van de plaats Mirns (gemeente De Friese Meren). Het rif is ontstaan tijdens het Saalien door oprukkend landijs en vormde een natuurlijke zeewering tegen het water van de Zuiderzee en thans nog tegen het water van het IJsselmeer. De gemiddelde hoogte is 2,50 meter boven NAP.

</doc>
<doc id="18455" url="https://nl.wikipedia.org/wiki?curid=18455" title="395">
395

Het jaar 395 is het 95e jaar in de 4e eeuw volgens de christelijke jaartelling.

</doc>
<doc id="18456" url="https://nl.wikipedia.org/wiki?curid=18456" title="Kerfstok">
Kerfstok

 
Een kerfstok was een middel om schulden of andere verbintenissen voor beide partijen te kunnen registreren zonder mogelijkheid tot vervalsing. 
Gebruik.
Een geschikt langwerpig houten bord of stok werd gemarkeerd met symbolen, dat wil zeggen, er werden markeringen in gekerfd. Vervolgens werd het hout over de lengte gesplitst. Beide partijen bewaarden een helft van de dubbele kerfstok. Als de kerven van twee kerfstokken exact op elkaar passen, is de echtheid van de kerfstok gegarandeerd. Indien nodig konden naderhand nog aanvullende markeringen worden geplaatst door beide delen weer tegen elkaar te houden. Als de schulden zijn voldaan, worden de insnijdingen verwijderd door de stok te schaven, zo kan deze hergebruikt worden. Als een gedeelte van de schuld werd betaald, kon dit aan de zijkant van de stok worden bijgehouden. 
Naast dubbele werden er ook enkelvoudige kerfstokken gebruikt, waarmee alleen de geldschieter de schulden bijhield als geheugensteun. 
Het gebruik leeft nog voort in de uitdrukking "iets op de kerfstok hebben", letterlijk of overdrachtelijk: nog schulden hebben staan. Figuurlijk betekent de uitdrukking dat de betrokkene iets misdaan heeft.
Geschiedenis.
Ten tijde van de middeleeuwen, in een grotendeels analfabetisch en muntarm Europa, was de kerfstok sinds de 10e-12e eeuw in gebruik. De kerfstok werd vooral in herbergen gebruikt, waarbij de waard voor elk van de klanten een kerfstok had, waarop de verteringen werden bijgehouden. Maar in elk geval werden ook in winkels kerfstokken gebruikt.
De kerfstok werd in de middeleeuwse rechtspraak als bewijs beschouwd. Ook de Code Napoléon vermeldt de kerfstok als schuldbewijs in art. 1333. In sommige Europese landen werd de kerfstok nog in de 20e eeuw gebruikt, bijvoorbeeld bij de alpenbeweiding.
Niet alleen geldschulden werden door de kerfstok geregistreerd. In de land- en veeteelt werd het gebruikt om verleende diensten te documenteren, bijvoorbeeld hoeveel vee was toevertrouwd aan een herder. Handelaren gebruikten de kerfstok om voorraden te registreren. Grondheren en gemeenten beheerden met behulp van de kerfstok hun belastingen. Ze werd gebruikt voor dorpsplichten zoals nachtelijke vuurwachten of de controle van gebruiksrechten (zoals waterrechten). 

</doc>
<doc id="18457" url="https://nl.wikipedia.org/wiki?curid=18457" title="Firmware">
Firmware

Firmware is software die in hardware ingeprogrammeerd is. Dit kan op eenmalige basis geschieden, maar moderne technieken zoals flashgeheugen maken het ook mogelijk om de firmware te vernieuwen. De EEProm wordt dan geladen met het nieuwe programma.
Firmware wordt vaak gebruikt als besturingssoftware voor elektronica en ingebedde computersystemen waar een processor aanwezig is, zoals auto's, in huishoudtoestellen, in elektronische apparatuur of in computers.
De term "firmware" geeft overigens al aan dat de inhoud firm (stevig) is, en zit dus tussen de hardware (in principe niet te wijzigen) en (algemene) software (zoals algemene besturingssystemen en computerprogramma's, die makkelijk te overschrijven zijn).
Bij het ontwerpen van firmware of ingebedde software zijn vaak heel andere zaken van belang dan in algemene software: kostprijs, geheugenverbruik, snelheid, efficiëntie en energieverbruik en warmteafstraling.
Echter, met de invoering van steeds performantere digitaal-signaalprocessoren enerzijds en ingebedde microprocessoren anderzijds kan men stellen dat de grens tussen "klassiek" programmeren en firmware op bepaalde vlakken aan het vervagen is: waar vroeger zeer specifieke besturingssystemen werden gebruikt, ziet men nu steeds meer algemene besturingssystemen zoals Linux op dergelijke systemen (bijvoorbeeld horloges, betalingsterminals, telefoons, dvd-spelers, hardwareacceleratiekaarten ...).
Bijwerken van firmware.
Soms is het mogelijk dat de firmware wordt bijgewerkt naar een nieuwere versie, dat wordt een update genoemd. Dit is niet zonder risico. Als er tijdens het bijwerken iets verkeerd gaat, dan bevat het apparaat geen geldige firmware meer en zal niet meer werken. Sommige apparaten bevatten daarom twee componenten met firmware, zodat het apparaat nog op een oudere werkende firmware kan werken, als de nieuwe verkeerd is gegaan. Bijvoorbeeld sommige duurdere moederborden van computers hebben de BIOS-chip met firmware dubbel uitgevoerd.
Aanpassen van firmware.
Soms is het ook mogelijk om firmware aan te passen. Dit gebeurt bijvoorbeeld veel met fotocamera's en mobiele telefoons. Voorbeelden hiervan zijn Magic Lantern en Techni Colour welke veel extra opties toevoegen aan de originele Canon-firmware, of aangepaste firmware voor telefoons zoals CyanogenMod voor Android-toestellen. Soms heeft de software geen meerwaarde in opties, maar is hij juist gestript van opties om zo sneller te zijn of minder batterij verbruik te genereren.

</doc>
<doc id="18458" url="https://nl.wikipedia.org/wiki?curid=18458" title="Hond">
Hond

De hond ("Canis lupus familiaris") is een roofdier uit de familie van de hondachtigen (Canidae), en een gedomesticeerde ondersoort van de wolf. De wetenschappelijke naam ervan werd in 1758 als "Canis familiaris" gepubliceerd door Carl Linnaeus. De hond komt op alle continenten voor, meestal in gezelschap van de mens. Al sinds duizenden jaren wordt de hond door mensen gebruikt, bijvoorbeeld bij de jacht, als herdershond, trekdier, politiehond of hulphond, maar vaker als gezelschapsdier. Het houden van honden is niet zonder risico: er zijn in Nederland jaarlijks 150.000 bijtincidenten. Wereldwijd sterven naar schatting meer dan 50.000 mensen per jaar aan rabies, dat voornamelijk door een beet van besmette (zwerf)honden wordt overgebracht - met name in India.
Afstamming.
Volgens genetisch onderzoek zijn er op grond van verschillen in het mitochondriaal DNA vier verschillende groepen hondenrassen te onderscheiden, die mogelijk het resultaat zijn van vier verschillende domesticaties.
Wel is duidelijk dat de hond afstamt van de wolf ("Canis lupus") en niet van de coyote ("Canis latrans"), de Gewone jakhals ("Canis aureus") of een andere hondachtige: de verschillen van hond en wolf met al deze soorten zijn veel groter dan die tussen hond en wolf onderling. De grijze wolf komt, althans kwam, over een groot verspreidingsgebied voor in Noord-Amerika, Europa en Azië. Het is op grond van de genetische analyse niet duidelijk of de hond nog van een specifieke ondersoort van de wolf afstamt, zoals de Perzische wolf ("Canis lupus pallipes"), omdat die bij de gebruikte methode genetisch niet te onderscheiden was van de andere typen wolven.
Groep een van de vier door Vila onderscheiden categorieën is weer in verschillende takken onder te verdelen, waarvan een zuidoostelijke tak onder andere de Australische dingo ("Canis lupus dingo") omvat, een primitieve hond die ook in het wild leeft en zich van de meeste gedomesticeerde honden onder meer onderscheidt door een jaarlijkse voortplantingscyclus.
Genetisch onderzoek naar verschillen in het mitochondriale DNA van de hond toont een nagenoeg identieke (0,2% verschil) basenvolgorde met die van de grijze wolf, wijzend op een directe afstamming in het (evolutionair gezien) recente verleden. Het verschil tussen wolven en coyotes was met 4% veel groter.
Domesticatie.
Onderzoek waarvan de resultaten in 2010 verschenen, maakt aannemelijk dat de domesticatie van de hond al zo'n 14.000 à 15.000 jaar geleden heeft plaatsgevonden in het Verre Oosten. Speculatievere vondsten zijn 31.000 tot 36.000 jaar oud. Begin 21ste eeuw is een schedel die in de jaren 1860 gevonden is in de Belgische grotten van Goyet (Gesves) geïdentificeerd als die van een paleolithische hond. Daarmee zou het ca. 31.700 jaar oude fossiel meteen ook het oudste tot nog toe gevonden gedomesticeerde dier zijn: de hond zou eerder gedomesticeerd zijn dan gelijk welk ander dier. Onderzoek uit 2015 verwierp op basis van morfologische argumenten dat de Belgische vondst een hond betreft, maar het oorspronkelijke team publiceerde op zijn beurt een weerlegging. Oudere schattingen gingen uit van een begin van de domesticatie rond 40.000-100.000 jaar geleden.
De vraag is hoe en waarom de wolf tot huishond werd ("Canis lupus familiaris"). In de late laatste ijstijd veranderden de leefomstandigheden van de mens. De dominante bestaanswijze veranderde van nomade in boer, waardoor mensen lange tijd op dezelfde plaats bleven. De 'wilde honden' begonnen in deze tijd de nabijheid van de mens op te zoeken en van hun afval te leven. Er kan dus sprake zijn van een zekere co-evolutie. Andere onderzoekers gaan ervan uit dat de mens een actievere rol speelde in de eerste stappen die tot een domesticatie van de hond leidde. Een gangbare hypothese was dat hierbij geselecteerd werd op basis van coöperatief gedrag, maar onderzoek uit 2014 vond dat net wolven beter zouden samenwerken en dat bij het domesticeren van honden voornamelijk geselecteerd zou zijn op gehoorzaamheid en zin voor hiërarchie. Een andere hypothese is dat de domesticatie van de wolf plaatsvond vóór de opkomst van de landbouw. Hierbij zou de hond gebruikt zijn voor de jacht (sporen volgen, wild opjagen en immobiliseren) en als waakhond.
Rond 8000 voor Christus pasten de voorouders van de hond hun voedingspatroon en spijsvertering aan aan het grotere aanbod zetmeel uit de eerste menselijke landbouw. De honden bezitten afhankelijk van het ras 4 tot 30 kopieën van het zetmeelverterende gen voor het enzym amylase. Wolven bezitten twee kopieën voor amylase. Deze door mutatie mogelijk gemaakte domesticatie heeft mogelijk tweemaal plaatsgevonden, rond 35.000 jaar geleden, vóór de laatste grote ijstijd, maar door de ongunstige omstandigheden afgebroken, en 10.000 jaar geleden met meer succes.
Hoewel de geschiedenis van de domesticatie van honden niet geheel duidelijk is, is domesticatie van vossen empirisch onderzocht. De geneticus Dmitry K. Belyaev begon in 1959 met een reeks vossen een domesticatie-experiment. In zijn instituut selecteerde hij vossen voor de volgende generatie enkel op tamheid. Ongeveer 5% van de mannelijke dieren en 20% van de vrouwelijke dieren mochten een volgende generatie stichten. 40 jaar en 45.000 vossen later, na 35 generaties van selectie op tamheid zijn de vossen uit dit experiment gedomesticeerd. Deze dieren zijn tegenwoordig bekend als zilvervos.
Oudheid.
In het oude Egypte tonen wandschilderingen aan, dat de mens destijds reeds veel gebruik maakte van dieren, bijvoorbeeld voor de jacht. Behalve honden werden ook diersoorten die we vandaag niet meer als gedomesticeerde dieren kennen, zoals hyena's, door de Egyptenaren gehouden. Goden, zoals Anubis, kregen (voor een deel) het uiterlijk van dieren en men was zich bewust van de specifieke eigenschappen van dieren.
Middeleeuwen, nieuwe tijd en moderne tijd.
Rond 1350 werden door Gaston Phoebus de eerste medische behandelingen van honden beschreven, die bij de jacht werden ingezet. In de Nieuwe Tijd werden honden niet meer enkel gehouden om bij de jacht te helpen, te waken, karren te trekken of lasten te dragen, maar ook als gezelschapsdier, zoals talrijke schilderijen tonen. Men begon ook om die reden op het uiterlijk van de hond te letten. Dit leidde in de Moderne Tijd tot de oprichting van de eerste kennelclubs en rasverenigingen.
Vooral in de laatste 200 jaar heeft gericht fokken een explosieve vermenigvuldiging van rassen en varianten veroorzaakt. De herontdekking van de regels van Mendel, de oprichting van kennelclubs en rasverenigingen en de oprichting van de Fédération Cynologique Internationale (FCI) in 1911 leidden ertoe dat anno 2016 344 verschillende hondenrassen door het FCI erkend zijn.
Anatomie.
Tandformule.
Het definitieve gebit van honden bestaat uit 42 tanden. In elke kaakhelft telt het 3 snijtanden ("Incisivi", I), één hoektand ("Caninus", C) en 4 premolaren ofwel "knipkiezen" ("Premolaren", P). In de bovenkaak zijn er bovendien twee, in de onderkaak 3 molaren of "knobbelkiezen" ("Molaren", M). De grote "P4" in de bovenkaak en de "M1" in de onderkaak worden de "scheurkiezen" genoemd.
Grafisch uitgedrukt is de tandformule van volwassen honden:
Het melkgebit van honden bevat 28 tanden. De "P1" en de molaren hebben geen melktandvoorganger. De melktanden worden in tandformules meestal met een kleine letter aangeduid, de tandformule is als volgt:
De tandwisseling vindt vanaf de vierde maand plaats. Tijdens de tandwisseling kan bij de pup, net als bij kinderen, tandpijn ontstaan. Pups zullen in deze periode daarom vaak op allerlei dingen knagen.
Oren.
Het gehoor is bij de hond sterk ontwikkeld. Hij kan hogere frequenties waarnemen dan de mens. Het bereik ligt bij een optimaal gehoor:
De beweeglijke oorschelpen van de hond maken het hem mogelijk om een geluid driedimensionaal te lokaliseren; hij kan dat daarom veel beter dan de mens. Een hond kan de richting waaruit een geluid komt met een afwijking van 2% bepalen (bij de mens meer dan 15%). Bij de beweging van de hondenoren zijn niet minder dan 17 spieren betrokken.
Honden met hangoren hebben een iets zwakker vermogen om geluid te lokaliseren. De oren hebben echter naast hun fysieke functie ook een belangrijke taak bij de communicatie met andere honden, en met de mens. Ook op dit punt zijn honden met hangoren dus enigszins in het nadeel.
Ogen.
Vroeger werd aangenomen dat honden enkel grijstinten of 'zwart-wit' konden zien. Uit nader onderzoek is echter gebleken dat honden wel degelijk kleuren kunnen zien, maar wel anders dan de mens.
Het oog van de hond bevat, zoals bij alle zoogdieren twee typen receptoren. De staafjes zijn voor de waarneming van grijstinten verantwoordelijk, de kegeltjes voor het zien van kleuren. In het oog zijn meer staafjes dan kegeltjes, en staafjes hebben minder licht nodig om een signaal aan de hersenen te geven. De kegeltjes zorgen voor het kleurenzien, indien er genoeg licht aanwezig is.
In het oog van honden is, zoals bij de meeste zoogdieren, een tapetum lucidum aanwezig, dat invallend licht terugkaatst en zo het bestaande licht versterkt. Dit verklaart waarom honden in de schemering veel beter kunnen zien dan mensen, bij wie deze structuur afwezig is.
Het oog van de hond heeft twee verschillende types kegeltjes, die op groen of op blauw licht reageren, dit in tegenstelling tot de mens, die over drie verschillende types beschikt, die op rood, groen en blauw licht reageren. Een hond ziet geen rood en ervaart rode dingen als (donker)groen. Een rode bal in het gras is voor een hond dus lastig te zien.
Een ander verschil is dat het hondenoog in het bereik rond 430 nanometer (zie tekening) de grootste gevoeligheid vertoont. Bij de mens is dit rond 530 nanometer. De scherpte van het beeld is waarschijnlijk kleiner dan bij de mens en meer op beweging gericht. Stilstaande dingen worden door de hersenen onderdrukt en zijn door de hond minder goed waar te nemen.
Het gezichtsveld van de hond is met circa 240 graden duidelijk groter dan dat van de mens, mede door de zijdelingse inplanting van de ogen op de schedel. Het bereik waarin een hond driedimensionaal kan zien is met 120 graden ongeveer even groot als dat van de mens.
Neus.
De reukzin van honden is veel beter ontwikkeld dan bij de mens. In de eerste plaats komt dit door het grotere aantal reukcellen. Globaal geldt dat hoe langer de snuit is, des te beter het reukvermogen. Tussen de verschillende hondenrassen bestaan dan ook aanzienlijke verschillen op dit punt. De mens heeft ongeveer 10 cm² reukepitheel, de hond daarentegen gemiddeld 100 cm², maar dat varieert tussen 30 cm² bij een Franse buldog en 169 cm² bij een Duitse herder. Beroemd is de bloedhond om zijn vermogen om sporen te volgen.
De kwaliteit van de reukzin wordt echter ook door andere factoren bepaald, want metingen hebben aangetoond dat het reukvermogen van een hond rond één miljoen keer zo sterk is als dat van de mens. Daarbij speelt dat honden met korte inspiraties rond 300 keer per minuut kunnen ademen, zodat er steeds nieuwe aanvoer van verse lucht is met een grotere turbulentie, waardoor geurstoffen gemakkelijker met het reukepitheel in contact kunnen komen.
In de hersenen worden de binnenkomende signalen verwerkt. Het is aangetoond, dat honden 'stereo' kunnen ruiken. De hond neemt dus waar of een geur van rechts of van links komt. Op deze manier kan hij de richting van een geurspoor beoordelen. Belangrijk bij de richtingsgevoeligheid is de natte neus met daarin koudereceptoren die de afkoeling signaleren van het gedeelte waar de lucht langs stroomt, waar een luchtstroom en dus een geur vandaan komt. De reukhersenen zijn in vergelijking met de mens ook veel groter. Bij de hond nemen ze tien procent van de hersenen in beslag tegen één procent bij de mens. Honden kunnen bepaalde geuren ook via het Orgaan van Jacobson waarnemen.
Brachycefale honden kunnen onder meer door de anatomische bouw van hun schedel en ademhalingswegen moeilijkheden bij de ademhaling hebben.
Voortplanting.
Puberteit.
De puberteit van reuen begint gemiddeld op een leeftijd van 6 maanden en is meestal op een leeftijd van 12 maanden afgesloten. Een teef zal haar eerste loopsheid op een leeftijd van 6 tot 9 maanden vertonen. Dit is echter aan een sterkere variatie onderworpen en kan bij grote rassen duren tot een leeftijd van zelfs 2 jaar.
Cyclus.
Teven zijn in het wild mono-oestrische dieren: zij worden maar één keer per jaar loops. Bij sommige van de gedomesticeerde rassen is dit behouden gebleven. Vooral rassen zoals de saarlooswolfhond, waar recentelijk wolvenbloed is ingefokt, vertonen deze eigenschap. De resterende gedomesticeerde honden zijn 2 - 3 keer per jaar loops. Tussen de verschillende loopsheden liggen gemiddeld 7 maanden, maar het tijdsinterval is per hond aan grote variaties onderworpen.
De loopsheid wordt in twee fasen opgedeeld, die elkaar opvolgen. In de eerste fase ("pro-oestrus") zal de vulva van de teef opzwellen en zal de teef een bloederige uitvloei vertonen. De afgegeven feromonen trekken reuen aan, maar de teef laat zich in dit stadium nog niet dekken. Deze fase duurt gemiddeld negen dagen tot maximaal 17 dagen. In een tweede fase neemt de zwelling van de vulva iets af en wordt de uitvloei minder. De kleur verandert van rood naar geelbruinachtig. De teef trekt nu naast reuen ook andere teven aan. De teef accepteert nu de reu en een dekking kan plaatsvinden. Ook deze fase duurt gemiddeld 9 dagen (varieert tot 21 dagen). Tijdens de tweede fase ("oestrus") zal de eisprong plaatshebben.
Als bevruchting heeft plaatsgevonden, wordt deze gevolgd door een dracht, zie Dracht en geboorte. De dracht duurt ongeveer 64 dagen.
Als er geen bevruchting heeft plaatsgevonden, wordt de loopsheid van de teef gevolgd door een derde fase, de metoestrus. Daarna komt een fase van seksuele inactiviteit, de anoestrus, die sterk uiteen kan lopen, maar gemiddeld 4 maanden duurt. De anoestrus wordt opnieuw gevolgd door een loopsheid.
Dekking (bevruchting).
Na enkele stotende bewegingen treedt gedurende de paring er bij de reu een zwelling op van de "bulbus glandis", een zwellichaam rond de penis. Hierdoor blijft de reu in de vagina van de teef hangen. Contracties van de vagina lokken bij de reu dan een ejaculatie uit. De ejaculatie treedt in meerdere fracties op en duurt lang. Gemiddeld lost een reu bij een ejaculatie 5 tot 10 ml sperma (variaties van 2-25 ml). In het ejaculaat zijn 200 tot 300 miljoen zaadcellen per mm3 aanwezig. Na enkele minuten komt de reu (na het afzwellen van het zwellichaam) vanzelf los.
Rol mens.
Vaak wordt aangeraden een teef niet direct tijdens de eerste loopsheid te laten dekken, maar daarmee te wachten tot een leeftijd van 2 jaar, ongeveer de derde loopsheid.
Losrukken van reu en teef door de mens gedurende de paring is voor beide honden gevaarlijk en pijnlijk. Bovendien kunnen honden agressief reageren op de menselijke interventie.
Sommige hondenrassen hebben door bepaalde kenmerken moeilijkheden met paren. Mannelijke Franse bulldogs kunnen bijvoorbeeld niet een teef beklimmen, zodat dan moet worden gefokt door middel van kunstmatige inseminatie. Ook kunnen door de grootteverschillen bepaalde rassen niet onderling paren (bijvoorbeeld een jack russell en een sint-bernard).
Dracht en geboorte.
Na een gelukte dekking zal de teef drachtig worden. Gemiddeld duurt een dracht bij honden ongeveer 64 dagen, maar bij een bouvier kan dit wel 85 dagen zijn. Wanneer de teef een groot nest draagt, kan de geboorte enkele dagen eerder plaatsvinden, maar bij een kleine worp kan de geboorte enkele dagen langer op zich laten wachten. De puppy's zijn de eerste tien dagen nog blind. De teef zal haar puppy's ongeveer drie weken lang zogen. Daarna kunnen de puppy's overgaan op puppyvoeding, en na vijf tot zeven weken zijn ze volledig gespeend.
Levensverwachting.
Een hond kan met goede verzorging 15 jaar oud worden. Rashonden worden vaak gemiddeld iets minder oud dan bastaards. Ook zeer grote rassen leven gemiddeld wat korter.
Gevolgen van inteelt.
De verschillende rassen van honden zijn in het verleden door strenge selectie ontstaan. Fenotypische kenmerken, zoals vachtkleur, zijn bij honden vaak op recessieve genen gecodeerd. Om een stabiele vachtkleur van een ras te verkrijgen, was het dus nodig nauw verwante honden met elkaar te kruisen. Dit heeft de kans op genetisch overgedragen ziekten verhoogd; honden die hieraan lijden moeten uit de fokkerij geweerd worden, maar dit gebeurde niet altijd, zodat hun genetische schade zich kon verspreiden.
Tegenwoordig tracht men genetische ziekten te beperken door gericht te fokken en door aangetaste dieren uit de fokkerij te weren, maar bij sommige ziekten is dat moeilijk. Voor bepaalde rassen is het verplicht fokdieren op genetische ziekten te laten testen. Een voorbeeld hiervan is heupdysplasie. Ook stamboomonderzoek en berekening van inteeltfactoren worden tegenwoordig gebruikt om het risico op overdracht van genetische ziekten zo laag mogelijk te houden.
Voeding en gezondheid.
Voeding van de hond.
Honden worden beschouwd als alleseters (omnivoren) met een sterke voorkeur voor vlees. Ze hebben de scherpe, puntige tanden en het korte maag-darmkanaal van vleeseters (carnivoren), die meer geschikt zijn voor de consumptie van vlees dan van plantaardige voedsel. Maar honden kunnen ook zetmeel en glucose verteren. Uitgesproken vleeseters zoals katten kunnen dat niet. 
Honden zijn in een proces van duizenden jaren erin geslaagd zich aan te passen aan de levenswijze van mensen en aten hun etensresten. Ze gedijen dan ook op een verscheidenheid aan voedsel, zowel vlees als plantaardig. Het vermogen van honden om koolhydraten te verteren wordt gezien als een belangrijk verschil met wolven. 
De voedingsbehoefte van honden varieert met de activiteit, met het ras, de leeftijd en de omgevingstemperatuur. De energiebehoefte van een dier bij normale activiteit ligt rond de 500 kJ per kilogram metabool gewicht. Dit kan oplopen tot 4200 kJ per kilogram metabool gewicht per dag bij zeer actieve dieren, zoals sleehonden. Te veel voedsel en te weinig beweging kan leiden tot obesitas.
In landen als Nederland leven honden doorgaans van speciaal hondenvoer, waarvan vele soorten in de handel zijn, vaak in de vorm van brokken of blikvoer. Dit is veelal afgestemd op de voedingsbehoefte van honden. Aanvullingen hierop zijn niet nodig en hebben vaak een negatief effect. Zo kan de toevoeging van calcium tot blaasstenen en botafwijkingen leiden. Sommige hondenbezitters voeden hun hond met "rauw voer" of "BARF", met als basis rauw vlees en botten. Andere hondenbezitters voeden hun hond met veganistisch voedsel. Onderzoek toont aan dat veganistisch hondenvoer voldoet of zelfs vaak gezonder is. Anno 2022 zijn er diverse fabrikanten die gebalanceerd niet op vlees gebaseerd hondenvoedsel op de markt brengen.
Honden hebben soms de neiging hun eigen poep of die van andere honden of dieren te eten, een verschijnsel dat coprofagie wordt genoemd. Mogelijk heeft dit gedrag te maken met de wens om het nest schoon te houden, mogelijk is het gedrag dat honden hebben ontwikkeld om aan voeding te komen in tijden van schaarste.
Ziekten bij de hond.
Behalve genetische aandoeningen komen er verschillende verworven ziekten en aandoeningen voor bij honden. In het oog springende ziekten betreffen aandoeningen van de vacht en de spijsvertering (diarree). Daarbij kunnen parasieten een rol spelen. Voorbeelden zijn vlooien, teken, verschillende soorten wormen, en mijten die schurft en puppyschurft veroorzaken. Ook kunnen parasieten diverse soorten gevaarlijke virussen, bacteriën protozoa en andere dieren (zoals hartworm) overdragen op honden.
Bij honden kunnen zich vergelijkbare ziekten voordoen als bij mensen, zoals, naast de al genoemde aandoeningen, bijvoorbeeld ziekten aan longen en luchtwegen (kennelhoest), gewrichten en skelet (hernia, Wobbler syndroom), spieren, geslachtsorganen, hart, hersenen (epilepsie), nieren en blaas (blaasontsteking), gehoor (oorontsteking), zicht (oogontsteking, staar), reuk, gebit en problemen met afweer, bloed, hormonen (cushing) en gedrag.
Een tegenwoordig in Nederland zeldzame, maar wel ernstige en zeer besmettelijke ziekte is hondenziekte. De ziekte wordt veroorzaakt door het hondenziektevirus, dat wordt verspreid door direct contact met honden die zijn geïnfecteerd. De infectie tast in eerste instantie de ademhalingsorganen aan: de hond heeft moeite met ademhalen en hoest. Ook zullen de ogen tranen. Daarnaast kan de infectie leiden tot longontsteking, darmontstekingen, huidaandoeningen en aantasting van het zenuwstelsel met verlamming van de ledematen tot gevolg. De ziekte kan fataal zijn.
Een ook voor mensen gevaarlijke ziekte is hondsdolheid.
Communicatie en opvoeding.
Communicatie van hond naar mens.
Honden communiceren met mensen via blaffen en grommen. Grommen komt in het wild ook voor bij wilde dieren, vooral bij andere hondachtigen, zoals wolven en vossen. Dit systeem is bedoeld om zichzelf te beschermen tegen (mogelijke) gevaren en situaties die dreigend overkomen. Uit nieuw onderzoek is gebleken dat honden het systeem van blaffen waarschijnlijk hebben ontwikkeld om zo met de mens te kunnen communiceren. De wolf, waarvan de hond afstamt, blaft niet. Wolven huilen en grommen alleen. Uit dit onderzoek is ook gebleken dat mensen dit systeem meestal ook begrijpen.
Er zijn verschillende blaffen voor iedere soort situatie. Zo heeft de hond een blaf voor als zijn of haar baas weer thuis komt; vrolijk dus. Een blaf voor als de hond aan het spelen is, als er iemand inbreekt of als hij iemand echt aanvalt.
Honden hebben daarnaast een eigen lichaamstaal en gebruiken deze zowel voor communicatie met andere honden als voor die met de mens.
Communicatie van mens naar hond.
De mens past meestal zijn of haar taalgebruik in zekere mate aan, als hij of zij met een hond praat. De meeste mensen communiceren met een hond in hun eigen taal; uit onderzoek is gebleken dat taal geen invloed heeft op een hond. Honden luisteren slechts naar tonen zoals aa, ee, oe, oo, ie enzovoorts; als men "zit, af, poot" zegt hoort de hond hoogstwaarschijnlijk "ì, à, oo". Wanneer een taal afwijkt van de taal waarin de hond commando's heeft geleerd, kan hierdoor verwarring ontstaan. Dit komt echter niet vaak voor, aangezien de meeste mensen ook lichaamstaal gebruiken. Anders dan wolven, zijn honden erg gericht op de lichaamstaal van mensen en hebben ze die, mits consequent toegepast, doorgaans snel door. Dat begint al als pup. Mensen kunnen, mits deze een juiste en consequente aanpak kiezen, doorgaans moeiteloos met hun hond communiceren. Zo begrijpen honden het als een voorwerp stilzwijgend door een mens wordt aangewezen. Ook zijn ze in staat om de hulp van mensen in te roepen met een kenmerkende vragende blik, soms gepaard met een typische blaf. Bijvoorbeeld als ze ergens niet bij kunnen. Dit gedrag is wolven, ook als ze tam zijn, volkomen vreemd. Het taalniveau dat gebruikt wordt om met honden te communiceren, is vaak gelijk aan het niveau van kinderen of zuigelingen.
Honden worden vaak als praatpaal gebruikt door mensen, die hiermee hun emoties kwijt kunnen. Een hond is zeer goed in het aanvoelen van de emoties en psyche van de mens. Er zijn hulphonden die speciaal getraind worden om PTSS-patiënten te helpen en ook als hulp voor epilepsie-patiënten.
Mensen ontwikkelen vaak hun eigen trucjes om ervoor te zorgen dat honden beter luisteren, gebaseerd op een geconditioneerde reflex.
Opvoeding door mensen.
Omdat er zoveel verschillende hondenrassen bestaan, zijn er geen algemene regels voor opvoeding van honden door mensen. Wel zijn er enkele vuistregels. Verenigingen van hondenbezitters en commerciële hondenscholen geven tips of trainingen. De vuistregels laten zich in enkele woorden vatten: socialisatie, geduld, aandacht, beloning, commando's, consequent en veiligheid.
Hond en maatschappij.
De hond als statussymbool.
Al in het Oude Egypte, bij de Etrusken en in de Romeinse tijd werden sommige honden als statussymbool gezien. Een goed voorbeeld voor het Oude Egypte is de Tesem. De Tesem is in de geschreven geschiedenis de oudste gedomesticeerde hond. Twee op een gazelle jagende honden zijn afgebeeld op een schijf die uit circa 4000 v.Chr. dateert en in ieder geval van voor de eerste dynastie. De hond, en met name de jachthond, speelde een belangrijke rol in het dagelijks leven van koningen en edellieden in het Oude Egypte. In 1935 vond de Harvard-Boston-expeditie, onder leiding van George Reisner, in het groot kerkhof ten westen van de piramide van Cheops in Gizeh een inscriptie die de begrafenis van de hond Abuwtiyuw voorstelde. De begrafenis ging met alle eerbewijzen die normaal aan de Egyptische adel te beurt vielen en dit op het bevel van de Egyptische koningen. Zoals de Egyptische edelen was de hond voortdurend in het gezelschap van de koning en toen hij stierf, beval de koning plechtig dat hij in een eigen graf moest worden begraven. De hond nam in Egypte een veel belangrijkere positie in dan de kat. In het oude Tibet geloofden boeddhistische monniken in het klooster dat als het baasje van een mopshond overleed, zijn ziel in het hondje zou trekken. De hondjes werden hierdoor door de andere monniken extra verwend.
Ook tijdens de Middeleeuwen beschouwden mensen de hond als een statussymbool. Dit stimuleerde het ontstaan van hondenrassen die werden gefokt op grootte, lengte, kleur, vorm van de kop, gedrag en aaibaarheid. Nieuwe hondenrassen werden vaak vernoemd naar de streek, het land of eigenaar waar of door wie het gefokt is. Op het 17e-eeuwse schilderij van Caesar van Everdingen van Willem II van Holland is een klein hondje van hem naast hem te zien. Een bekend hondje uit de geschiedenis was het mopshondje Pompey van Willem van Oranje. Pompey sliep altijd bij Willem van Oranje op het bed, en het hondje redde het leven van de prins door te blaffen en in Willems bed te springen als waarschuwing voor Spaanse overvallers die hem in zijn slaap probeerden te vermoorden.
Een bijzonder verhaal is die rond de rassen kingcharlesspaniël en cavalier-kingcharlesspaniël. Koning Karel I staat op vele schilderijen van Anthonie van Dyck met zijn kingcharlesspaniëls. De hondjes zijn ook naar hem vernoemd omdat hij er een groot liefhebber van was. In 1903 heeft men in Engeland geprobeerd de naam Toy Spaniel te veranderen, maar dit stuitte op verzet van koning Eduard VII, ook een liefhebber van het ras. Het ras wordt vaak met koningen geassocieerd. Een exemplaar zat verborgen in het kleed van Mary of Scotland na haar terechtstelling. Koning Karel II maakte zich geliefd bij de bevolking door met deze spaniëls in het St. James's Park te spelen 'voor het dauw was opgetrokken'. Karel II zorgde ervoor dat het niet verboden kon worden dat hij zijn spaniëls mee kon nemen naar openbare gelegenheden en zelfs de Houses of Parliament.
Hij besteedde tijdens zijn vergaderingen met de raadsmannen meer tijd aan het spelen met zijn spaniëls dan met staatszaken. Hij nam zijn honden zelfs mee naar de slaapkamer.
Jacobus I van Engeland bestelde een half dozijn cairnterriërs om deze naar Frankrijk te sturen als geschenk. Vorsten schonken vaker elkaar status gevende hondjes om andere vorsten tevreden te houden.
Tegenwoordig is er een nieuwe manier om honden status toe te kennen. Met name in Hollywood is hondenkleding heel populair. Vele acteurs, zangers, rappers en andere sterren geven hun honden dure hondenkleding, zoals Paris Hilton en haar chihuahua Tinkerbell. Hondenkleding wordt ook in Nederland populairder. Ook zijn er speciale hondensieraden, -bedden, -zonnebrilletjes en -schoentjes.
De hond als hulpdier.
Al duizenden jaren vervullen honden uiteenlopende functies voor de mens.
Zo zijn honden al lange tijd statussymbool en gezelschapsdier. Daarnaast zijn er jachthonden, hulphonden,
herdershonden, politiehonden, reddingshonden, brandweerhonden, trekhonden, poolhonden, waakhonden, vechthonden en assisteerden honden in tijden van oorlog en worden honden gebruikt als proefdier en voedsel.
Werkhonden.
Jachthonden.
Een functie waar de hond waarschijnlijk het langst voor is gebruikt, was de jacht. Van indianen en Afrikaanse volksstammen is bekend dat ze honden tijdens de jacht gebruikten. De vossenjacht is een eeuwenoude Britse traditie die vooral door de aristocratie werd bedreven. Ook vele vorsten jaagden en jagen samen met honden, zoals koning Charles III. Deze honden hebben een goed jachtinstinct en kunnen goed samen met mensen jagen.
Hulphonden.
Honden worden al eeuwenlang als hulpdier gebruikt bij mensen met een handicap. Een bekende is een geleidehond. De eerste school voor geleidehonden werd gesticht tijdens de Eerste Wereldoorlog in Duitsland. De bedoeling hiervan was als mobiliteit te dienen om verblinde veteranen terug te brengen. De tweede school, genaamd Seeing Eye, kwam in 1929 in New Jersey, Verenigde Staten. Twee jaar later kwam ook de 'British Guide Dog Association. In Nederland houdt het Koninklijk Nederlands Geleidehonden Fonds (KNGF) zich hier sinds 1935 mee bezig. Voor dit doel wordt vaak de labrador, golden retriever, herdershond, of de Hollandse herder gebruikt. Een geleidehond is een voorbeeld van een assistentiehond. Andere assistentiehonden zijn signaalhonden, ADL-honden en Seizure alerthonden.
Herdershonden.
Herdershonden worden gebruikt bij het hoeden van vee, voornamelijk door schaapsherders. Als sport wordt schapenhoeden vooral in Engeland, Schotland en Ierland beoefend. Voor dit werk worden verschillende rassen gebruikt, zoals grote, kortharige Duitse en Mechelse herders, en de kleinere, langharige Schotse collies, Groenendaelers en bordercollies.
Politiehonden.
Honden worden ook gebruikt door de politie. Er wordt verschil gemaakt tussen surveillancehonden, speurhonden en AOT-honden. Surveillancehonden assisteren in de dagelijkse surveillance of bij het optreden van de Mobiele Eenheid. Speurhonden worden gebruikt om menselijke geur, drugs, explosieven en brandversnellers op te sporen. AOT-honden worden ingezet door aanhoudings- en ondersteuningsteams (AOT).
Reddingshonden.
Er bestaan al eeuwenlang reddingshonden.
Reddingshonden zoals de Berner sennenhond en de sint-bernard werden gebruikt in het Alpengebergte om mensen op te sporen en uit de sneeuw te redden. Tegenwoordig gebruikt men zelden nog traditionele berghonden maar bijna alleen maar Duitse herders.
Brandweerhonden.
Ook de brandweer gebruikt reddingshonden, de zogenaamde brandweerhonden. Brandweerhonden is geleerd om op steile ladders te klimmen.
Trekhonden.
Tot in de jaren 1920 kwam de hondenkar vrij algemeen in het straatbeeld voor. De trekkracht van de hond bleek de mens goed van dienst te kunnen zijn. Van schilderijen en uit allerlei andere bronnen is bekend dat al rond 1675 hondenkarren in het Nederlandse straatbeeld voorkwamen. De definitieve doorbraak van de trekhond en de hondenkar dateert in Nederland van omstreeks 1800. Van België en onder meer Duitsland, Frankrijk, Noorwegen en Zwitserland weet men dat er vanaf die tijd tot rond 1950 ook met hondenkarren gewerkt werd. In Denemarken was het werken met hond en hondenkar niet toegestaan en in Parijs werd het al rond 1824 verboden. Engeland verbood vanaf 1855 de inzet van de hond als trekhond.
De mens liet de hond ingespannen voor, onder of achter de kar voor zich werken. Een van de redenen om dit dier in te zetten was dat de hond een goedkopere werkkracht was dan bijvoorbeeld het paard. Wie zich geen paardenkracht kon veroorloven gebruikte de energie van de hond als transportmiddel. Honden trokken niet alleen karren maar ook ploegen en zelfs trekschuiten. De hond was meestal goedkoop in de aanschaf en stelde geen hoge eisen aan onder meer zijn voeding, onderkomen en verzorging. Het dier nam meestal genoegen met wat de "pot schafte"; zijn maaltijd bestond hoofdzakelijk uit etensresten, brood, groenten en slachtafval.
Verschillende hondenrassen, maar ook bastaarden, hebben werk met de hondenkar verricht. Het zijn voornamelijk de voorouders van de huidige bekende hondenrassen zoals: bouviers, Duitse doggen, Duitse herders, Groenendaelers, Hollandse herders, Pyrenese berghonden, sennenhonden en Siberische husky's. De Matin Belge werd speciaal voor dit doel ontwikkeld.
In de Trekhondenwet van 1910 werd een vergunning voor het gebruik van de hond als trekhond verplicht gesteld. De vergunning werd pas verstrekt wanneer aan de voorschriften wat betreft de begeleider, hond en kar werd voldaan. In 1912 werd de Anti Trekhonden Bond opgericht die nu door het leven gaat als Bond tot Bescherming van Honden, ook wel bekend als de Hondenbescherming. Tegenstanders van de hond als trekdier wonnen in de loop der jaren langzaam terrein. De Wet op de Dierenbescherming, die met ingang van 1962 in werking trad, verbood uiteindelijk het beroepsmatig werken met honden.
Poolhonden.
Vele noordelijke volkeren uit Lapland, Groenland, IJsland en Canada gebruiken al eeuwenlang de hond om een slee te trekken. De ouderwetse eskimoslee wordt door 10 tot 15 poolhonden voortgetrokken. De honden kunnen in één dag 80 km afleggen.
Waakhonden.
Waakhonden bestaan al duizenden jaren. Waakhonden worden door mensen gebruikt om een bepaald gebied of gebouw te bewaken, zoals woningen, bedrijven, erven of agrarische gebied. De Romeinen gebruikten veel waakhonden. Ook in veel middeleeuwse kastelen liepen dit soort honden. Bijna alle honden kunnen worden ingezet als waakhond. Zelfs de chihuahua staat bekend als waaks, in miniatuurversie. In de geschiedenis had vooral de adel waakhonden. Julius Caesar scheen een voorkeur te hebben voor de mastino napoletano.
Vechthonden.
Er bestaan al heel lang hondengevechten. Hondengevechten worden meestal georganiseerd ter vermaak van de mens. De Romeinen gebruikten grote honden in arena's om onder anderen christenen te verscheuren. Ook kan er geld mee verdiend worden. Hondengevechten zijn nu in de meeste westerse landen verboden omdat het met veel dierenleed gepaard gaat. Honden worden zowel geestelijk als lichamelijk mishandeld om ze vals en agressief te maken om tegen andere honden te vechten. Tijdens hondengevechten loopt de hond ernstige littekens op. Ook worden er proefhonden gebruikt als agressie-instrument om vechthonden met het vechten op te laten oefenen. Hoewel hondengevechten tegenwoordig taboe zijn, proberen sommigen het als een stoere bezigheid te laten zien.
Honden in oorlog.
Honden worden al duizenden jaren lang ingezet bij oorlog. De Romeinen gebruikten de mastino napoletano veel in oorlog. Alexander de Grote nam ook veel honden mee tijdens zijn oorlogen.
Antitankhonden zijn honden met explosieven op hun rug; ze zijn getraind om onder vijandige tanks te duiken, waardoor de explosieven afgaan. Ze werden tijdens de Tweede Wereldoorlog in Rusland getraind om te helpen met de strijd tegen nazi-tanks. Maar omdat ze hadden geoefend op Russische tanks, liepen de honden op het slagveld naar de Russische tanks in plaats van naar de vijand. Het Duitse leger had snel weet van deze "hundminen". Russische honden werden in het vervolg doodgeschoten, omdat ze misschien explosieven zouden kunnen dragen. Hierdoor bleven er nog maar weinig honden over aan het oostfront, waardoor het gebruik van honden als verrassingswapen nog onwaarschijnlijker werd. Na de oorlog werden er efficiëntere en makkelijkere methodes geïntroduceerd.
Honden als huisdier.
De relatie tussen mens en hond wordt vaak gekarakteriseerd door de sterke emotionele band. Honden zijn door de wereldgeschiedenis heen al lang een populair huisdier en het eerste huisdier. Geen dier ter wereld staat zo dicht bij de mens als de hond. Honden worden vaak ook beste vriend van de mens genoemd. Veel mensen nemen een hond als huisdier om het huis te bewaken, maar vooral omdat een hond als echte vriend gezien wordt die de mens nooit in de steek zou laten. Onderzoek heeft aangetoond dat honden emoties kunnen evenaren die bij geen enkel ander dier ooit zijn voorgekomen. Zo kunnen honden qua emoties precies voelen wat hun baasje voelt. Honden zijn ook het intelligentste huisdier. De hond is op de kat na in Nederland het populairste huisdier. Katten zijn populairder omdat ze goedkoper en minder tijdrovend zijn. Honden zijn sociale dieren en daardoor afhankelijker van de mens.
Honden als proefdier.
Proefexperimenten op dieren, onder andere op honden, komen al jarenlang voor; Vereniging Proefdiervrij probeert al sinds 1897 om dit af te schaffen. Voor welke experimenten honden precies worden gebruikt is niet duidelijk. Deze informatie wordt geheimgehouden. In grote lijnen is wel bekend waar de dieren voor zijn gebruikt. Veel honden (917) werden in 2003 gebruikt voor de ontwikkeling van vaccins of geneesmiddelen. Ook in het onderwijs werden veel honden gebruikt (823). Precieze informatie over dit geneesmiddelenonderzoek of onderwijs wordt niet gegeven. Het blijft daarmee ook onduidelijk of het onderzoek met honden niet op een andere manier had kunnen worden uitgevoerd. Ruim 350 honden werden gebruikt om een wetenschappelijke vraag te beantwoorden.
Een derde van alle proeven op honden (706) werd uitgevoerd omdat dat vereist was volgens de Nederlandse of Europese regels.
In 2003 werd in de uitzending van het consumentenprogramma Radar over dierproeven voor diervoeders gesproken over het doorsnijden van de stembanden om blaffen te voorkomen. De informatie hierover kwam uit een Amerikaans contractlaboratorium. Dit is in Nederland bij wet verboden (art. 40 van de Gezondheids- en welzijnswet voor dieren). In 2003 zijn in Nederland 2134 proefhonden gebruikt.
Ook gebruikte de communistische Sovjet-Unie zogenaamde ruimtehonden zoals ruimtehond Laika, die op 3 november 1957 vanaf Bajkonoer werd gelanceerd om de leefbaarheid van kunstmanen te testen. Laika stierf al na een paar uur in de ruimte aan oververhitting en stress, voordat de vierde omloop ten einde was.
Honden als voedsel.
In sommige Aziatische landen worden sommige honden gefokt in boerderijen en vervolgens geslacht voor voedsel. In Korea wordt hondenvlees gebruikt in medische soep. Soms ontstonden er conflicten tussen westerse hondenliefhebbers en hondenvleeseters. Zo kwam in het nieuws dat de Koreaanse regering tijdens het FIFA Wereldkampioenschap voetbal in 2002 in Korea opriep om het gebruik van hondenvlees sterk te beperken omdat dit westerlingen flink dwarszat. Op de Filipijnen werd hondenvlees verstrekt om de hongersnood tegen te gaan.
Tijdens de Hongerwinter werden vele honden vanwege de hongersnood geslacht voor voedsel.
In China werden chowchows naar opslagruimten van families gestuurd om daar te waken, wanneer er een flink voedseltekort was werden de honden geslacht voor voedsel. In de Chinese provincie Yunnan worden levende honden op markten verkocht voor voedsel. Sinds de tijd van Confucius werd de hond zeer gewaardeerd in China. Maar de filosoof Mencius noemde hondenvlees het lekkerste van alle vleessoorten. In de traditionele Chinese geneeskunst wordt de penis van een hond als een afrodisiacum gezien en wordt daarom ook opgediend in sommige restaurants.
De hond in religie.
In verschillende religies krijgt de hond speciale aandacht, vaak niet in positieve zin. Sommige moslims bijvoorbeeld beschouwen de hond onrein (haram), hoewel het in de praktijk, bijvoorbeeld in Turkije, voor moslims niet ongewoon is om een hond als huisdier te hebben. De religieuze spijswetten verbieden joden honden te eten (niet koosjer).
In het christendom wordt de hond soms eveneens als onrein beschouwd. In de Bijbel is op verschillende plaatsen een weinig vleiend taalgebruik over honden te vinden. Er zijn aanwijzingen dat met de kerstening in Europa de status van honden verminderde.
Daarnaast wordt de hond soms als attribuut gebruikt. Een hond, brood en een wonde op het been zijn de attributen van de Heilige Rochus; een hond met een toorts in de bek, een ster en een lelie die van de Heilige Dominicus, stichter van de orde der dominicanen, 1221.
In het christendom.
De Rooms-Katholieke Kerk erkent Rochus van Montpellier, een heilige uit Frankrijk die leefde in de 14e eeuw, als de beschermheilige van honden. Het wordt gezegd dat hij besmet raakte met de pest tijdens het verrichten van liefdadigheidswerk en het was verwacht dat zij zou overlijden. In het bos bevriende hij een hond die zijn plekken likte. Ook bracht de hond hem voedsel, waardoor hij in staat was om te herstellen. Op 16 augustus wordt dit in Bolivia gevierd als de "verjaardag van alle honden".
Er wordt ook een hond vermeld in het deuterocanonieke boek van Tobit. In dit boek gaat het om een hond die trouw gezelschap biedt aan Tobias, de zoon van Tobit.
In de islam.
Een deel van de soennitische en sjiitische moslims beschouwen honden als ritueel onrein. In sommige in meerderheid islamitische landen - zoals Turkije - zijn honden echter wel een populair huisdier, ook onder praktiserende moslims. De profeet Mohammed had verschillende houdingen jegens honden. Volgens hem zorgt het houden van honden ervoor dat de goede daden van een moslim deels verloren gaan. Aan de andere kant benadrukte hij ook dat honden en andere dieren met vriendelijkheid behandeld dienen te worden.
In een overlevering ("Hadith") van Abu Huraira zou de profeet het volgende hebben gezegd over een hond:
Een dorstige man liep tijdens het wandelen richting een put om daar te drinken. Toen hij uit de put kwam, zag hij een hond die hijgde en modder begon te eten van de dorst. De man zei: "Deze hond heeft hetzelfde probleem als ik." Hij ging vervolgens terug, vulde zijn schoen met water, en gaf het aan de hond. Allah bedankte hem voor zijn goede daad en vergaf hem. De mensen vroegen: "O, apostel van Allah, is er voor ons een beloning in het helpen van dieren?" De profeet antwoordde: "Ja, er is een beloning in het helpen van elk levend ding."
In het jodendom.
Het jodendom kent geen expliciet verbod op het bezitten van honden, en hoewel de mening over honden onder de joden verdeeld is, worden honden vaak negatief afgebeeld in de Torah en de Talmoed. Ze worden daarin geassocieerd met geweld en onreinheid. Deuteronomium 23:19 lijkt honden te vergelijken met prostitutie en in het boek I en II Koningen worden honden beschreven die lijken opeten. In de Psalmen worden honden beschreven als beesten die mensen aanvallen.
De negatieve houding jegens honden wordt ook teruggevonden in de Talmoed, waarin honden worden beschreven als gevaarlijke dieren. Het bezit van dieren om ongedierte te bestrijden is volgens de Talmoed toegestaan, maar de honden moeten wel aangelijnd zijn, en degene die de hond opvoedt is vervloekt. In de joodse mystiek zijn honden een symbool van demonen en de Zohar vermeldt dat het kwaad in de wereld is zoals een valse hond aan een lange lijn.
De Mishneh Torah vermeldt dat honden aangelijnd moeten zijn, omdat ze "bekend staan om het veroorzaken van schade". De Shulchan Aruch is minder streng en meent dat dit enkel nodig is indien de hond bewezen vals is. Verreweg de meeste joodse autoriteiten geloven dat er geen verbod is op het bezitten van honden. Slechts een minderheid gelooft dat het bezitten van een hond als gezelschapsdier het gedrag is van de "onbesnedenen".
Het is in het jodendom echter absoluut verboden om levende wezens, waaronder honden, te mishandelen of te verwaarlozen. Volgens de joodse wet is het verplicht om te zorgen dat elk gehouden dier voedsel krijgt. Indien een religieus joods persoon ervoor kiest om een hond te bezitten, dan gelden de volgende regels:
In juli 2019 kwamen meerdere rabbijnen uit El'ad met het plan om honden in de stad te verbieden. Vrouwen en kinderen zouden bang zijn voor het geblaf. Zij baseren het verbod ook op de bovenstaande religieuze citaten.
In het zoroastrisme.
In het zoroastrisme wordt de hond beschouwd als een weldadig en rein wezen waar goed voor gezorgd moet worden. De hond wordt geprezen vanwege zijn nuttige werkzaamheden in het huishouden. Tevens zou de hond spirituele eigenschappen bezitten en demonen afdrijven. De hond heeft in het zoroastrisme een connectie met het hiernamaals, waarbij de hemel wordt bewaakt door honden. Het zoroastrisme kent een bevel dat betrekking heeft op honden, "Ihtiram-i sag", hetgeen zoveel betekent als "respect voor de hond". Het wordt vaak gebruikt door Iraanse dorpelingen die het zoroastrisme aanhangen.
De hond als economische sector.
In zowel Nederland als België worden ongeveer 1,5 miljoen honden gehouden.
In Nederland betekent dit dat 18% van de huishoudens een hond bezat, in België 23%.
Rond de hond heeft zich in beide landen een hondensector of -industrie ontwikkeld. Zo zijn er in Nederland (2014) 3560 fokkers aangesloten bij de Raad van Beheer op Kynologisch gebied (RvB). Deze RvB is verantwoordelijk voor de stamboomregistratie van Nederlandse pups met een stamboom. Daarnaast zijn er voor honden speciale trimsalons, evenementen, beurzen, fokkers, trainingscentra en hondenscholen. In Nederland zijn er voor gezelschapsdieren in het algemeen 1500 speciaalzaken, diverse opleidingen, dierenartsen, diervoedingbedrijven, ambulances en opvangcentra.
Zowel in Nederland als België is er ruim een miljard euro gemoeid met gezelschapsdieren. Van België is onderzocht hoe de verdeling van de uitgaven voor huisdieren en ook honden verdeeld is. Belgische huisdierbezitters geven het meest geld uit aan voeding (55,9%), dan dierenarts (23,2%), vervolgens diverse artikelen (10,5%), dierenpensions/verzorging (6,3%) en aankoop (4,1%). De totale uitgaven voor honden in België bedragen jaarlijks (2014) voor aankoop 26.189.196 euro en voor voedsel 267.042.872 euro. Voor artikelen en diensten wordt voor huisdieren in totaal circa 500.000.000 euro/jaar uitgegeven.
De hond als gevaar voor de gezondheid van mensen.
Honden kunnen risico's vormen voor de gezondheid van mensen. Bekende voorbeelden zijn allergie en infecties. Met name beten van honden met hondsdolheid kunnen gevaarlijk zijn. Aan deze ziekte overlijden wereldwijd vele tienduizenden mensen per jaar. In Nederland worden volgens een onderzoeksrapport uit 2008 jaarlijks ongeveer 150.000 mensen gebeten, waarvan gemiddeld één met dodelijk afloop. Kinderen zijn relatief vaak slachtoffer. Ongeveer een derde van de slachtoffers moet zich door een arts laten behandelen en ruim 200 belanden in het ziekenhuis. Dertien hondenrassen zijn volgens dit onderzoek relatief vaak bij bijtincidenten betrokken, waaronder verschillende terrier- en herderrassen, en de rassen dobermann, bouvier en rotweiler.
Regelgeving.
Gemeentelijke vergunningen en regelingen.
In veel landen zijn er vergunnings- en registratiesystemen voor honden. In Nederland moeten hondenbezitters hondenbelasting betalen. De gemeente kan deze belasting heffen voor houders van een hond. De opbrengsten hiervan vloeien naar de algemene middelen en hoeven door de gemeente niet te worden gebruikt ten bate van hondenbeleid, zoals het tegengaan van overlast van hondenpoep.
Ook kennen veel gemeenten aanlijn- en opruimplichten. Het eerste betekent dat in die gemeenten honden altijd aangelijnd moeten zijn, afgezien van speciale hondenuitlaatgebieden. Een opruimplicht houdt in dat uitwerpselen van honden door de eigenaar opgeruimd moeten worden. Daarnaast kunnen gemeenten gebieden aangeven waar geen honden mogen komen, zoals speelveldjes.
Reisbeperkingen binnen de Europese Unie.
Vanwege gezondheidsaspecten is het reizen met honden aan regels gebonden. In 2004 is een Europese verordening van kracht geworden, die het niet-commercieel vervoer van dieren binnen de EU regelt, waaronder het reizen met honden, katten en fretten. Elke hond dient te beschikken over een paspoort dat in de lidstaten uniform werd ingevoerd. In dit paspoort wordt de hond geïdentificeerd door middel van een microchip of een tatoeage. Tatoeages zijn na 2 juli 2011 niet meer geldig als identificatiemiddel. In het paspoort worden vaccinaties tegen hondsdolheid vermeld, die verplicht zijn om het dier te vervoeren. Voor reizen naar Zweden, Finland, Ierland, het Verenigd Koninkrijk en Malta gelden speciale regels.
In de moderne westerse cultuur.
In de westerse samenleving is de hond in de beeldende kunst vooral een symbool van trouw en opoffering. In het taalgebruik komen echter ook negatieve betekenissen voor. Iemand kan worden uitgescholden voor hond, "luie hond", "schurftige hond" en "vuile hond". Voorts kan men iemand 'honds' behandelen. Ook het woord teef (vrouwelijke hond) wordt gebruikt als scheldwoord. De hond wordt soms als agressief en bloeddorstig gezien.
Verschillende honden zijn bekend geworden vanwege hun bijzondere rol. Sommige leverden voor mensen belangrijke prestaties, andere kregen bekendheid door hun eigenaar, hun trouw of hun rol in film of tv. Ook spelen veel hondenfiguren een voorname rol in stripboeken.
Voorbeelden van honden die prestaties hebben geleverd zijn Barry die meer dan veertig mensen redde, Laika, de eerste ruimtehond en Ricky die in de Tweede Wereldoorlog mijnen opspoorde.
Van tv of film zijn bekend onder andere Lassie uit de gelijknamige televisieserie, Moose uit "Frasier", Flossie (Pepijn) van Zeg 'ns Aaa (1981) en Rin Tin Tin in verschillende films.
Door hun eigenaar bekende honden zijn bijvoorbeeld Blondi van Adolf Hitler en Diamond van Isaac Newton.
Zeer trouwe honden zijn onder meer Greyfriars Bobby, die veertien jaar het graf van zijn baas bleef bezoeken, en Hachiko, die na de dood van zijn baasje negen jaar lang wachtte op diens terugkeer.
Enkele bekende honden uit strips of tekenfilms zijn Bobbie van Kuifje, Idéfix van Obelix, Lotje uit de strip "Jan, Jans en de kinderen", Billie uit "Bollie en Billie" Odie uit de "Garfield"-strips, Pluto van Walt Disney, Rataplan uit "'Lucky Luke", Samson uit de Vlaamse kindertelevisieserie "Samson en Gert" en Snoopy van de strip "Peanuts".
Milieuproblematiek.
Het houden van huisdieren zoals honden of katten heeft een impact op het milieu. 
In de Verenigde Staten zijn honden en katten verantwoordelijk zijn voor 25 tot 30 procent van de vleesconsumptie. De gemiddelde hond heeft een ecologische pootafdruk van 2,28 hectare (ter vergelijking: voor de gemiddelde Nederlander was dit in 2012 6,31 hectare), wat bij 1,5 miljoen honden bijna 3.5 miljoen hectare betekent. Een gemiddelde hond stoot circa een ton CO2 per jaar uit. Daarnaast komt stikstof vrij uit hondenpoep, wat in hondenuitloop gebieden 11 kg/ha kan bedragen. De milieuschade is te beperken door honden ander voer te geven en door het opruimen van de hondenpoep; dit kan leiden tot een sterke lokale reductie.
Ook met hun gedrag richten honden schade aan in de natuur, in Nederland met name aan tapuiten, leeuweriken, kwartelkoningen, roerdompen, weidevogels en hagedissen. In sommige natuurgebieden zijn honden dan ook verboden en in veel natuurgebieden moeten ze aangelijnd zijn.
Hondenrassen.
Er zijn ongeveer vierhonderd hondenrassen. De meeste daarvan zijn erkend door de internationale organisatie Fédération Cynologique Internationale (FCI). De FCI heeft de rassen onderverdeeld in tien hoofdgroepen:
Naast deze tien hoofdgroepen worden nog elf rassen (zoals de Cão de Gado Transmontana) tijdelijk erkend.
Nationale organen zijn in Nederland de Raad van Beheer op Kynologisch Gebied in Nederland en in België de Koninklijke Maatschappij Sint-Hubertus. De kennelclub van de Verenigde Staten en het Verenigd Koninkrijk zijn geen lid van het FCI en hebben rasstandaarden die kunnen afwijken.
Honden die niet tot een specifiek ras behoren, worden bestempeld als bastaardhond, straathond of als rasloos.

</doc>
<doc id="18459" url="https://nl.wikipedia.org/wiki?curid=18459" title="Lobith">
Lobith

Lobith is een Nederlandse grensplaats die bekendstaat als het punt waar de Rijn Nederland binnenstroomt. In de 18e eeuw is de loop van de rivier echter veranderd. Hierdoor kwam Lobith aan een rivierstrang te liggen, die bekend staat als de Oude Rijn. Ter hoogte van Lobith is daardoor een natuurgebied ontstaan dat door Staatsbosbeheer wordt beheerd: de Geuzenwaard. De rivier komt sindsdien over de Nederlandse grens ter hoogte van waar later het dorp Spijk ontstond, en stroomt daarna langs Tolkamer. Bij Lobith werd in de Middeleeuwen tol geheven voor schepen, toen de burcht Tolhuys nog bestond. Lobith is onderdeel van de gemeente Zevenaar in de provincie Gelderland. Lobith behoorde tot 1 januari 2018 bij gemeente Rijnwaarden.
Geschiedenis.
Ten noorden van Lobith is in de 10e of 11e eeuw het kasteel Houberg gesticht. Het is onbekend wanneer dit kasteel is verdwenen.
Lobith is in de 13e eeuw ontstaan door de bouw van het machtige kasteel Tolhuys op een hoger gelegen oever van de Rijn. Het Tolhuys dankte zijn naam aan de tolheffing. Schepen moesten in Lobith, dat toen nog Tolhuys heette, aanleggen om tol te betalen. Het kasteel bestaat inmiddels niet meer, het is in 1672 verwoest bij de intocht van het Franse leger onder leiding van Lodewijk XIV van Frankrijk. Deze slag staat in de Franse historie bekend als de Slag bij Tolhuis. Wel is de geschiedenis nog steeds zichtbaar in de vorm van de Schipperspoort, de plek waar de schippers aan wal gingen om tol te betalen in Lobith. Later is de tolheffing verplaatst naar Tolkamer dat aan Lobith grenst.
In 1473 werd Lobith Kleefs en later was het een deel van de Pruisische gemeente Elten. Op 1 maart 1817 werd het gebied aan Nederland overgedragen, waarna er een voorlopige gemeente werd ingesteld met een burgemeester, maar zonder gemeentehuis en gemeenteraad. Dit in afwachting van de indeling van het platteland in gemeenten. Op 1 januari 1818 werd uit de gemeente Lobith en een deel van de gemeente Herwen de gemeente Herwen en Aerdt gevormd.
Bezienswaardigheden.
Lobith kent drie rijksmonumenten.
Ook op de markt staat de kerk van de Onbevlekte Ontvangenis van Maria, behorend tot de ene parochie van het Gelders Eiland. Jaarlijks (op de zondag tussen Hemelvaart en Pinksteren) vertrekt vanuit deze kerk, onder grote publieke belangstelling, om precies 12.00 uur de traditionele sacramentsprocessie door het dorp. Voorafgaand vindt de plechtige hoogmis voor de schutters plaats. In hetzelfde weekend vinden dan in het centrum van het dorp de jaarlijkse kermis en het schuttersfeest plaats. Lobith kent twee schutterijen: het Schuttersgilde Eendracht Maakt Macht opgericht in 1648 en "Schuttersgilde Excelsior" opgericht in 1924.

</doc>
<doc id="18460" url="https://nl.wikipedia.org/wiki?curid=18460" title="NOS">
NOS



</doc>
<doc id="18461" url="https://nl.wikipedia.org/wiki?curid=18461" title="EEProm">
EEProm



</doc>
<doc id="18462" url="https://nl.wikipedia.org/wiki?curid=18462" title="Electrically erasable programmable read-only memory">
Electrically erasable programmable read-only memory

Electrically erasable programmable read-only memory, acroniem EEPROM, ofwel 'elektrisch wisbaar, programmeerbaar alleen-lezen-geheugen', is een vorm van permanent geheugen (ook wel niet-vluchtig geheugen) dat wordt gebruikt in computers en andere elektronische apparaten om kleine hoeveelheden data op te slaan. Het kan met behulp van een elektrische spanning gewist worden. Oudere typen EEPROM hadden vaak minstens 12 volt nodig, maar moderne typen EEPROM laten zich vaak al bij 5 of zelfs 3 volt wissen.
Het grote voordeel van dit type geheugen is dat het gewist en opnieuw beschreven kan worden, terwijl het is ingebouwd in elektrische apparatuur. Meestal kan dit proces zo'n 10.000 tot 20.000 maal herhaald worden. Moderne EEPROM's kunnen ten minste een miljoen maal gewist en beschreven worden. De retentietijd, dit is de tijd waarin gegevens opgeslagen kunnen blijven, is minstens 10 jaar.
De naam "EEPROM" wordt vooral gebruikt voor kleinere geheugens waarvan de inhoud gewijzigd kan worden zonder eerst een gedeelte te hoeven wissen (alleen het gewijzigde deel wordt automatisch eerst gewist).
Omdat de herschrijfbaarheid beperkt is (in tegenstelling tot statisch of dynamisch RAM-geheugen, zoals in pc's te vinden is), wordt bij de meeste toepassingen het geheugen in blokken opgedeeld. Een speciale controller houdt bij welke blokken het vaakst gebruikt zijn en verdeelt zo de te beschrijven data gelijkmatig over het beschikbare geheugen.
Omdat elke schrijfactiviteit gepaard gaat met het wissen van een blok (een sector) is het schrijven van EEPROM-geheugen vaak een langzaam proces. De leesprestaties zijn daarentegen veelal uitstekend.
Door massaproductie is EEPROM-geheugen tegenwoordig zo goedkoop geworden dat het nagenoeg alle andere vormen van ROM-geheugen verdrongen heeft.
EEPROM wordt als een normaal IC in een gewone behuizing geproduceerd, maar daarnaast wordt de EEPROM-chip ook tezamen met andere chips in één behuizing geplaatst. Op deze manier worden qua functie in slechts één behuizing een complete microcomputer geïntegreerd, waarin zowel vluchtig als niet-vluchtig geheugen, I/O, interrupt, "Direct Memory Access", een microprocessor en zelfs de oscillator aanwezig zijn. Zie ook Atmel AVR#EEPROM.

</doc>
<doc id="18464" url="https://nl.wikipedia.org/wiki?curid=18464" title="WAP">
WAP



</doc>
<doc id="18465" url="https://nl.wikipedia.org/wiki?curid=18465" title="ODBC">
ODBC



</doc>
<doc id="18466" url="https://nl.wikipedia.org/wiki?curid=18466" title="JDBC">
JDBC



</doc>
<doc id="18467" url="https://nl.wikipedia.org/wiki?curid=18467" title="Schoten (België)">
Schoten (België)

Schoten is een gemeente in de Belgische provincie Antwerpen. De gemeente telt ruim 34.000 inwoners. De inwoners worden Schotenaren genoemd. Schoten is een groene gemeente (11% van de gemeente bestaat uit natuur), op gemiddeld 10 km van het centrum van de stad Antwerpen.
Schoten behoort tot het kieskanton Kapellen en tot het tiende gerechtelijk kanton Antwerpen.
Toponymie.
De naam "Schoten" is mogelijk afgeleid van houten schaaldelen waarmee landerijen vroeger werden afgescheiden: een dergelijk schaaldeel werd "schot" of "schoot" genoemd. Dit zou ook de herkomst verklaren van de namen van Bikschote, Zuidschote, Noordschote (West-Vlaanderen); Hondschote (Frans-Vlaanderen), de gemeente Voorschoten en de voormalige gemeente Schoten in Nederland. Zie echter -schote (toponiem).
Geschiedenis.
Algemeen.
Schoten had in de loop van de geschiedenis voortdurend een dubbel gezicht. In verschillende opzichten ligt de gemeente op een breuklijn, in de eerste plaats op geografisch vlak. Het noord- en oostelijk gelegen gedeelte van de gemeente is hoger gelegen en heeft een zanderigere bodem dan het westelijke gebied tegen Merksem dat een meer lemige grond bevat. Lange tijd bestond Schoten dan ook uit hei en bos aan de ene kant en landbouwgronden aan de andere kant.
Eenzelfde opsplitsing geldt verder het politieke verleden. Schoten zou gekerstend zijn door de heilige Ursmarus, abt van de abdij van Lobbes. Deze abdij had bezittingen te Schoten. Reeds in de 12e eeuw ontstond een wereldlijk Schoten onder de bevoegdheid van de heren van Breda (de vlaggen van Schoten en Breda zijn identiek), later die van Bergen-op-Zoom, en een kerkelijk Schoten dat ressorteerde onder de abdij van Villers. De groeiende machtspositie van Brabantse steden, in het bijzonder Antwerpen, verlegde vanaf het begin der 16e eeuw de invloedssfeer naar het zuiden. Schoten, eeuwenlang één geheel met Merksem en Sint-Job-in-'t-Goor, werd toentertijd gesplitst van Merksem. Doordat de heren van Schoten, afkomstig uit de rijke Antwerpse koopliedenstand en andere voorname burgers, hier een tweede residentie betrokken, zou de Scheldestad haar dominante aanwezigheid bevestigen. De kastelen markeerden deze sociale differentiatie ten opzichte van de in doorsnee eenvoudige boerderijen. Nochtans zou Schoten dichter aansluiten bij de grootstad. Haar oorspronkelijk Kempens karakter en haar perifere ligging ten opzichte van de grote invalswegen hebben de plaats daar lange tijd voor behoed. Tot midden 19de eeuw lag het dorp er dan ook stil en onberoerd bij met een bevolking die de duizend zielen juist oversteeg.
De komst van de machine bracht in de tweede helft van de 19de eeuw fabrieken in wijk de Deuzeld langs de grens met Merksem en langs het Albertkanaal. De gemeente bewoog toen op twee snelheden: enerzijds de industrialisering met haar fabrieksproletariaat, anderzijds het overleven van een stuk feodaliteit. Zelfs na 1945 was 1/3 van het gemeentelijk grondgebied in handen van amper tien grootgrondbezitters. Eind 19de eeuw zou de nieuwe burgerij, afkomstig uit de stad, hier villa's bouwen. Koningshof en Schotenhof zijn daar vandaag de getuigen van.
Ook de aanleg van het Albertkanaal (1930-1939) heeft aan de industriële ontwikkeling van Schoten bijgedragen.
Het specifieke karakter van deze gemeente ligt in haar brugfunctie tussen Antwerpen en de Kempen, tussen stad en platteland. Dit verklaart haar statuut van zelfstandige gemeente, haar woonkwaliteit gegroeid uit de onderscheiden gehuchten, die geleidelijk rond de dorpskern geïntegreerd werden, haar groene zones, die haar maken tot een levende long voor de grootstedelijke agglomeratie.
Geografie.
Hydrografie.
Twee waterwegen doorkruisen de gemeente: het Albertkanaal en het Kanaal Dessel-Turnhout-Schoten. De Hoogmolenbrug is een belangrijke verbindingsweg naar de gemeenten ten zuiden van het Albertkanaal.
Aangrenzende gemeenten.
Schoten ligt tussen de Antwerpse districten Merksem (in het westen) en Deurne (in het zuidwesten) en de gemeenten Brasschaat (in het noorden), Brecht (in het noordoosten), Schilde (in het oosten) en Wijnegem (in het zuiden).
Natuur en landschap.
Schoten ligt in de bosrijke omgeving van de Noorderkempen op een hoogte van 5-17 meter. Belangrijke waterlopen zijn het Albertkanaal en het Kanaal Dessel-Turnhout-Schoten.
De vele bosrijke kasteeldomeinen in de gemeente zijn niet toegankelijk voor het gewone publiek. Er zijn nog wel andere, meer toegankelijke stukken natuur:
Politiek.
Structuur.
De gemeente Schoten maakt deel uit van het kieskanton Kapellen, gelegen in het provinciedistrict Kapellen, het kiesarrondissement Antwerpen en ten slotte de kieskring Antwerpen.
College van burgemeester en schepenen.
Het bestuur van 2007-2012 bestond uit een coalitie van CD&amp;V/N-VA, Open Vld en sp.a die samen 18 zetels van de 31 hadden. Het cordon sanitaire van Vlaams Belang werd dus behouden, ondanks de ambitie van VB-lijsttrekker Marie-Rose Morel bij de verkiezingen van 2006.
Het bestuur van 2012-2018 bestond uit een coalitie van N-VA, CD&amp;V en Open Vld die samen 23 van de 31 zetels hebben:
Ondanks de absolute overwinning van N-VA bij de gemeenteraadsverkiezingen van 2018, bestaat het het bestuur sinds 2018 uit een coalitie van N-VA (16 zetels) en Open Vld (1 zetel) die samen 17 van de 31 zetels hebben.
Op 28 oktober 2021 maakt gemeenteraadslid voor N-VA Nadine Van Mol bekend dat ze de overstap maakt naar Vlaams Belang. De bestuursmeerderheid van N-VA en VLD telt vanaf dan 16 zetels op 31.
Geschiedenis.
Legislatuur 2007 - 2012.
Aan de lokale verkiezingen van 2006 namen 8 kieslijsten deel. Lijsttrekkers waren respectievelijk Kurt Vermeiren (sp.a), Els Empereur (VLD-LA), Eric De Swaef (Groen!-JOS), Marie-Rose Morel (Vlaams Belang-VLOTT), Harrie Hendrickx (CD&amp;V-N-VA) en Wiebe Eekman (PVDA+).
Marie-Rose Morel (Vlaams Belang) behaalde de meeste voorkeurstemmen (4.688), voor Harrie Hendrickx (CD&amp;V, 4.169), Nico Vissers (CD&amp;V, 1.156), Tim Willekens (Vlaams Belang, 1.073) en Gerd Adriaensen (CD&amp;V, 1.003). Na de verkiezingen startte zowel Harrie Hendrickx als Marie-Rose Morel een onderhandelingsronde om een bestuursmeerderheid te vormen. Opvallend daarbij was dat lokaal VLOTT-voorzitter Albert Leenaerts voorstelde om - zonder kartelpartner Vlaams Belang - deel te nemen aan een bestuurscoalitie. Burgemeester werd Harrie Hendrickx, hij leidde een coalitie van CD&amp;V-N-VA, sp.a en VLD-LA. Samen hadden ze 18 van de 31 zetels.
Legislatuur 2013 - 2018.
Aan de lokale verkiezingen van 2012 namen zeven partijen deel, waaronder de lokale VLOTT-kieslijst Belhamel van voormalig gemeenteraadslid Albert Leenaerts. Lijsttrekkers waren respectievelijk Paul Valkeniers (Open Vld), Maarten De Veuster (N-VA), Gianni Peeters (Vlaams Belang), Kurt Vermeiren (sp.a), Eric De Swaef (Groen), Harrie Hendrickx (CD&amp;V) en Ann Boden (Belhamel).
Maarten De Veuster (N-VA, 3.050) behaalde de meeste voorkeurstemmen, voor Harrie Hendrickx (CD&amp;V, 2,659), Gianni Peeters (Vlaams Belang, 1.097), Iefke Hendrickx (N-VA, 1.059) en Nico Vissers (CD&amp;V, 706). Burgemeester werd Maarten De Veuster, hij leidt een coalitie van N-VA, Open Vld en CD&amp;V. Samen hebben ze een meerderheid van 23 op 31 zetels.
Legislatuur 2019 - 2024.
Aan de lokale verkiezingen van 2018 namen zeven partijen deel en de lijsttrekkers waren als volgt: Maarten De Veuster (N-VA), Tom Van Grieken (Vlaams Belang), Paul Valkeniers (Open VLD), Erik Block (CD&amp;V), Maya De Backer (Groen), Kurt Vermeiren (sp.a) en Jitske Eekman (PVDA). Met 5.961 voorkeurstemmen en 43,8% van de stemmen behaalde burgemeester de Veuster met N-VA een enorme overwinning. De andere winsthebbers waren Vlaams Belang (20,7%), Groen (10,2%) en PVDA (3,5%). Sp.a verloor opnieuw 1 zetel. CD&amp;V met voormalig burgemeester Harrie Hendirckx als lijstduwer verloor 5 zetels en werd bijgevolg voor het eerst in 36 jaar niet mee opgenomen in de coalitie. N-VA had een absolute meerderheid van 16 zetels maar zette de coalitie voort met Open VLD, dat op één zetel bleef.
Vanaf 28 oktober 2021 telt de bestuursmeerderheid van N-VA en VLD nog 16 zetels op 31.
Resultaten gemeenteraadsverkiezingen sinds 1976.
&lt;br&gt;&lt;br&gt;
Mobiliteit.
Openbaar vervoer.
Tramlijn 2 en tramlijn 3 hebben een terminus langs de Bredabaan, op de grens van Merksem en Schoten. Het centrum van Schoten is uitsluitend bereikbaar per bus met de volgende streeklijnen:
Schoten maakt deel uit van het Economisch Netwerk Albertkanaal.
Bekende Schotenaren.
Bekende personen die geboren of woonachtig zijn of waren in Schoten of een andere significante band met de gemeente hebben:
Nabijgelegen kernen.
Brasschaat, Merksem, Deurne, 's-Gravenwezel, Schilde, Sint-Job-in-'t-Goor

</doc>
<doc id="18468" url="https://nl.wikipedia.org/wiki?curid=18468" title="Electronenbuis">
Electronenbuis



</doc>
<doc id="18471" url="https://nl.wikipedia.org/wiki?curid=18471" title="PNG">
PNG



</doc>
<doc id="18472" url="https://nl.wikipedia.org/wiki?curid=18472" title="Harlem">
Harlem

Harlem is een wijk in de Amerikaanse stad New York, in het noordelijke deel van de borough Manhattan, ook wel Upper Manhattan genoemd.
Geschiedenis.
Het werd in 1658 gesticht als Nieuw-Haarlem door Peter Stuyvesant. Een deel van de volgende twee eeuwen werd het bewoond door boeren. Midden 19e eeuw moesten deze door de landbouwcrisis en door gronduitputting hun land verkopen, waarna Harlem een uitbreiding werd van New York.
Al snel was er een immigratiebeweging naar Harlem. De immigranten (vooral Afro-Amerikanen) waren dankzij de afschaffing van de slavernij en door de toenemende industrialisatie naar het noorden getrokken. Een deel van de wijk wordt bewoond door mensen afkomstig uit het Caraïbisch gebied en staat bekend als Spanish Harlem of 'El Barrio'.
De Harlem Renaissance.
Tijdens de roaring twenties (de jaren 20 van de twintigste eeuw) volgde een creatieve explosie, beter bekend als "The Harlem Renaissance". Er ontstond nieuwe (Afro-)Amerikaanse literatuur, schilderkunst, dans, muziek, enzovoort.
Beroemd is het "Apollo Theater", waar Duke Ellington veelvuldig optrad. In het Apollo Theater traden veel sterren uit de jazzmuziek op, maar ook Jimi Hendrix, James Brown, Michael Jackson, Prince, John Lennon, Elton John, Aretha Franklin, Billy Joel en vele andere beroemde zangers. Het speelde sinds de oprichting in 1914 een rol als podium voor typisch Amerikaanse muziekgenres en blijft dit ook vandaag doen met aandacht voor nieuwe ontwikkelingen zoals hiphop.

</doc>
<doc id="18475" url="https://nl.wikipedia.org/wiki?curid=18475" title="Friese elf steden">
Friese elf steden

De Friese elf steden zijn elf plaatsen in Friesland die stadsrechten verkregen (waar tevens de schaatsmarathon Elfstedentocht naar is vernoemd):
De volgorde is die van de laatst verreden schaatselfstedentochten.
Geschiedenis.
Begin 2005 werd gesteld dat Berlikum ("Berltsum") in de veertiende eeuw stedelijke kenmerken heeft gehad. Appingedam (provincie Groningen) kreeg in 1327 stadsrechten en hoorde toen bestuurlijk nog bij Friesland. Geen van beide worden echter tot de traditionele elf Friese steden gerekend. De elf steden vormden samen ook een van de kwartieren van Friesland (1579-1795).
Steden versus grote plaatsen.
De Friese elf steden zijn niet de elf grootste plaatsen in Friesland. Zo is Leeuwarden wel veruit de grootste plaats in Friesland, maar komt Drachten op de tweede plaats met bijna 45.000 inwoners, Sneek op de derde plaats en Heerenveen op de vierde plaats met bijna 30.000 inwoners. Daar komt bij dat de steden Stavoren, Hindeloopen en Sloten niet eens 1/40 van het aantal inwoners van bijvoorbeeld Drachten hebben.
Beschermd stadgezicht.
Van de Friese elf steden zijn er tien beschermde stadsgezichten; alleen Stavoren heeft deze status niet.

</doc>
<doc id="18476" url="https://nl.wikipedia.org/wiki?curid=18476" title="Pieter Stuyvesant">
Pieter Stuyvesant



</doc>
<doc id="18479" url="https://nl.wikipedia.org/wiki?curid=18479" title="Wageningen (Nederland)">
Wageningen (Nederland)

Wageningen () is een stad en gemeente in de Nederlandse provincie Gelderland, regio Gelderse Vallei. De gemeente telt inwoners (, bron: CBS), van wie vele duizenden student zijn. De Wageningse universiteit en aanverwante instellingen tellen zo'n 7.400 werknemers, van wie overigens minder dan 40% woonachtig is in Wageningen. De gemeente heeft drie woonkernen: Wageningen, Wageningen-Hoog en Nude. In Hotel De Wereld in Wageningen werd op 5 mei 1945 de capitulatie getekend.
Geschiedenis.
Romeinse tijd.
Onderaan de Wageningse Berg zijn dakpannen gevonden met het stempel van een Romeins legioen. Er zijn echter geen aanwijzingen dat er een Romeins steunpunt aan deze noordzijde van de Rijn was. Met het Romeinse "Vada" werd vermoedelijk een nederzetting nabij het Noord-Brabantse dorp Kessel aan de Maas bedoeld, en niet Wageningen, zoals lang is gedacht.
Middeleeuwen.
De oudst bekende nederzetting in Wageningen als voorganger van de stad lag wellicht onderaan de Holleweg. Aan het begin van de volle Middeleeuwen verhuisde de nederzetting hogerop; op de Wageningse Berg zijn nabij de Holleweg de resten van een tufstenen kapel en houten boerderijen gevonden. In de twaalfde eeuw ontstond onderaan de berg een nieuwe nederzetting. Na aanleg van een kade als verbinding tussen de flank van de Wageningse Berg en de hoger gelegen "haar" ten westen van de huidige stad, de huidige Hoogstraat, werd ten zuiden daarvan het oudste deel van de stad aangelegd, rondom Heerenstraat (voorheen Achterstraat) en kerk. Later werd ook gebouwd aan de noordwestzijde van de Hoogstraat, in een regelmatig patroon van zijstraten: Beuningstraat, Junusstraat, Rouwenhofstraat en Riemsdijkstraat. Op 12 juni 1263 kreeg Wageningen van graaf Otto II van Gelre stadsrechten.
Voormalige buurtschappen.
Tussen omstreeks 350 en omstreeks 900 was het grafveld op de hoek van de Geertjesweg en de Diedenweg in gebruik. Vermoedelijk waren de begravenen afkomstig uit de verschillende buurschappen van Wageningen, die op de grens lagen van de flank van de stuwwal en het Binnenveld. Herkenbaar zijn nog de buurschappen De Peppeld (omgeving Wildekamp) en Leeuwen (omgeving restaurant Het Gesprek, vroeger De Keijzer); in beide buurschappen is ook de kenmerkende drinkpoel of kolk nog aanwezig. Het gehucht Dolder lag rondom de kruising Van Uvenweg / Churchillweg / Dolderstraat. Dolder of Thulere werd al in 838 genoemd, evenals Brakel (Bracola), op de hoek van Julianastraat en Van Uvenweg.
De verschillende buurschappen waren volgens eenzelfde principe opgebouwd: boerderijen rondom een gezamenlijke agrarische gebruiksruimte (brink), aan de oostzijde het akkerland (op de Wageningse eng, die toen veel groter was) en ten westen van de gehuchten de weilanden in het Binnenveld, heel regelmatig gepercelleerd. Dit Binnenveld werd vanaf de dertiende eeuw in cultuur gebracht.
Belangrijke boerderijen waren de Stenen Kamer in Dolder (gebouwd 1597, afgebroken 1954) en de Tarthorst aan de Tarthorsterweg, nu Haverlanden (afgebroken 1969). De brinken waren door middel van schaapsdriften verbonden met de weilanden in het Binnenveld. Relatief intact gebleven is de schaapsdrift van de Droevendaalsesteeg. Daarlangs zijn nog oude elzen te vinden.
Stadswal.
Na ontmanteling van de vestingwerken in de negentiende eeuw werd een deel van de voormalige wallen bebouwd met onder meer de bebouwing ten oosten van de Schoolstraat en Molenstraat en de bebouwing aan het Emmapark. Op de voormalige westwal werden aan het begin van de twintigste eeuw de synagoge en de doopsgezinde vermaning (kerk) gebouwd. Beide werden verwoest in 1940 en niet meer op dezelfde plek herbouwd. Na de Tweede Wereldoorlog werd de wal hier afgegraven ten behoeve van de aanleg van de Walstraat en werden er studentenflats op een resterend deel van de wal gebouwd. Deze staan er tegenwoordig nog altijd. 
Andere delen van de vroegere vesting kregen een parkachtige structuur, zoals het vroegere Noorderplantsoen. Bij de aanleg van een verkeersweg ("Plantsoen") werd een deel van deze structuur opgeofferd. De straat die de oostelijke Bergpoort en de westelijke Nudepoort met elkaar verbond, de Hoogstraat, is al sinds vele decennia de straat waar middenstanders zich vestigden. Vanaf 1975 is deze straat ingericht als voetgangersgebied. Ook in vele zijstraten van de Hoogstraat, zoals Kapelstraat, Nieuwstraat en Junusstraat, bevinden zich belangrijke concentraties van middenstand. De horeca is voornamelijk geconcentreerd op de Markt, aan de Heerenstraat en in de Molenstraat.
Voor de graven en hertogen van Gelre was Wageningen behalve handelshaven vooral ook belangrijk als vesting tegen de bisschoppen van Utrecht en later de hertogen van Bourgondië. De oude gracht (smaller dan voorheen) en delen van de (gerenoveerde) stadsmuur bestaan nog steeds. De laatste hertog, Karel van Egmond, liet daarom in 1526-1527 binnen de vesting het kasteel van Wageningen bouwen. De fundamenten van drie torens en een deel van de buitenmuur zijn nog te bezichtigen. Op het voormalige kasteelterrein werd aan het einde van de negentiende eeuw het met herenhuizen bebouwde woonbuurtje Bowlespark aangelegd, dat goeddeels nog bestaat en beschermd is als gemeentelijk monument.
Torck.
Het kasteel van Wageningen werd in 1702 door de Staten van Gelderland verkocht aan Anna Maria Ripperda (1666-1739), weduwe van drost Assueer Torck (1656-1698) en moeder van de burgemeester van Wageningen en laatste drost Lubbert Adolph Torck (1687-1758). De familie Torck verbouwde het kasteel tot een klein stadspaleis met een barokke tuinaanleg. Lubbert Adolph Torck was getrouwd met de rijke weduwe Pieternella van Hoorn, dochter van gouverneur-generaal van Oost-Indië Joan van Hoorn. Later erfde hij van zijn tante kasteel Rosendael in Rozendaal bij Arnhem. Torck was politiek actief in Den Haag en liet als burgemeester van Wageningen verschillende publieke werken uitvoeren. Hij investeerde in de stad met het bouwen van herenhuizen. Dat zou later nog van belang worden omdat Wageningen één zo'n complex - de zogenaamde 'Bassecour' - ter beschikking kon stellen om in 1876 de rijkslandbouwschool naar de stad te halen.
19e eeuw.
Wageningen heeft in het verleden meerdere molens gekend. Al in de middeleeuwen stond een tweetal molens aan de vroegere Molenweg, thans de Generaal Foulkesweg. De laatste van deze molens werd omstreeks 1996 gesloopt, genaamd "de Eendracht". De molen De Vlijt, gebouwd aan het einde van de negentiende eeuw, staat aan de Harnjesweg, vroeger omgeven door bouwlanden. Deze molen is als een van de weinige nog beroepsmatig in bedrijf, er is met name een grote hoeveelheid aan biologisch gemalen graanproducten te verkrijgen.
In 1882 kreeg Wageningen zijn eerste stoomtramverbinding, de tramlijn Ede - Wageningen. Enkele jaren later kwam ook de tramlijn Arnhem - Zeist tot stand. In 1885 was Wageningen vanuit Arnhem bereikbaar, in 1887 vanaf Zeist. Deze tramlijn door Wageningen werd opgeheven in 1937. De tramlijn naar Ede werd in datzelfde jaar gesloten voor reizigersvervoer. Het station te Ede kreeg toen de naam Station Ede-Wageningen. Het goederenvervoer naar Ede bleef nog tot 1968 bestaan, waarna de tramlijn werd opgebroken. Het vroegere tramstation van Wageningen lag op de plaats van het huidige busstation op de Stadsbrink.
Landbouwhogeschool en -universiteit.
In 1876 werd in Wageningen de Rijkslandbouwschool opgericht. In 1918 werd dit de Landbouwhogeschool, in 1986 Landbouwuniversiteit en in 2016 Wageningen University &amp; Research (WUR).
Dit vormde het begin van een bijzondere ontwikkeling van een kleine vestingstad tot een bijzondere universiteitsstad met de tegenwoordige Wageningen University. Per 1 januari 2004 is Hogeschool Van Hall Larenstein toegetreden tot Wageningen Universiteit en Researchcentrum. Met deze toetreding ontstond, als eerste in Nederland, een zeer grote en veelzijdige combinatie van HBO- en wetenschappelijk onderwijs en onderzoek op het gebied van life sciences en natuurlijke omgeving. Een conflict tussen de onderwijsinstellingen leidde in 2012 echter tot een breuk en beëindiging van de samenwerking.
Het Maritiem Research Instituut Nederland (MARIN) is in 1932 opgericht als het Nederlandse Scheeps Model Basin (NSMB). Het MARIN is een wereldwijd bekend instituut op het gebied van maritiem en hydrodynamisch onderzoek. Het MARIN heeft in Nederland de status van Groot Technologisch Instituut.
Tweede Wereldoorlog.
Wageningen is ook de stad waar aan het einde van de Tweede Wereldoorlog de geallieerden onder aanvoering van generaal Foulkes en de Duitse bezetter onder generaal Blaskowitz onderhandelden over de wijze waarop de Duitse militairen zich dienden te gedragen na de capitulatie. De gesprekken begonnen op 4 mei 1945 in een boerderij in Nude, ten westen van Wageningen, en werden op 5 mei voortgezet in Hotel De Wereld in Wageningen. Dat kwam omdat Hotel de Wereld tussen beide kampen lag. De geallieerden troepen hadden hun kamp op de Grebbeberg en de Duitse troepen lagen bij de Edese hei. Prins Bernhard van Lippe-Biesterfeld, de echtgenoot van de toenmalige kroonprinses Juliana, was als bevelhebber van de Binnenlandse Strijdkrachten aanwezig in Hotel de Wereld. Een overeenkomst werd op die dag opgesteld, maar pas een dag later getekend. Het ondertekende document, bekend geworden als de Nederlandse capitulatieakte, is te beschouwen als een uitwerking van de algehele capitulatie door de Duitse krijgsmachten voor Noordwest-Europa op 4 mei. De akte zelf, aanwezig in het Gemeentearchief Wageningen, is gedateerd Wageningen, 5 mei 1945. De viering van Bevrijdingsdag in Nederland op 5 mei is hierop gebaseerd.
De capitulatie werd in Wageningen tot en met 2005 jaarlijks groots herdacht met een defilé van oud-militairen van Amerikaanse, Britse en Canadese afkomst en tot en met 2004 afgenomen door de in dat jaar overleden prins Bernhard. In 2005 werd het defilé afgenomen door Prins Willem-Alexander. Vanaf 2006 vindt het Bevrijdingsdefilé plaats, een veel rijker geschakeerde "optocht" van oorlogsmaterieel en veteranen uit de Tweede Wereldoorlog en andere uitzendgebieden. In het Bevrijdingsdefilé is ook ruimte voor goede doelen en basisschoolleerlingen.
In Wageningen zijn meer dan 60 objecten als rijksmonument beschermd. Het merendeel staat in de historische binnenstad. Daarnaast zijn meer dan 400 objecten als gemeentelijk monument beschermd.
Geografie.
Ligging.
Wageningen is gesitueerd waar de Veluwerand, de Gelderse Vallei en de Rijn (hier Nederrijn geheten) aan elkaar grenzen. Waar de Utrechtse Heuvelrug in Rhenen eindigt met de Grebbeberg, heeft Wageningen nog een laatste uitstulping van de Veluwe in de vorm van de Wageningse Berg. Wageningen heeft een belangrijke binnenvaarthaven aan de Rijn, met onder meer overslag- en opslagcapaciteit voor olie ("zie Rijnhaven"). Via het westelijk gelegen Opheusdense Veer bestaat er een verbinding over de Nederrijn met Opheusden en via het oostelijk gelegen Lexkesveer met de Betuwse dorpen Randwijk en Zetten. De gemeente Wageningen ligt ten zuiden van de gemeente Ede. De gemeente ligt grotendeels ten noorden van de Nederrijn, maar omvat ook een deel van de uiterwaarden te zuiden van de rivier (Maneswaard).
Gebied.
Behalve de woonkernen Wageningen, Wageningen-Hoog en de (oude) Nude, omvat de gemeente:
Cultuur.
Festivals en activiteiten.
Jaarlijks worden in Wageningen diverse evenementen georganiseerd. In januari is dat altijd het Bluesfestival, de kroegentocht bij uitstek. In april en november werd tot en met 2019 tussen Wageningen en Rhenen de Bergrace by Night gehouden, een nachtloop, die eindigt op de Grebbeberg in Rhenen. De gehele race vond in het donker plaats, en werd gekenmerkt door de duizenden deinende lichtjes die hardlopers bij zich dragen. De laatste uitdagende ‘klim’ door het donkere bos werd traditioneel gekenmerkt door de 1000 brandende kaarsjes die langs de route staan. De avond werd afgesloten door een slotfeest in het Jungle restaurant van Ouwehands Dierenpark in Rhenen.
In mei is er het Bevrijdingsfestival, de 5 mei-viering en de Capitulatie Bevrijdingstocht. In juni is er straattheater te aanschouwen in de vorm van het Leeffestival en de Hel van Wageningen/Jan Janssen Classic, het grote toerfietsevenement. In augustus de Algemene Introductie Dagen (AID) voor de nieuwe Wageningse studenten (van zowel de WUR als Aeres Hogeschool). In september is er o.a. de Open Havendag, Open Monumentendag en het Rhine Town Jazz Festival. Door Rugbyclub Wageningen wordt jaarlijks op de laatste zondag in augustus het FIALAR-rugbytoernooi georganiseerd. Dit 15 a-side rugbytoernooi is speciaal bedoeld voor rugbyteams uit de tweede en derde klasse en de nationale damescompetitie. En natuurlijk is er voor de kinderen in november de aankomst van Sinterklaas in de Wageningse haven.
Monumenten.
In de gemeente bevinden zich meerdere rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Studentenleven.
De Wageningse studenten wonen veelal in studentenhuizen in de binnenstad of in de studentenflats door de hele stad heen, zoals de kenmerkende sterflats Asserpark, Hoevestein, Bornsesteeg en Dijkgraaf, die als het ware een skyline van Wageningen vormen vanuit het noorden. Deze serie sterflats werd tussen 1969 en 1978 gebouwd als vervolg op de sterflats Thorbeckestraat en Albardaweg voor de burgerbevolking. Een van de oudste studentenflats van Nederland, aan de Nobelweg, werd in 1959 gebouwd en in 2004 gesloopt. De sterflat aan de Rijnsteeg werd in de zomer van 2006 gesloopt en in 2013 kwam er op ongeveer dezelfde plek een nieuw studentencomplex met de naam "Rijnveste".
Beroemd is ook het studentencomplex Droevendaal, de plaats waar studenten 20 jaar lang woonden in bouwvallige barakken, wietplanten in de tuin hadden staan en 's avonds kampvuren stookten. Jaarlijks terugkerend is het 'Droevendaalfeest' waar bands uit de regio hun kunsten kunnen vertonen. De barakken zijn in 2000 vervangen door nieuwbouw. Droevendaal ligt aan de Droevendaalsesteeg, direct naast het hierboven genoemde gehucht De Peppeld.
In Wageningen zijn er drie grotere studentenverenigingen: W.S.V. Ceres, K.S.V. Sint Franciscus Xaverius en SSR-W en een kleinere studentenvereniging D.L.V. Nji-Sri. Daarnaast worden de jongerenvereniging J.V. Unitas en de studentenroeivereniging W.S.R. Argo wel als studentenvereniging beschouwd. Ook heeft Wageningen vier Christelijke studentenverenigingen: VGSW, C.S.F.R. Dei Gratia, NSW en Ichthus Wageningen. Samen hebben deze vier verenigingen zo'n 400 leden.
Daarnaast telt Wageningen drie regionale studentenverenigingen, te weten het Wageningsk Studinte Selskip foar Fryske Stúdzje (WSSFS, Fries), het Brabants Studenten Gilde (BSG, Brabants) en het Noaberschop (Twents en Achterhoeks).
Economie en werkgelegenheid.
Samenwerkingsverband.
Wageningen werkt met de gemeenten Rhenen, Veenendaal, Ede, Barneveld, Nijkerk, Scherpenzeel en Renswoude samen in het regionaal samenwerkingsverband Regio FoodValley.
Verkeer en vervoer.
Wegvervoer.
Wageningen ligt aan de N225 van Driebergen naar Arnhem. Vanaf de A12 loopt de N781 naar Wageningen. De Rijn is bij Wageningen over te steken met behulp van het Lexkesveer, dat leidt naar de N836 naar Zetten en de A15, en via het Opheusdense veer, een gierpont tussen natuurgebied de Blauwe Kamer en de Rijnbandijk bij Opheusden.
Openbaar vervoer.
Het openbaar vervoer in Wageningen wordt verzorgd door streekbussen van Hermes, Syntus Utrecht, U-OV en Arriva. Vanaf het centraal gelegen busstation rijden bussen naar Tiel, Utrecht, Arnhem en het treinstation Ede-Wageningen. Wageningen is de enige studentenstad in Nederland zonder treinstation. Wel is er op acht kilometer ten noorden van Wageningen het station Ede-Wageningen.
Politiek.
Gemeenteraad.
De gemeenteraad van Wageningen bestaat uit 25 zetels. Hieronder de behaalde zetels per partij bij de gemeenteraadsverkiezingen sinds 1982:
College van B&amp;W.
Sinds 18 juni 2021 is VVD'er Floor Vermeulen burgemeester van Wageningen. De coalitie bestaat in de periode 2022-2026 uit GroenLinks, PvdA en D66. Het college van burgemeester en wethouders bestaat naast de burgemeester en de gemeentesecretaris uit twee wethouders van GroenLinks, een wethouder van de PvdA en een wethouder van D66. 

</doc>
<doc id="18483" url="https://nl.wikipedia.org/wiki?curid=18483" title="NOS Journaal">
NOS Journaal

Het NOS Journaal is een nieuwsprogramma van de NOS, dat wordt uitgezonden op de televisiezenders NPO 1 en 2. Van maandag t/m vrijdag worden er vanaf 6.30 uur elk half uur en na 9.00 uur tot de avond elk uur nieuwe uitzendingen gemaakt. 's Avonds zijn er alle dagen bulletins om 18.00 uur, 20.00 uur en rond middernacht. Ook verzorgt men een nieuwsblok in Nieuwsuur. Tevens worden sinds 2005 de bulletins op de publieke radiozenders uitgezonden onder de naam "NOS Journaal".
Geschiedenis.
NTS-journaal.
De Nederlandse Televisie Stichting (NTS) zond vanaf 5 januari 1956 driemaal per week het NTS-journaal uit, dat er was gekomen onder invloed van programmacommissaris Jan-Willem Rengelink. Het journaal stond onder toezicht van een journaalcommissie. De redactie onder leiding van Carel Enkelaar werd gevestigd in de villa Beerensteinerlaan 24 in de wijk Het Spiegel in Bussum. Dit omdat de uitzendlocatie Studio Vitus dichtbij was. Het maken van filmreportages werd uitbesteed aan Cinecentrum. Deze uitzendingen duurden vijftien minuten en kenden geen presentator. Wel was Coen van Hoewijk als verslaggever te zien. Vanaf 3 oktober 1957 werd Van Hoewijk de eerste nieuwslezer.
In de zomer van 1962 verhuisde de uitdijende journaalredactie naar de noodbarakken op het terrein achter de twee NTS-villa's aan de Emmastraat 51 en 53 in Hilversum. De eerste NTS-studio in Den Haag werd in 1965 geopend. Deze was gevestigd in het voormalige provinciehuis aan het Korte Voorhout 9. In 1965 volgde de eerste vrouwelijke presentator, Eugènie Herlaar. Later werd het aantal uitzendingen steeds verder uitgebreid. Vanaf 1 oktober 1966 werd het journaal uitgezonden vanuit studio Santbergen in Hilversum.
NOS Journaal.
De Nederlandse Omroep Stichting (NOS) ontstond in 1969, nadat de NTS en de Nederlandse Radio Unie (NRU) werden samengevoegd. Op 1 april 1970 werd begonnen met de presentatie in kleur vanuit de nieuwe Studio 5 op het Omroepkwartier.
Op 6 januari 1973 om 20.00 uur werd de autocue ingevoerd. Voor die tijd lazen de nieuwslezers het nieuws van papier.
Op maandag 21 mei 1973 nam de journaalredactie definitief afscheid van de barakken aan de Emmastraat, en vestigde zich in een 30 meter lang nieuwslokaal op het Omroepkwartier.
De ruim honderd medewerkers verhuisden in februari 1985 naar een permanent onderkomen, officieel het schakel- en presentatiecentrum van de NOS, maar werd al gauw het Videocentrum genoemd. Men kreeg er de beschikking over een hele verdieping met een studio die ze niet hoefden te delen met de andere omroepen. Voor de journaaldienst was 1000 vierkante meter gereserveerd. De destijds nieuwe Studio 7 met vijf journaal-sets, kreeg 170 vierkante meter toebedeeld.
Op 25 februari 1985 werd er dubbelpresentatie ingevoerd om de uitstraling van het journaal te verlevendigen. Aan het begin en het eind waren de twee presentatoren te zien, waarbij de ene presentator de aan- en afkondiging deed; voor de rest werd elk onderwerp door één nieuwslezer behandeld, waarbij ook één nieuwslezer in beeld was. Enige maanden later werd de dubbelpresentatie vanwege personeelsgebrek tijdens de zomervakantie alweer afgeschaft en daarna niet meer hervat omdat het zogenaamd niet aansloeg.
Op 2 oktober 1989 kreeg het "NOS Journaal" concurrentie van het "Veronique Nieuws".
Vanaf december 1999 kon de recentste uitzending van het "NOS Journaal" worden teruggekeken via internet op Omroep.nl. In 2003 kreeg het "NOS Journaal" een eigen website. In 2004 werd het digitale themakanaal NOS Journaal 24 (thans NPO Politiek en Nieuws) gelanceerd.
De huidige vormgeving dateert van december 2016. Studio 8 is in het najaar van 2016 voor het laatst verbouwd. Opvallende veranderingen in 2012 waren dat de camera nu meer door de studio ging bewegen en in plaats van dat de presentator enkel zittend het nieuws voorlas, was hij nu grotendeels of helemaal in beeld. De bedoeling hiervan was volgens NOS het journaal meer uitstraling te geven en het nieuws op een rechtstreeksere manier te brengen.
Uitzendingen.
Avond.
Het achtuurjournaal is het belangrijkste en tevens langst bestaande bulletin en duurt circa 25 minuten. De onderwerpen zijn langer, diepgaander en uitgebreider dan in het zesuurjournaal. Het journaal wordt afgesloten met een uitgebreid weerbericht. Van 1964 t/m 1976 was dit bulletin gelijktijdig te zien op Nederland 1 en 2, van 1976 t/m 1983 alleen op Nederland 2 en van 1988 t/m 1991 op Nederland 2. De overige jaren was het alleen te zien op Nederland 1 (later NPO 1) en dat is anno 2024 nog steeds het geval. In de tijd dat het bulletin niet op Nederland 1 werd uitgezonden was er op die zender een kort journaal om 19.00 uur. Tussen 1988 en 1996 was het achtuurjournaal ook gelijktijdig op Nederland 3 te zien, eerst doordeweeks en later alleen nog maar op zondag. Tijdens grote sportevenementen, zoals het EK, het WK of de Olympische Spelen worden alle NOS Journaals op NPO 2 uitgezonden om plaats te maken voor de verslaggeving van deze evenementen. Soms blijft het achtuurjournaal wel op NPO 1 en wijkt het evenement op dat moment uit naar een andere zender, bijvoorbeeld NPO 3. Dit gebeurde bijvoorbeeld tijdens de Olympische Spelen van 2024. Daarnaast worden ook tijdens de uitzending van het evenement zelf korte nieuwsbulletins uitgezonden. Hiervoor zit dan in de studio van het evenement een nieuwslezer.
Daarnaast worden er al vanaf 1963 journaals op de late avond uitgezonden. Het journaal van 22.00 uur (1983 t/m 1989 22.30 uur en in 1990 23.00 uur) bestaat sinds 6 september 2010 niet meer. Wel zit er sindsdien een nieuwsblok in het programma "Nieuwsuur" en dit blok wordt gepresenteerd door een nieuwslezer van de NOS. Ook rond middernacht wordt al sinds de jaren zestig een kort journaal uitgezonden.
In het najaar van 1991 werd het zesuurjournaal geïntroduceerd. Dit bulletin duurt 15 minuten. Het nieuws wordt op een iets hoger tempo gebracht dan in het achtuurjournaal en soms worden de berichten ingeleid met wat achtergrondinformatie. In het verleden waren de verschillen met het achtuurjournaal kleiner. De uitzending wordt afgesloten met een uitgebreid weerbericht.
Bij groot nieuws zijn de journaals vaak langer en/of worden er extra journaals uitgezonden. Ook kan het dan voorkomen dat op NPO 1 alleen nog maar nieuws wordt uitgezonden en andere programma's moeten wijken. Bij deze uitzendingen worden dan tevens extra updates gegeven via een ticker tape die onder in beeld verschijnt.
In het weekend zijn de avondbulletins vaak korter.
Overdag.
Lange tijd waren er overdag geen uitzendingen tenzij daar aanleiding toe was. Voordat de programmeringen van Nederland 1 en Nederland 2 in 1983 met elkaar werden verwisseld, was er op zaterdagmiddag om 15.30 op Nederland 1 nog wel een korte uitzending van 2 minuten in zwart-wit te zien, met alleen een nieuwslezer met een kaal decor en stilstaande beelden (ook voor de begin- en eindleader). De nieuwslezer las deze uitzending voor een automatische camera vanaf de presentatieplek van de tv-omroepers in studio Concordia in Bussum, zodat de studioploeg van het omroepkwartier in Hilversum niet apart ingezet hoefde te worden voor zo'n kort nieuwsoverzicht overdag. Op zondagmiddag om 15.30 werd er op Nederland 2 een korte uitzending van 5 minuten uitgezonden, maar dan volledig in kleur en in de gebruikelijke vormgeving.
In 1984 werd in de middag het halfzesjournaal geïntroduceerd. Presentatrice Maartje van Weegen zat achter een ronde tafel, waar gasten konden aanschuiven om door haar geïnterviewd te worden. In het weekend was er ook een halfzesjournaal, maar dit was een kort bulletin in het reguliere decor en met een andere presentator.
In 1987 en 1988 werd er op zondag een weekjournaal uitgezonden, waarin het nieuws van de afgelopen week werd doorgenomen. Het waren aaneengesloten beelden van dag tot dag en er was geen presentator voor dit journaal.
In het najaar van 1991 verdween het halfzesjournaal en werd het nieuws van 16.00 uur geïntroduceerd. Eind augustus 1993 begon de publieke omroep met dagtelevisie. De NOS zond nu ook journaals uit om 7.00, 8.00, 9.00 en 13.00 uur.
In 2004 werd het aantal uitzendingen op werkdagen verder uitgebreid. Van 7.00 tot 9.00 uur was er voortaan op het hele en halve uur een nieuwe uitzending op Nederland 1 (later NPO 1). In de weken dat er geen ontbijtprogramma werd uitgezonden, werden deze uitzendingen doorlopend herhaald. Deze journaaluitzendingen werden gelijktijdig uitgezonden op NPO 2 met een gebarentolk. Van 9.00 tot 17.00 uur was er nu ieder uur een uitzending op NPO 1 of NPO 2. De meeste journaals werden op NPO 1 of NPO 2 herhaald tot het volgende nieuwe journaal. Sinds 27 augustus 2012 was er ook een journaal om 6.30 uur.
De ochtendbulletins lieten een mix zien van het laatste nieuws, het nieuws van de vorige avond, sportnieuws en het weer. Tot en met 10.00 uur was de rubriek "Verder Vandaag" te zien, met kort nieuws zonder beeld. Vanaf 10.00 uur werden de reportages langer en er was soms plaats voor een gesprek met een verslaggever. Om 12.00 en 15.00 uur was er vanaf 15 februari 2016 een langer bulletin met regionieuws, gepresenteerd door presentatoren met ervaring in de regio. Om 13.00 uur is er een langer bulletin met een sportblok dat wordt gepresenteerd door een presentator van NOS Sport.
Op zaterdag wordt tot op heden het eerste journaal om 13.00 uur uitgezonden en op zondag om 12.00 uur. Er is dan geen sportnieuws. Verder is er in het weekend om 17.00 uur een kort bulletin.
Radio.
De nieuwsbulletins op de radio zijn de oudste uitzendingen van de NOS en worden 24 uur per dag uitgezonden. Sinds 1 oktober 1925 worden de nieuwsuitzendingen namens de gezamenlijke omroepen verzorgd. Eerst door persbureau Vaz Dias, later door de Radionieuwsdienst ANP. Sinds 1995 worden de bulletins op de publieke radiozenders gemaakt en uitgezonden door de NOS. Op 17 december 2005 werd de naam "NOS Radionieuws" veranderd in "NOS Journaal". Overdag zijn er aparte nieuwsuitzendingen voor NPO Radio 2 en op NPO Radio 5, toegesneden op de doelgroep van de zender.
Op NPO 3FM worden de nieuwsbulletins tussen 6.00 en 23.00 uur (tot januari 2016 tot 19.00 uur) verzorgd door NOS op 3. Op de overige uren is het "NOS Journaal" te horen. Daarnaast verzorgt de NOS ieder uur de radiobulletins voor NPO Radio 4, alle regionale publieke zenders en veel lokale omroepen. In de avond- en nacht zijn die specifieke bulletins ook te horen op de andere landelijke radiozenders.
Op NPO Radio 1 is op werkdagen van 6.00 tot 9.30 uur en op zaterdag van 7.00 tot 8.30 uur het NOS Radio 1 Journaal te beluisteren. Daarnaast verzorgt de NOS samen met de NTR op dezelfde zender op werkdagen van 17.00 tot 18.30 uur het programma Nieuws en Co.
De nieuwsbulletins op de landelijke radiozenders en de meeste regionale zenders zijn vrijwel altijd live. Voor lokale omroepen wordt hetzelfde bulletin enkele minuten voor het hele uur opgenomen. Soms kiezen ook landelijke en regionale zenders voor dit eerder opgenomen bulletin, om bijvoorbeeld goed uit te komen met de muziek.
Redactie en studio's.
De redacties van alle nieuwsprogramma's van de NOS werken samen onder de naam NOS Nieuws in het NOS-gebouw op het Media Park in Hilversum. Voor de televisiejournaals wordt gebruikgemaakt van Studio 8 en Studio 10.
In Den Haag zit de Haagse redactie, waar politiek redacteuren werkzaam zijn. Hier is ook een volledig uitgeruste radiostudio en televisiestudio aanwezig. Vanuit deze studio's wordt het politieke nieuws uitgezonden. Dit gebeurt bijvoorbeeld als een kabinet is gevallen.
Vormgeving.
De vormgeving van het journaal is diverse malen gewijzigd. De eerste leader voor het NTS-Journaal was al meteen controversieel, omdat daarin dames met korte rokjes en op de achtergrond heren in maillots te zien waren. De NCRV maakte hier bezwaar tegen en zodoende verdween dit fragment uit de leader.
De leaders worden vergezeld door een gong. Van 1988 t/m 1995 zat er geen gong in de tunes. Componist Stephen Emmer gebruikte voor de tune die van 1995 t/m 2001 was te horen exact dezelfde gong als die uit 1956. Na lang speurwerk vond hij de gong in het tropenmuseum, waar deze onderdeel was van de niet uitgestalde collectie. Omdat er een klein scheurtje in zat moest het geluid worden nabewerkt.
Vanaf 6 september 1988 verschilden de leaders, dat wil zeggen de arrangementen, ook per journaal. Zo was duidelijker te zien of het hier om bijvoorbeeld het achtuurjournaal of het halfelfjournaal ging. De leader die van 6 september 1988 t/m 31 december 1994 gebruikt werd gaf dit als eerst goed weer. De gekleurde rechthoeken gaven de tijdstippen van het Journaal weer: geel werd gebruikt voor het journaal van 16.00 uur (t/m 1991 17.30 uur en vanaf augustus 1993 ook voor de ochtendjournaals en 13.00 uur), groen voor het journaal van 18.00 uur (t/m 1991 19.00 uur), blauw voor het journaal van 20.00 uur, paars voor het journaal van 22.00 uur (t/m 1989 22.30 uur en in 1990 23.00 uur), rood voor het late journaal (ook voor het extra journaal), grijs voor het weekjournaal en alle balken kleuren voor het Jeugdjournaal.
Op 1 januari 1995 werd de methode overgeheveld naar de nieuwe leaders. De vele cirkels in de vorm van een gong met de aarde in het midden om de dag weer te geven. Ook was er een symbool dat bij soortgelijke leaders in de NOS vormgeving anders was, voor het Journaal was dit een windroos, voor Jeugdjournaal was dit een zon en voor NOS Actueel was dit een klok met een oog op de achtergrond. De leader was blauw voor het ochtendjournaal, geel voor het middagjournaal, oranje bij het journaal van 18.00 uur (ook bij de extra journaal), rood bij het achtuurjournaal, paars bij het tienuurjournaal en daarna weer blauw voor het late journaal. Ook het NOS Jeugdjournaal had een andere leader, de kleuren van de cirkels varieerden tussen rood en geel en de aarde was vervangen door een doorzichtige knikker met de werelddelen erop getekend. Verder was er een aparte leader voor het weer; de kleuren van de cirkels waren vooral wit. Ook deze leader was te zien na het achtuurjournaal, als tegenhanger van het uitgebreide weerbericht dat op RTL 4 na het nieuws van 19.30 uur te zien was.
Op 8 januari 2001 werd de vormgeving opnieuw vernieuwd. Een aantal elementen uit het vorige pakket werd behouden. Zo stond de wereldbol nog steeds centraal, maar de verschillende kleuren werden niet gehandhaafd; alle leaders waren blauw met kleine verschillen: blauw en wit voor de ochtend- en middagjournaals en het 18.00 uur journaal, volledig blauw voor het 20.00 uur journaal en blauw en paars voor het 22.00 uur en late journaal. Er was ook een gele leader voor de ochtendjournaals in de zomer.
Op 17 december 2005 kreeg het "NOS Journaal" een nieuwe vormgeving, ontworpen door het Britse bureau Lambie-Nairn. De logo's, leaders en decors van de NOS-programma's gingen sterk op elkaar lijken om de herkenbaarheid te versterken. De NOS kreeg daarnaast een nieuw logo. In het NOS-logo is de O rood gemaakt en de rode o komt terug in de leaders en in de decors als rode ronde tafel. Alle programma's van de NOS kregen de toevoeging 'NOS' voor de programmanaam. Het "NOS Radionieuws" wijzigde in "NOS Journaal". Ook het nieuwsgedeelte van NOS Teletekst heet sindsdien NOS Journaal.
Op 27 mei 2012 werd de huisstijl weer vernieuwd. Qua kleurgebruik lijkt de stijl op die van 2005. Een opvallende verandering was dat de presentatoren in het decor staand en lopend presenteren. Een groot deel van het decor bestaat uit beeldschermen waarop stilstaande beelden uit het nieuws te zien zijn. Ook de leaders, tunes en decors van de andere NOS-programma's kregen een nieuwe stijl.
Op 2 december 2016 veranderde de huisstijl, en voornamelijk de studio's, opnieuw. De studio van het zes- en achtuurjournaal wordt nu gedeeld met nieuwsuur. De ronde studio bestaat uit grote ronde schermen die bijna de hele studio bedekken. Hierdoor kan ook makkelijk gewisseld worden tussen het "NOS Journaal", "Nieuwsuur" en het "NOS Jeugdjournaal".
Medewerkers.
Beeldbepalende nieuwslezers uit het verleden zijn onder anderen Marga van Arnhem, Gerard Arninkhof, Noraly Beyer, Sacha de Boer, Eef Brouwers, Pia Dijkstra, Fred Emmer, Philip Freriks, Eugènie Herlaar, Rien Huizing, Astrid Kersseboom, Noortje van Oostveen, Harmen Siezen, Henny Stoel, Frits Thors, Gijs Wanders, Maartje van Weegen, Rik van de Westelaken, Herman van der Zandt en Joop van Zijl.
Anno 2024 presenteren Winfried Baijens, Afke Boven, Iris de Graaf, Saïda Maggé, Malou Petter, Jeroen Tjepkema, Mark Visser, Simone Weimans, Jeroen Overbeek, Annechien Steenhuizen en Rob Trip de journaals. De presentatie van het achtuurjournaal wordt van zondag tot en met vrijdag in even weken gedaan door Trip, en in oneven weken door Steenhuizen.
Bijzonderheden.
Stakingen.
Op 29 en 30 november 1961 was er vanwege een staking van het NTS-personeel geen uitzending van het NTS-journaal. Op 2 mei 1977 ging het "NOS Journaal" niet door vanwege een staking door NOS-geluidstechnici. Op 17 april 1985 werd er geen "NOS Journaal" uitgezonden vanwege een omroepstaking.
Incidenten.
De NOS gebruikte in een uitzending van 1 september 2014 beelden van een gesprek tussen de Russische president Poetin en de BBC-journalist John Sweeney, maar knipte de uitgebreide reactie van de president eruit. Vervolgens ziet de kijker Poetin weglopen alsof hij de BBC-journalist volledig negeert. De voice-over zegt vervolgens: ‘President Poetin heeft altijd elke betrokkenheid ontkend bij de strijd van de pro-Russische separatisten in Oost-Oekraïne. Als de BBC-verslaggever Poetin daar een vraag over wil stellen, wordt hij zo goed als genegeerd’. Later gaf hoofdredacteur van het NOS Journaal, Marcel Gelauff, aan dat het niet handig was om te spreken over negeren; Poetin gaat immers wel het gesprek aan. Echter negeerde de Russische president de kern van de vraag en sprak hij alleen in algemeenheden over Oekraïne. In een latere uitzending is excuses aangeboden voor deze beeldvorming.
Gijzeling.
Op 29 januari 2015 werd er geen achtuurjournaal uitgezonden, omdat een gewapende indringer zendtijd eiste.
Jubilea.
Op 5 januari 2006 vierde het Journaal zijn 50-jarig bestaan. De bulletins overdag werden bij die gelegenheid gelezen door oud-nieuwslezers. De NOS zond die dag ook de documentaire "Het schitterende scherm" over 50 jaar het Journaal uit, gemaakt door Pieter Fleury. Er verscheen ook een boek: "Het Journaal - 50 Jaar Achter De Schermen Van Het Nieuws" van Ad van Liempt.
Op 5 januari 2016 vierde het Journaal zijn 60-jarig bestaan. Ook toen werden de journaals weer gelezen door oud-nieuwslezers. Op NPO 2 interviewde Dionne Stax enkele van haar voorgangers bij "Villa NOStalgia".

</doc>
<doc id="18484" url="https://nl.wikipedia.org/wiki?curid=18484" title="Bachata">
Bachata

Bachata is een romantisch muziekgenre uit de Dominicaanse Republiek. 
Muziekgenre.
De muziek in vierkwartsmaat wordt gespeeld met een gitaar, een basgitaar, een guira en bongos. De meeste artiesten zijn mannelijke gitaarspelers die met een wat jammerende zang verhalen over tragische liefdes. Zodoende zou de bachata de Latijns-Amerikaanse smartlap kunnen worden genoemd. De oorspronkelijke term die gebruikt werd voor dit genre was dan ook "amargue", wat "bitterheid" betekent. Later werd de term "bachata" populairder. Het woord bachata betekent feestvreugde (juerga) en onstuimig plezier (diversión bulliciosa).
In de Dominicaanse Republiek is de bachata lang geboycot door de media, maar de muziekstroming wist zich door middel van verkoop van cassettebandjes en concerten overeind te houden. Pas in de jaren negentig is de bachata doorgedrongen tot de radio- en televisiestations op het eiland en niet lang daarna kreeg het een internationaal publiek. Bachata wordt tegenwoordig steeds vaker gecombineerd met invloeden uit de merengue, popmuziek en rhythm-and-blues, maar ook door reggaeton.
Dans.
Bachata wordt met een partner gedanst (man met vrouw, soms vrouw met vrouw). Op verschillende plaatsen in de wereld wordt bachata op verschillende manieren gedanst. Er zijn geen strakke regels. In grote lijnen vallen drie danswijzen te onderscheiden: 
De verschillen tussen de bachata-dansstijlen zijn behoorlijk groot. De overeenkomst is dat als je op de eerste tel van de vorige maat met links een stap zette, je op de eerste tel van de volgende maat een stap met rechts zal zetten, en bij de daaropvolgende maat wordt weer begonnen met links, etc. Bij de Dominicaanse stijl zal de tussenliggende tijd op een creatieve wijze worden ingevuld die past bij de specifieke song. Bij de dansschool stijl zal daarentegen altijd eenzelfde invulling worden gegeven aan de vier tellen in de maat: 1) stap links, 2) stap rechts, 3) stap links, 4) pas op plaats rechts, vervolgens 1) stap rechts, 2) stap links, 3) stap rechts, 4) pas op plaats links. Deze cyclus herhaalt zich telkens. Bij de vierde tel kan eventueel het Antilliaanse hupje worden gebruikt.
Op dansscholen wordt geleerd om op de eerste tel van de maat te beginnen, waarmee de muziekmaat (van vier tellen) samenvalt met de dansmaat. Echter, Dominicanen beginnen behalve op de eerste tel vaak ook op de tweede tel en soms op de derde. Dit kan onder andere afhangen van de baslijn. Zonder na te denken wordt begonnen op die tel die het beste past bij de song die gespeeld wordt. In zijn algemeenheid varieert ook de dansstijl tussen snelle bachata's die los (met alleen de handen vast) gedanst worden, en romantische bachata's die dichter tegen elkaar aan worden gedanst met meer fysiek contact.
Sociaal-culturele aspecten.
Zowel in de Dominicaanse Republiek als op de Nederlandse Antillen wordt bachata, zowel de muziek als de dans, vaak geassocieerd met de lagere sociale klasse. De muziek wordt vaak luid gespeeld bij 'cafetarias' (Dominicaanse Republiek) of bij 'snacks' (Nederlandse Antillen). Dat zijn eenvoudige bars, vaak deels in de buitenlucht, waar het bier wordt geserveerd door serveersters waar doorgaans ook mee gedanst kan worden. In sommige gevallen kan er ook sprake zijn van prostitutie. Vandaar dat de bachata bij sommigen een dubieuze reputatie heeft. Sinds bachata echter ook is doorgebroken in vele landen buiten het Caribisch gebied, waaronder de VS en Nederland, is deze muzieksoort onderdeel geworden van de mainstream latin music.
Muzikanten.
Aventura is internationaal gezien veruit de bekendste bachatagroep, maar onder Dominicanen zijn de meest populaire artiesten Antony Santos en Juan Luis Guerra. Andere populaire artiesten zijn Raulín Rodríguez, Zacarias Ferreira, Frank Reyes, Luis Miguel del Amargue, Monchy y Alexandra, Domenic Marte, Xtreme, Andy Andy, Elvis Martinez, Carlos y Alejandra, Leonardo Paniagua, Yoskar Sarante, Alex Bueno, Los Toros Band, Joe Veras en Prince Royce.

</doc>
<doc id="18485" url="https://nl.wikipedia.org/wiki?curid=18485" title="396">
396

Het jaar 396 is het 96e jaar in de 4e eeuw volgens de christelijke jaartelling.

</doc>
<doc id="18486" url="https://nl.wikipedia.org/wiki?curid=18486" title="394">
394

Het jaar 394 is het 94e jaar in de 4e eeuw volgens de christelijke jaartelling.

</doc>
<doc id="18487" url="https://nl.wikipedia.org/wiki?curid=18487" title="389">
389

Het jaar 389 is het 89e jaar in de 4e eeuw volgens de christelijke jaartelling.

</doc>
<doc id="18489" url="https://nl.wikipedia.org/wiki?curid=18489" title="384">
384

Het jaar 384 is het 84e jaar in de 4e eeuw volgens de christelijke jaartelling.

</doc>
<doc id="18490" url="https://nl.wikipedia.org/wiki?curid=18490" title="379">
379

Het jaar 379 is het 79e jaar in de 4e eeuw volgens de christelijke jaartelling.

</doc>
<doc id="18491" url="https://nl.wikipedia.org/wiki?curid=18491" title="381">
381

Het jaar 381 is het 81e jaar in de 4e eeuw volgens de christelijke jaartelling.

</doc>
<doc id="18492" url="https://nl.wikipedia.org/wiki?curid=18492" title="Weense opening">
Weense opening



</doc>
<doc id="18493" url="https://nl.wikipedia.org/wiki?curid=18493" title="Arbeid (natuurkunde)">
Arbeid (natuurkunde)

Arbeid is in de natuurkunde een maat voor het werk dat gedaan wordt, of de inspanning die door een krachtbron geleverd wordt bij verplaatsing tegen een kracht in. Is de krachtbron een constante kracht formula_1 en wordt het aangrijpingspunt verplaatst over een afstand formula_2 in de richting van de kracht, dan is de arbeid formula_3 het product van de kracht en de afgelegde weg. In andere richtingen is de arbeid het product van de component van de kracht in de richting van de weg en de afgelegde weg, dus het inwendig product van de vector kracht en de vector afgelegde weg:
Maakt de weg een hoek formula_5 met de kracht, dan geldt dus:
Het symbool formula_3 komt van het Engelse woord voor arbeid, "work". 
Eenheid.
De eenheid van arbeid is de newton-meter (Nm), maar dat is hetzelfde als de joule (J), de eenheid van energie. Arbeid is immers een vorm van energie. Een joule is ongeveer de arbeid die men verricht als men een literpak melk tien centimeter optilt.
Definitie.
De verrichte arbeid van een kracht wordt in alle gevallen gedefinieerd als het product van de component van die kracht in de richting van de verplaatsing en de verplaatsing zelf. Is de kracht formula_8 niet constant en/of de verplaatsing een kromme, dan geldt de formule voor een (infinitesimaal) klein stukje formula_9 van de weg. De bijdrage formula_10 aan de totale arbeid is het scalair product van kracht en formula_9:
Dit leidt ertoe dat arbeid gedefinieerd is als de integraal van deze bijdrage over de gehele weg formula_13:
Arbeid is een scalaire grootheid, kan positief of negatief zijn, en wordt uitgedrukt in joule. Arbeid gaat altijd samen met een verandering van energie en heeft ook dezelfde eenheid, maar er zijn ook energieomzettingen waarbij geen arbeid verricht wordt. Altijd als iets tegen een bepaalde kracht in wordt bewogen, wordt er door die kracht negatieve arbeid verricht; wordt iets met een kracht mee bewogen, dan is de door die kracht verrichte arbeid positief. Ruwweg kan het volgende principe gebruikt worden: als de kracht de beweging bevordert is de arbeid van die kracht positief, als de beschouwde kracht de beweging tegenwerkt is de arbeid negatief. Een voorbeeld is het indrukken van een balpenveer: bij het indrukken van de veer wordt arbeid verricht door degene die de veer indrukt (de spierkracht maal de afstand), maar de veer verricht negatieve arbeid, en slaat daardoor energie op. Bij het loslaten komt die opgeslagen energie weer vrij, de veer verricht positieve arbeid.
Is er geen beweging, dan is de verplaatsing formula_9 nul dus is de arbeid 0 joule. Als de beweging dwars op de kracht gericht is, is de verplaatsing formula_9 dat ook en is de hoekfactor (cosinus 90 graden) nul dus is ook de arbeid 0 joule.
Verband arbeid en kinetische energie bij een puntmassa.
Als formula_8 de enige kracht is op een puntmassa formula_18, of de resultante van alle krachten, is de omzetting van arbeid in kinetische energie af te leiden uit de tweede wet van Newton: 
zodat voor de arbeid formula_3 geldt (met de indices 1 en 2 voor respectievelijk de begin- en eindtoestand van het traject):
Arbeid bij draaiing.
Als op een voorwerp een koppel werkt, gelden er voor de arbeid soortgelijke betrekkingen voor de hoekdraaiing en het uitgeoefende koppel als voor afgelegde weg en kracht. Is het koppel formula_24 constant, dan geldt:
Algemeen geldt:
Hierin is:
Arbeid en warmte.
Een van de eerste ontwikkelingen in de vroege thermodynamica was dat men zich realiseerde dat er een equivalentie bestaat tussen arbeid en warmte. Bijvoorbeeld bij het boren van kanonslopen ondervond Benjamin Thompson al in de 18e eeuw dat er een voorspelbare hoeveelheid warmte vrijkwam. James Prescott Joule heeft die equivalentie in 1850 experimenteel aangetoond. De Eerste wet van de thermodynamica gaat dan ook over de relatie tussen toegevoerde warmte, inwendige energie en arbeid. De warmte-eenheid calorie naast de joule is daarmee overbodig geworden. Officieel is dat ook zo, maar uit het algemene spraakgebruik is de calorie nog niet helemaal verdwenen.
Arbeid op een geladen deeltje in een elektrisch veld.
Een elektrisch geladen deeltje dat zich bevindt in een elektrisch veld formula_29, ondervindt een kracht:
Bij verplaatsing van punt 1 naar punt 2 is de verrichte arbeid:
Daarin is formula_32 het potentiaalverschil tussen begin- en eindpunt van de afgelegde weg.

</doc>
<doc id="18497" url="https://nl.wikipedia.org/wiki?curid=18497" title="Zita Swoon">
Zita Swoon

Zita Swoon is een Belgisch kunstcollectief en band uit Antwerpen.
Geschiedenis.
De band heette oorspronkelijk SKC Moondog (naar Stef Kamil Carlens, de bandleider), maar ze veranderden hun naam in A Beatband nog voor ze hun eerste plaat uitbrachten. Dit album heette "Jintro travels the Word in a Skirt". Het bevatte vijf liedjes, "5 Songs of Wrath" zoals geschreven staat op de cover. Ze speelden bluesachtige muziek, voornamelijk covers, maar later begon Stef Kamil Carlens zich met de steun van de andere bandleden meer en meer toe te leggen op het op papier zetten van eigen nummers.
Later, toen ze tekenden bij de platenmaatschappij Island Records, veranderde de groep zijn naam in Moondog Jr. en bracht hij een nieuw album uit: "Everyday I wear a Greasy Black Feather on my Hat" plus een single van dit album ("TV Song"). Ook brachten ze opnieuw een single van het album uit met vier nummers en schreven ze de filmmuziek van "Sunrise".
In 1996 werd de band met extra bezetting aangevuld en veranderde de band vanwege een juridisch conflict met Louis T. Hardins artiestennaam Moondog haar naam in Zita Swoon (Zita = intens, Swoon = verlangen). In 1998 nam de band in New Orleans onder leiding van producer Malcolm Burn het album "I Paint Pictures on a Wedding Dress" op. Dit album leverde de band onder andere een Edisonnominatie en optredens op Pinkpop en Rock Werchter op. "My Bond With You &amp; Your Planet Disco" werd een hit. Ondertussen voorzagen enkele bandleden ook het theaterstuk "Plage Tattoo / Circumstances" van muziek.
In 2001 kwam er weer een echt Zita Swoonalbum: "Life = A Sexy Sanctuary". Ondanks matige recensies — het album zou te gewoon klinken — kreeg de band twee hitjes: "Hot Hotter Hottest" en "The Banana Queen".
Na de nodige personeelswissels, verscheen op 15 oktober 2004 op hun eigen label Chikaree een nieuw album: "A Song About a Girls". Thomas de Smet en Bjorn Eriksson verlieten de groep: De Smet richtte zich vervolgens op zijn internationale groep Think of One; Eriksson op Maxon Blewitt. Kobe Proesmans, Bart Van Lierde, Joris Caluwaerts en drie zangeressen van Radio Candip (Eva, Kapinga en Leonie) sloten zich bij de groep aan. Op "A Song About a Girls" stonden voor het eerst enkele liedjes in het Frans, onder meer een duet met Axelle Red.
In november 2005 werd een nieuw concept geboren: "Camera concert - A Band in a Box". De groep bracht een live-dvd en -cd uit. Dit moet echter wel met een korreltje zout worden genomen, want bij de opnames was het publiek afwezig. In 2006 ging de band op de gelijknamige tournee.
In 2006 verliet percussionist Kobe Proesmans de groep. Hij werd vervangen door de Cubaan Amel Serra.
In maart 2007 brachten ze hun nieuwe cd "Big City" uit. Ook deze plaat bevatte enkele Franstalige nummers zoals "Je Range" en "l'Opaque Paradis".
In februari 2008 kondigde gitarist Tom Pintens zijn vertrek bij Zita Swoon aan. De 'Band in a box' Tour 2008 zou zijn laatste zijn. Hij wilde zich voornamelijk gaan richten op zijn eigen soloproject en het produceren en meespelen met andere artiesten.
In juni 2008 namen Zita Swoon en Raymond van het Groenewoud de Wappersong op. Dit protestlied over het project van de Lange Wapperbrug in Antwerpen heeft "Walk and don't look back" van Peter Tosh en Mick Jagger als melodie. De tekst is van Patrick De Witte. Burgemeester Patrick Janssens verwees naar deze songtitel toen de kritiek op de Oosterweelverbinding toenam.

</doc>
<doc id="18498" url="https://nl.wikipedia.org/wiki?curid=18498" title="Distributed computing">
Distributed computing

Distributed computing (Engels voor gedistribueerd rekenen) is een techniek waarbij rekentaken niet door één enkele computer worden uitgevoerd, maar door een verzameling computers verbonden in een computernetwerk; het lijkt daarmee enigszins op een computercluster. De verzameling computers kan bestaan uit machines in één ruimte, of uit computers op meerdere locaties, waarbij gebruik wordt gemaakt van conventionele netwerktechnieken en internet. Het idee is om een grotere totale rekenkracht (verwerkingscapaciteit) te verkrijgen door het combineren van de rekenkracht van de individuele computers. Wanneer in een dergelijk netwerk zeer veel relatief eenvoudige computers beschikbaar zijn, kan de beschikbare rekenkracht aanzienlijke proporties aannemen, vergelijkbaar met een supercomputer.
Distributed computing is met name geschikt voor rekentaken waarbij de hoeveelheid data die tussen de cliënt en de server moet worden verstuurd, erg klein is in verhouding tot de rekenkracht die nodig is om de data te verwerken. Ook moet de totale taak kunnen worden onderverdeeld in kleinere taken die geen onderlinge relaties hebben. 
De pc thuis.
Met de opkomst van permanente verbindingen met het internet voor de personal computers van thuisgebruikers is men de techniek ook gaan toepassen in dit segment, waardoor de braakliggende rekenkracht van letterlijk miljoenen pc's voor grote projecten beschikbaar gemaakt kan worden. In dit geval maakt de distributed computingsoftware over het algemeen alleen gebruik van de idle time van een pc. Hierdoor hoeven andere werkzaamheden die met dezelfde pc worden verricht niet trager te verlopen.
Aangezien deze distributed-computingprojecten afhankelijk zijn van door vrijwilligers gedoneerde processorcapaciteit, proberen deze projecten vaak zo veel mogelijk rekenkracht te vergaren door het opzetten van pagina's met statistieken. Ook is het vaak mogelijk om een team op te richten, zodat er tussen de deelnemers competitie ontstaat om zo veel mogelijk rekenkracht in te zetten voor een bepaald project.
Software en ontwikkeling.
Vaak wordt voor één bepaald distributed computingproject eigen specifieke software ontwikkeld, maar er zijn inmiddels ook projecten die een soort algemene softwareomgeving bieden die het deelnemen aan verscheidene projecten (quasi) tegelijk mogelijk maakt en waarmee ook doorgerekend kan worden als één project even geen nieuw rekenwerk aanlevert.
De eerste poging op dit gebied was Distributed.net, waarmee deelgenomen kan worden aan een paar deelprojecten. Een ervan is het vinden van complexe "optimal Golomb Rulers". Een ander project is encryptie van een code bestaande uit 272 cijfers (RC5-72) waarmee wat prijzengeld is te winnen.
Ook de universiteit van Californië (Berkeley) ontwikkelde een dergelijk systeem in de vorm van de "opensourcesoftware" BOINC (Berkeley Open Infrastructure for Network Computing). Dit werd onder andere gebruikt voor het populaire SETI@Home, de opvolger van SETI classic die wel op een eigen platform draaide.
Toepassing.
Er kunnen verschillende redenen zijn om distributed computing toe te passen:
Voorbeelden.
Enkele algemene voorbeelden van het soort projecten waarbij de techniek wordt ingezet:
Populaire specifieke projecten.
Naast de geïntegreerde projecten zoals Distributed.net en BOINC is er een groot aantal populaire specifieke projecten waar vrijwilligers aan kunnen deelnemen:
Medisch:
Wiskundig:
Overige:

</doc>
<doc id="18499" url="https://nl.wikipedia.org/wiki?curid=18499" title="Edison (muziekprijs)">
Edison (muziekprijs)

De Edison is een van de oudste muziekprijzen in de wereld en de oudste in Nederland. Sinds 1960 wordt deze onderscheiding uitgereikt voor "geluidsdragers van bijzondere kwaliteit". Tussen 1998 en 2006 stond de prijs bekend als de "Edison Music Award".
Organisator is de Edison Stichting, die is opgericht door de NVPI (voorheen voluit "Nederlandse Vereniging van Producenten en Importeurs van beeld- en geluidsdragers"), waarvan de betrokken platenmaatschappijen en -distributeurs lid moeten zijn om opnamen te kunnen inzenden voor de prijs. Vanaf 2022 is softwarebedrijf AFAS Software de naamgevend partner van de AFAS Edisons.
Geschiedenis.
Naar het voorbeeld van de Grammy Award werd door de toenmalige Nederlandse Commissie Collectieve Grammofoonplaten Campagne (CCGC) de prijs ingesteld als "een jaarprijs voor artiesten, die met hun platenoeuvre van dat jaar de beste prestatie – naar het oordeel van jury – in hun genre gegeven hebben". Auteur Dimitri Frenkel Frank kwam met het idee van de naam. Hij was het ook die met het idee van het Grand Gala du Disque kwam, dé gala-avond waar de Edisons uitgereikt zouden worden en waar een keur aan nationale en internationale artiesten zou optreden. Op 22 oktober 1960 werden de eerste Edisons uitgereikt in het Concertgebouw in Amsterdam. Het eerste gala duurde in totaal zeven uur en kende ongeveer vijftig acts. Daarvan ontvingen er vijf een Edison.
De prijs is vernoemd naar de uitvinder van de fonograaf, Thomas Edison. Aanvankelijk werden de Edisons voor klassieke muziek en voor populaire/lichte muziek (inclusief jazz) gecombineerd, maar al snel werden beide uitreikingen van elkaar gescheiden. Sinds 1998 bestaan drie Edison-uitreikingen: voor pop, klassiek en jazz/world. De Edison Populair is niet elk jaar uitgereikt. Er was geen toekenning in 1966, 1975, 1976, 1996, 1997, 2007, 2008 en 2012. Sinds halverwege de jaren 90 worden ook oeuvreprijzen uitgereikt.
De prijs zelf bestaat uit een bronzen beeldje gemaakt door de Utrechtse beeldhouwer Pieter d'Hont. Aanvankelijk ging het om forse exemplaren van 7,5 kilo, maar later werd het beeld in een wat handzamer (en lichter) formaat gemaakt.
Oeuvreprijs.
Oeuvreprijzen worden uitgereikt aan een artiest of groep voor het volledige werk.
Aanvullingen:
Meeste Edisons (populair).
Sinds 1960 zijn ruim 750 Edisons (populair) uitgereikt. Van alle artiesten zijn er 39 die minimaal drie keer hebben gewonnen. Vroeger was het vrijwel onmogelijk om meer dan één Edison per jaar te winnen, omdat er meestal maar één prijs was voor het soort artiest (zanger, zangeres, groep, enz.). Vanaf de jaren '90 zijn er categorieën bij gekomen, zoals beste album of beste single, waardoor het eenvoudiger is voor artiesten om in meerdere categorieën te winnen.
Marco Borsato heeft de meeste Edisons gewonnen, namelijk veertien. Dit aantal is inclusief de oeuvreprijs die hij in 2011 ontving.
Dit zijn de artiesten met de meeste Edisons (t/m 2021):

</doc>
<doc id="18500" url="https://nl.wikipedia.org/wiki?curid=18500" title="Engels (schaakopening)">
Engels (schaakopening)

Het Engels is een opening bij schaken die wordt gekenmerkt door de witte openingszet 1.c4. Het is ingedeeld bij de flankspelen. Met verwisseling van zetten leidt deze opening vaak tot de Indische verdedigingen of tot een variant in het damegambiet. De meest gangbare antwoorden zijn 1. ...e5 (Siciliaans in de voorhand), 1. ...Pf6 en 1. ...c5. Minder bekende voortzettingen zijn: 1. ...b5 (Jaenischgambiet) en 1. ...f5 (Engels-Hollandse verdediging). In de 19e eeuw werd deze opening veel gespeeld door Staunton en andere Britse meesters.

</doc>
<doc id="18501" url="https://nl.wikipedia.org/wiki?curid=18501" title="Proteïnen">
Proteïnen



</doc>
<doc id="18502" url="https://nl.wikipedia.org/wiki?curid=18502" title="Weezer">
Weezer

Weezer is een alternatieve rockband uit Los Angeles die op Valentijnsdag in 1992 werd opgericht door zanger-gitarist-componist Rivers Cuomo.
Geschiedenis.
Op het debuutalbum "Weezer" (1994), waarnaar - in verband met de gelijknamige albums uit 2001, 2008, 2016 en 2019 - ook verwezen wordt als "the Blue Album", liet de band lichte maar vaak melancholieke popdeuntjes horen. Met het nummer "Buddy Holly" scoorde de band in 1995 een hit, waarbij de Happy Days-videoclip bij het nummer (geregisseerd door Spike Jonze) ook bijdroeg aan het succes. Deze videoclip is ook ooit bij het besturingssysteem Windows 95 van Microsoft bijgeleverd geweest. Ook de singles "Undone - The Sweater Song" en "Say It Ain't So" waren succesvol.
De opvolger, "Pinkerton" (1996), was een serieuzer album en bleek een commerciële flop. Door de negatieve nasleep stond de band op het punt zichzelf op te heffen, hoewel de reputatie van dit album zich na verloop van tijd zou herstellen als Weezers meest geroemde werk. In 1998 verliet bassist Matt Sharp de band en werd hij vervangen door Mikey Welsh.
Tot ieders verrassing werd in 2001 een nieuw album uitgebracht: "Weezer", ditmaal met een groen hoesje. Wederom scoorde de band enige hitjes, te weten "Hash Pipe" en "Island In The Sun". Bassist Mikey Welsh verliet de band na een zenuwinzinking en werd vervangen door Scott Shriner. Na het groene album ging Weezer direct weer op tournee, waarna in 2002 het album "Maladroit" verscheen. Dit album deed vergeleken met "the green album" weinig stof opwaaien.
Nadien volgden de albums "Make Believe" (met de hits "Beverly Hills" en "Perfect Situation"), "Weezer" (het rode album, met een rood hoesje) en "Raditude". Voor 2010 plande de groep veel nieuwe uitgaven; in september verscheen het album "Hurley", verwijzend naar het personage uit de tv-serie "Lost", Weezer maakte ook nog de videoclip van "Memories" met de cast van de MTV serie "Jackass" en in november 2010 werden de deluxe-editie van "Pinkerton" en "Death to False Metal" uitgebracht, een verzamelalbum van alle liedjes die de vorige albums niet haalden. In 2011 overleed voormalig bandlid Mikey Welsh aan een hartaanval, mogelijk na een overdosis drugs.
In 2014 verscheen het album "Everything Will Be All Right in the End", waarmee de groep terugkeerde naar hun roots. Dit album oogstte goede kritieken en om verder te bouwen op dit succes bracht de groep in 2015 twee nieuwe singles uit, "Thank God for Girls" en "Do You Wanna Get High?", die aanvankelijk gepromoot werden als op zichzelf staande singles. Op 14 januari 2016 kondigde de groep aan dat er op 1 april 2016 een nieuw album zou verschijnen, waarop ook de eerder uitgebrachte singles te vinden zijn. Ook dit album kreeg de naam "Weezer", ditmaal met een wit hoesje, nadat eerder al een blauw, groen en rood album werden uitgebracht. Op de dag van de aankondiging werd meteen ook de nieuwe single "King of The World" uitgebracht. In herfst 2017 verscheen het volgende album, "Pacific Daydream"
Eind mei 2018 bracht Weezer op aandringen van fans een cover uit van Toto's single "Africa" uit 1982. Deze cover werd hun eerste hitnotering in de Billboard Hot 100 in bijna een decennium. Vervolgens verscheen in januari 2019 het coveralbum "Weezer", in een groenblauw hoesje, bestaande uit tien covers waaronder het eerder genoemde "Africa". In maart van hetzelfde jaar verschijnt nòg een album onder de naam "Weezer", ditmaal met een zwart hoesje.
Midden november 2019 maakten ze een cover van Lost in the Woods, een nummer uit Frozen 2. Ze maakten er ook een clip bij, hier speelde Kristin Bell, actrice van het personage Anna, ook in mee.
In 2021 bracht de band het album 'OK Human' met een meer orkestrale sound. Hoewel de titel doet denken aan 'OK Computer' van Radiohead, hebben ze muzikaal niets met elkaar te maken. Op 7 mei 2021 brengt de band het hardrock-geïnspireerde album 'Van Weezer' uit, waarvan de titel een knipoog is naar rockband Van Halen. De Hella Mega Tour met Green Day, Fall Out Boy en Weezer zou plaatsvinden in het Antwerps Sportpaleis op 17 juni 2020, maar werd wegens de Coronapandemie uitgesteld naar 21 juni 2021 en vervolgens opnieuw uitgesteld naar dinsdag 21 juni 2022.

</doc>
<doc id="18503" url="https://nl.wikipedia.org/wiki?curid=18503" title="Punkrock">
Punkrock



</doc>
<doc id="18504" url="https://nl.wikipedia.org/wiki?curid=18504" title="Semafoor (computer)">
Semafoor (computer)

Een semafoor (ook: seinpaal) is een onderdeel van een synchronisatiemechanisme voor parallelle of gedistribueerde programma's ontworpen door Edsger Dijkstra.
Bij het ontwerp van gedistribueerde programma's is het normaal dat de verschillende subprogramma's binnen het hoofdprogramma op de een of andere manier rekening met elkaar moeten houden. Dat "rekening houden" kan betrekking hebben op het delen van geheugen of toegang tot andere hardware, of gewoon dat een programma moet wachten tot een ander programma een bepaald punt heeft bereikt in zijn code.
Beschouwen we het probleem van wederzijdse uitsluiting ("mutual exclusion"). Het probleem komt er in het kort op neer dat er een aantal programma's zijn in een gedistribueerd programma met de volgende vorm:
Van al die programma's mag er ten hoogste één op ieder moment bezig zijn aan zijn kritieke sectie. Wat we dus willen dat die programma's doen, is dit:
Natuurlijk moeten de controle van de waarde van s en de toekenningen aan s (de verhoging en verlaging van s) atomaire instructies zijn.
Als we nu het programma – om historische redenen – wat aanpassen, krijgen we het volgende:
Nu heeft r de functie van s overgenomen in het bovenstaande programma: r bewaakt nu de uitsluitende toegang tot de kritieke secties van de verschillende programma's. We kunnen nu s uit het programma verwijderen. In het volgende programma geven we met gebroken haken stukken aan die atomair moeten zijn:
Nu vatten we een aantal dingen samen in een tweetal functies:
"Prolaag" is een woord dat Dijkstra heeft bedacht en het betekent "probeer te verlagen".
We komen nu aan de laatste versie van het programma:
En zo komen we aan Dijkstra's seinpalen: natuurlijke getallen met atomaire operaties die de waarden van een seinpaal met één verhogen of verlagen, maar blokkeren als gepoogd wordt de seinpaal een waarde te geven lager dan 0.
Semaforen worden niet alleen gebruikt voor de wederzijdse uitsluiting van kritieke secties, maar ook voor andere synchronisatieproblemen zoals het producer-consumer-probleem. Hierbij geeft het ene programma gegevens door aan een ander programma, via een gedeelde buffer die niet onder of over mag lopen. Bij zulke toepassingen kunnen de semaforen ook een waarde hoger dan 1 hebben.
Geschiedenis.
Dijkstra ontwikkelde zijn seinpalen in 1963, toen parallelle programma's een "hot item" begonnen te worden. Het was in die dagen een groot probleem om uitsluitende toegang tot onderdelen van programma's en computers te regelen, maar met de introductie van seinpalen verdween het probleem als sneeuw voor de zon.
Tegenwoordig zijn seinpalen een dergelijk gemeengoed binnen het gedistribueerd programmeren dat vrijwel iedere processor instructies bevat om seinpalen mee te implementeren. Seinpalen behoren ook tot de standaardfaciliteiten van besturingssystemen en zijn de basis voor vrijwel ieder synchronisatie-mechanisme dat binnen computers wordt toegepast (inclusief monitors).

</doc>
<doc id="18506" url="https://nl.wikipedia.org/wiki?curid=18506" title="Bohemen">
Bohemen

Bohemen (Tsjechisch: "Čechy", Duits: "Böhmen") is een historische regio in Tsjechië. Het beslaat zo'n twee derde van het Tsjechische grondgebied. De rest van Tsjechië valt onder Moravië en een klein deel van Silezië.
Geschiedenis.
De eerste melding van Bohemen wordt gemaakt door de Romeinen: het was het woongebied van de Keltische stam Boii. Daarna namen Germaanse stammen het gebied in bezit, de bekendste daarvan was die van de Markomannen. De eerste Slavische voorouders van de huidige Tsjechen kwamen er in de zesde eeuw te wonen. In de negende eeuw behoorde het gebied tot het Moravische Rijk, dat christelijk was en op Byzantium georiënteerd. Na de val van het Moravische Rijk kwam de dynastie der Přemysliden aan de macht, die zich op Rome richtte.
Het hertogdom Bohemen werd in de elfde eeuw onderdeel van het Heilige Roomse Rijk. Keizer Hendrik IV verleende hertog Vratislav II in 1085 de titel van koning van Bohemen. De oriëntatie op omringende gebieden die ook tot het Roomse, ook wel Duitse, Rijk behoorden, bracht naast adellijke geslachten ook Saksische, Thüringse en Beierse kolonisten binnen Bohemen die werden aangeworven om de bosrijke randgebieden te ontginnen. Op hen volgden uit die streken ook handwerkslieden en handelaren die de burgerij gingen vormen van volgens Duits stadsrecht gestichte steden. In deze bevolkingsheterogeniteit ligt de basis van de nationale spanningen die zich al vroeg openbaarden en pas na de Tweede Wereldoorlog eindigden met de verdrijving van de zogenaamde Sudeten-Duitsers (zie ook Sudetenland). 
Onder Ottokar I werd de Boheemse kroon erfelijk (1198). Onder zijn kleinzoon Ottokar II bevatte het rijk ook tijdelijk delen van Oostenrijk. Inmiddels waren de Boheemse koningen deel gaan uitmaken van de hoogste adel van het Duitse Rijk. Zij verwierven in 1335 Silezië. Intussen waren de Premysliden uitgestorven en was het huis Luxemburg op de troon gekomen. In 1471 kwamen de Poolse Jagiellonen kort aan de macht. Op hen volgden de Habsburgers.
Bohemen kwam door de dood van Lodewijk II Jagiello in 1526 aan de Habsburgers, maar bleef aanvankelijk een onafhankelijk koninkrijk. In 1618 begon in Praag de Dertigjarige Oorlog en werden de jezuïeten uit Bohemen verbannen. In 1627 kwam Bohemen integraal aan Oostenrijk (vanaf 1867 Oostenrijk-Hongarije). De Habsburgers werden koningen van Bohemen. Pas vanaf 1743, toen het Habsburgse rijk begon te centraliseren, kwam er een einde aan de autonomie van Bohemen, dat vanaf nu een Oostenrijkse provincie was.
Na de Eerste Wereldoorlog werd het onderdeel van de nieuw gevormde staat Tsjecho-Slowakije. In 1938 werd het verdeeld in een Duits-sprekend deel (Sudetenland) dat door Duitsland werd geannexeerd en een Tsjechisch-sprekend deel dat als protectoraat door Duitsland werd bezet. In 1945 werd het weer deel van Tsjecho-Slowakije. De Duitssprekende bevolking werd verdreven.
Na de opsplitsing in Tsjechië en Slowakije werd Bohemen in 1992 samen met Moravië deel van Tsjechië.
Bestuurlijke indeling.
In Bohemen liggen behalve de hoofdstad Praag de volgende bestuurlijke regio's ("krajs"):
De regio's Pardubice, Vysočina en Zuid-Bohemen liggen gedeeltelijk in Bohemen en gedeeltelijk in Moravië (zie ook: Regio's van Tsjechië).
Trivia.
De benaming voor de Boheemse inwoners, Bohemer of bohemien, werd in Frankrijk, België en Nederland ook gebruikt om de Roma mee aan te duiden, die in Frankrijk beweerden uit Bohemen afkomstig te zijn. Sinds de negentiende eeuw wordt de naam ook gebruikt om vrijgevochten personen met een niet-traditionele levensstijl aan te duiden.
Geografie.
Het gebied beslaat zo'n 52.750 km² en telt 6,25 miljoen inwoners. Het gebied is erg populair onder westerse toeristen. Dat geldt vooral voor de stad Praag en de natuurgebieden het Boheems Paradijs ("Český ráj") en het Reuzengebergte ("Krkonoše").
Steden.
Tot Bohemen behoren de grote steden Praag, Plzeň, České Budějovice, Liberec, Teplice en Hradec Králové.
Verkeer en vervoer.
De belangrijkste wegen zijn de Europese weg 50 (D5) vanaf de grens via Praag naar Brno (D1). Verder de Europese weg 49 van Karlovy Vary naar Wenen. De lokale wegen vanaf Praag naar het zuiden onder andere de Europese weg 55.

</doc>
<doc id="18507" url="https://nl.wikipedia.org/wiki?curid=18507" title="Udai Hoessein">
Udai Hoessein



</doc>
<doc id="18508" url="https://nl.wikipedia.org/wiki?curid=18508" title="Idle time">
Idle time

Idle time is beschikbare kracht van een processor die niet gebruikt wordt.
Zo benut de processor van een personal computer tijdens bijvoorbeeld het enkel tonen van deze pagina, of als u een tekst intypt, niet zijn volledige rekenkracht. Deze rekenkracht wordt meestal dus gewoon niet benut, maar zou aangewend kunnen worden voor taken in de achtergrond, zoals een project voor distributed computing.
Daar tegenover staat dat moderne processoren hun energieverbruik kunnen verlagen als ze niets te doen hebben en daarmee het stroomverbruik en de warmteontwikkeling kunnen beperken.

</doc>
<doc id="18509" url="https://nl.wikipedia.org/wiki?curid=18509" title="Onomatopee">
Onomatopee

Een onomatopee of klanknabootsing is een woord dat fonetisch het geluid dat het beschrijft nabootst of suggereert, en dat deel uitmaakt van de woordenschat van een of meer natuurlijke talen. De term 'onomatopee' is afkomstig van het Oudgriekse (onoma, naam) en ποιὦ (poiéō, ik maak). Een onomatopee of onomatopoësis is ook een stijlfiguur waarmee in een of meer al dan niet bestaande woorden een geluid wordt nagedaan.
Zo kan iemand wel het geluid van een "piepende" muis nadoen, maar het geluid alleen maar beschrijven als "piepen". Ook "gakken, kwaken, kwekken, sissen, tjilpen, hikken, kraken, zappen, " en "zoemen" zijn voorbeelden van dit soort onomatopeeën.
In veel talen komen onomatopeeën voor. Zo is "piepen" in het Latijn "pipiare" en in het Engels "to beep". Vaak ook wordt reduplicatie toegepast; een voorbeeld uit het Turks is "cırt cırt" voor klittenband, evenals het Nieuwgrieks κρατς κρατς (krats krats). Hoewel de nagebootste geluiden vrijwel hetzelfde klinken, zijn de woorden met de uitspraak in verschillende talen vaak niet hetzelfde. Zo is "ding dong" als geluid voor een deurbel in het Hongaars "giling galang", in het Japans "chirin chirin" en in het Turks "çangır çungur".
In de muziek vindt men in het arsenaal van instrumenten veel onomatopeeën, zoals pauk, tomtom, kabassa, bongo, conga en maraka. Een opmerkelijk voorbeeld uit India is de tablataal, met voor elke slagwerkklank een eigen lettergreep, oftewel een bol. In de audiotechniek zijn er termen die als onomatopee kunnen worden aangemerkt, zoals de hifi-term wow en flutter.
Dieren als de koekoek, de tjiftjaf, de kievit, de oehoe, de tureluur, de grietjebie, de grutto, de tjitjak en de tokeh heten zo, omdat ze dat geluid maken. In de Indonesische volkstaal heet een paard "tjeplok tjeplok". Ook de omschrijving van dierengeluiden is vaak een onomatopee.
Er zijn ook gebruiksvoorwerpen die (gedeeltelijk) genoemd zijn naar het geluid dat ze maken, zoals een gong, een toeter, een koekoeksklok, een klapschaats, een poef, een bom, een brommer.
Ouders die hun kinderen leren spreken, maken vaak gebruik van klanknabootsende woorden voordat ze de echte woorden leren. Deze woorden hoeven niet per se onderdeel uit te maken van de woordenschat van het Nederlands. Een "toetoet" is een auto, een "waf" of "woef" is een hond, een "mauw" is een poes. Overigens is een kat in het Chinees daadwerkelijk "māo" (貓/猫).
Bij het woordspelletje Wordfeud zijn de onomatopeeën "ks" en "kst" populair (uitroepen om een dier weg te jagen), omdat dit woorden zijn die je zonder klinker kunt leggen.
Nog een goed voorbeeld van een onomatopee is het woord 'tetteren'. Het woord heeft meerdere betekenissen, zoals alcohol drinken, blazen en hard praten. De origine van het woord ligt echter bij trompetteren: tu tu tuuuu. Bij het uitspreken klinkt dit als 'tetteren'.
Voorbeelden van onomatopeeën in cultuur en media.
Toepassingen van de onomatopee vindt men ook in het stripverhaal. Veel striptekenaars zoeken naar zo origineel mogelijke vormen. Natuurlijk kan dat in een vertaling problemen geven. Onomatopeeën blijken namelijk niet universeel.

</doc>
<doc id="18510" url="https://nl.wikipedia.org/wiki?curid=18510" title="International Electrotechnical Commission">
International Electrotechnical Commission

De International Electrotechnical Commission, kortweg IEC, gevestigd in Genève in Zwitserland, ontwikkelt en publiceert algemene internationale normen voor elektrische componenten en apparatuur. De IEC stelt voor en ontwikkelt, maar is niet verantwoordelijk voor het toezicht op de naleving van deze normen. Dit vindt veelal plaats door een onafhankelijk testlaboratorium. In België worden de normeringen van het IEC uitgegeven door het Bureau voor Normalisatie (NBN), in Nederland is het Nederlands Normalisatie-instituut (NEN) daarvoor verantwoordelijk.
Voorbeelden.
IEC 60529 bevat omschrijvingen van de mate van bescherming van een toestel tegen indringen van vocht, onderverdeeld in IP-codes. IEC 60309 is een internationale norm voor industriële connectoren en IEC 62056 is een internationale standaard voor het programmeren van het tarief en het uitlezen van de meterstanden bij elektriciteitsmeters.

</doc>
<doc id="18511" url="https://nl.wikipedia.org/wiki?curid=18511" title="IEC">
IEC

IEC kan een afkorting zijn van:

</doc>
<doc id="18513" url="https://nl.wikipedia.org/wiki?curid=18513" title="John von Neumann">
John von Neumann

John von Neumann, Hongaars: "Neumann János" (Boedapest, 28 december 1903 - Washington D.C., 8 februari 1957) was een Hongaars-Amerikaanse wiskundige, die behalve op vele deelgebieden van de wiskunde, ook in de natuurkunde, computerwetenschappen, informatica en economie zeer belangrijke bijdragen leverde. Hij was onder ander actief in de verzamelingenleer, de functionaalanalyse, de kwantummechanica, de operatorentheorie, de ergodentheorie, de continue meetkunde, economie en speltheorie, informatica, numerieke analyse, hydrodynamica (van explosies) en statistiek.
John von Neumann wordt algemeen beschouwd als een van de grootste wiskundigen uit de moderne geschiedenis. De wiskundige Jean Dieudonné noemde Von Neumann "de laatste van de grote wiskundigen", terwijl Peter Lax hem als de persoon met de meest "angstaanjagende technische bekwaamheid" beschreef en hem het "fonkelende intellect" van de eeuw noemde. Zelfs in het Boedapest dat rond de vorige eeuwwisseling aan de lopende band genieën produceerde, zoals Theodore von Kármán (geb. 1881), Leó Szilárd (geb. 1898), Eugene Wigner (geb. 1902), en Edward Teller (geb. 1908), viel zijn genialiteit al op.
Von Neumann was een pionier bij de toepassing van de operatortheorie op de kwantummechanica, in de ontwikkeling van de functionaalanalyse, een zeer belangrijk lid van het Manhattan Project en het Institute for Advanced Study in Princeton (als een van de vijf oorspronkelijke stafleden), en een sleutelfiguur in de ontwikkeling van de speltheorie en het concept van cellulaire automaten en de universele constructor. In een korte opsomming van feiten over zijn leven die hij opstelde voor de Amerikaanse Nationale Academie van Wetenschappen, verklaarde hij "Het deel van mijn werk dat ik als het meest essentiële zie is dat van de kwantummechanica, die zich vanaf 1926 vanuit Göttingen ontwikkelde en vervolgens in Berlijn in 1927-1929. Ook mijn werk over verschillende vormen van de operatortheorie, in Berlijn (1930) en in Princeton (1935-1939); over de ergodische stelling, Princeton (1931-1932)." Samen met Teller en Stanislaw Ulam werkte Von Neumann belangrijke, voor thermonucleaire reacties en de waterstofbom noodzakelijke, stappen in de kernfysica uit.
Leven.
Jeugd.
Von Neumann werd in Boedapest (Oostenrijk-Hongarije) geboren onder de naam Margittai Neumann János. Zijn vader Max was bankier en zijn moeder Margaret kwam uit een welgesteld Joods middenklassengezin. Von Neumann vertoonde kenmerken van een wonderkind. Naar verluidt kon hij op zijn zesde getallen van acht cijfers uit zijn hoofd op elkaar delen, had hij op zijn achtste de beginselen van differentiaal- en de integraalrekening onder de knie en las hij op zijn twaalfde het werk, "Leçons sur la théorie des fonctions" van Émile Borel.
Studie.
Von Neumann studeerde wiskunde aan de universiteit van Boedapest en de universiteit van Berlijn, en haalde de doctorsgraad in de wiskunde op 23-jarige leeftijd aan de universiteit van Boedapest op een proefschrift op het gebied van de verzamelingenleer. Zijn werk op dit gebied is later opgenomen in de deels naar hem vernoemde Von Neumann-Bernays-Gödel-verzamelingenleer.
Carrière.
Hij vervulde docentschappen aan de universiteiten van Berlijn (1927-1929) en Hamburg (1929-1930) maar ondervond steeds meer problemen met de opkomende nazi's vanwege zijn joodse afkomst. Hij besloot Duitsland de rug toe te keren en kwam uiteindelijk terecht in het Amerikaanse Princeton (New Jersey), waar hij tot aan zijn dood verbonden bleef aan het "Institute for Advanced Study". Hij was een van de vier mensen, waaronder ook Albert Einstein en Kurt Gödel, die werden uitgekozen om de eerste hoogleraren/onderzoekers te worden van dit instituut.
Rol in de Koude oorlog.
Von Neumann werkte na de Tweede Wereldoorlog zeer frequent als consultant voor de Central Intelligence Agency, de United States Army, de RAND Corporation, Standard Oil, IBM en anderen.
Zijn hele leven had Von Neumann respect en bewondering voor bedrijfs- en regeringsleiders - iets wat bij zijn wetenschappelijke collega's niet vaak voorkwam. Von Neumann trad in overheidsdienst (Manhattan Project), vooral omdat hij van mening was dat als de vrijheid en de beschaving wilden overleven, dat alleen zou kunnen als de VS zouden triomferen over het totalitarisme van rechts (nazisme en fascisme) en links (Sovjet-communisme).
Als voorzitter van het Von Neumann-Comité voor raketten, en later als lid van de United States Atomic Energy Commission, was hij vanaf 1953 tot aan zijn dood in 1957 invloedrijk bij het vaststellen van de Amerikaanse wetenschappelijke en militaire beleid. In het raam van deze commissie ontwikkelde hij verschillende scenario's van nucleaire proliferatie, stond hij aan de basis van de ontwikkeling van intercontinentale raketten en onderzeebootraketten met atomaire kernkoppen, en was hij een van de opstellers van het zeer controversiële strategische evenwicht, dat wederzijds verzekerde vernietiging (Engels: MAD) werd genoemd. Tijdens een Senaatcommissiehoorzitting beschreef hij zijn politieke ideologie als "gewelddadig anti-communistisch, en nog veel militaristischer dan gebruikelijk".
Von Neumanns interesse in meteorologische voorspellingen leidde hem ertoe voor te stellen om het milieu te manipuleren door het verspreiden van kleurstoffen op de poolkappen om zo de absorptie van de zonnestraling te vergroten (door het verminderen van het albedo), wat tot een wereldwijde hogere temperatuur zou leiden. Hij was ook voorstander van een preventieve nucleaire aanval op de Sovjet-Unie, in de veronderstelling dat daarmee kon worden voorkomen dat de Sovjet-Unie de beschikking zou krijgen over de atoombom.
Karakter.
Von Neumann had een enorm vindingrijke geest en een vrijwel perfect geheugen. In tegenstelling tot veel van zijn collega's had hij een extravert karakter en hield hij van eten, drinken, dansen en plezier maken.
Von Neumann droeg steevast een conservatief grijs flanellen pak. Eénmaal reed hij zelfs in driedelig pak met krijtstreepjes door de Grand Canyon, schrijlings gezeten op een muilezel. Hij genoot ervan regelmatig grote feesten in zijn huis in Princeton te geven, soms zelfs tot twee keer per week. Zijn witte dakspaanhuis op 26 Westcott Road was een van de grootste in Princeton. Hoewel hij een notoir slechte chauffeur was, hield hij van autorijden. Vaak las hij al rijdend tegelijkertijd een boek. Deze bizarre gewoonte leidde tot talrijke arrestaties en meerdere ongevallen. Toen Cuthbert Hurd hem als consultant bij IBM inhuurde, betaalde Hurd vaak stilletjes Von Neumanns verkeersboetes.
Overlijden.
Von Neumann stierf in 1957 aan botkanker, die hij mogelijk opliep toen hij aanwezig was bij de detonatie van atoom- en waterstofbommen. Overigens stierven opvallend veel natuurkundigen en technici aan kanker die in de eerste helft van de 20ste eeuw werkten met of te maken kregen met radioactief materiaal. Dit was meestal te wijten aan de aanvankelijk gebrekkige kennis van de gevaren van radioactiviteit voor de gezondheid en de daarom summiere veiligheidsmaatregelen met betrekking tot straling. Vaak werd er in de beginjaren zelfs helemaal geen afscherming gebruikt bij het werken met materialen als uranium en radium. Andere bekende natuurkundigen die hoogstwaarschijnlijk aan kanker veroorzaakt door ioniserende straling overleden waren Marie Curie en Enrico Fermi.
Werk.
Kwantummechanica.
Na zijn afstuderen kreeg Von Neumann een beurs om zijn postdoctorale werk te doen aan de universiteit van Göttingen, bij David Hilbert. Samen werkten ze aan de wiskundige grondslagen van de kwantumfysica. Ook later werkte Von Neumann aan ditzelfde onderwerp, wat leidde tot de ontwikkeling van de Von Neumann-algebra's, en uiteindelijk in 1955 tot een bewijs van de equivalentie van de Erwin Schrödingers golfmechanica en Werner Heisenbergs matrixmechanica, de twee belangrijkste beschrijvingsmethoden van de kwantummechanica. In 1932 publiceerde hij het boek "The Mathematical Foundations of Quantum Mechanics".
Militaire consultancy; betrokkenheid bij het Manhattan project.
Beginnend in de late jaren 1930 kreeg Von Neumann steeds meer belangstelling voor de toegepaste (in tegenstelling tot zuivere) wiskunde. In het bijzonder ontwikkelde hij een expertise in explosieve verschijnselen, die moeilijk wiskundig zijn te modelleren. Dit bracht hem een groot aantal militaire adviesbanen, voornamelijk voor de Marine, wat vervolgens leidde tot zijn betrokkenheid bij het Manhattan Project. Deze betrokkenheid hield onder andere in dat Von Neumann frequent treinreizen ondernam naar de geheime onderzoeksfaciliteiten van het Manhattan project in Los Alamos, New Mexico.
Von Neumanns belangrijkste bijdrage aan de atoombom zelf lag in het concept en het ontwerp van de explosieve lenzen, die nodig waren om de plutoniumkern van het Trinity testtoestel en het "Fat Man"-kernwapen, dat later op Nagasaki gedropt zou worden, samen te drukken. Hoewel Von Neumann niet aan de basis stond van het "implosie"-concept, was hij een van haar meest hardnekkige voorstanders. Hij stimuleerde de verdere ontwikkeling ervan, in weerwil van veel van zijn collega's die een dergelijk ontwerp onwerkbaar vonden. Het werk aan het ontwerp van de lensvorm werd in juli 1944 voltooid.
Tijdens een bezoek aan Los Alamos in september 1944 liet Von Neumann zien dat de drukstijging als gevolg van weerkaatsing van de explosieve schokgolf door vaste voorwerpen veel groter was dan voorheen werd gedacht als de invalshoek van de schokgolf tussen de 90° en een gelimiteerde hoek lag. Als een resultaat hiervan werd bepaald dat de effectiviteit van een atoombom vergroot zou worden door een detonatie enkele kilometers boven het doelwit in plaats van op de begane grond.
Vanaf het voorjaar van 1945 maakte Von Neumann, samen met vier andere wetenschappers en diverse militairen, deel uit van het selectiecomité, dat verantwoordelijk was voor het kiezen van de Japanse steden Hiroshima en Nagasaki als eerste doelwitten van de atoombom. Von Neumann overzag de berekeningen om de verwachte kracht van de bomontploffing, de schatting van het aantal doden, en de hoogte boven de grond te bepalen waarop de atoombommen tot ontploffing moesten worden gebracht, om een optimale schokgolf en propagatie te verkrijgen, waarmee een maximaal effect kon worden bereikt. De culturele hoofdstad Kyoto, die tot dan toe gespaard was gebleven voor de vuurbombardementen, die op militair belangrijke doelgroepsteden zoals Tokio waren uitgevoerd, was Von Neumanns eerste keuze, een keuze die werd ondersteund door de Manhattan projectleider Leslie Groves. Deze keuze werd echter afgewezen door de Amerikaanse Minister van Oorlog Henry Stimson.
Economie en speltheorie.
Naast zijn andere werkzaamheden was Von Neumann de grondlegger van de speltheorie en publiceerde met Oskar Morgenstern het klassieke boek "Theory of Games and Economic Behavior" in 1944. Hij ontdekte onder meer de minimax-stelling, die de volledige strategie beschrijft van spelers in tweepersoons nulsomspellen.
Von Neumann eerste belangrijke bijdrage aan de economie was de minimax-stelling uit 1928. Deze stelling stelt dat er in bepaalde nulsomspellen met perfecte informatie (dat wil zeggen spellen, waarin de spelers op elk tijdstip alle zetten weten die tot dan toe in het spel hebben plaatsgevonden), voor iedere speler een strategie bestaat die het voor beide spelers mogelijk maakt hun maximale verliezen te minimaliseren (vandaar ook de naam minimax). Bij het onderzoeken van elke mogelijke strategie moet een speler rekening houden met alle mogelijke tegenzetten van de tegenspeler en met het maximale verlies. De speler speelt dan de strategie die zal resulteren in het minimalisatie van het maximale verlies. Een dergelijke strategie, die het maximale verlies minimaliseert, wordt voor beide spelers optimaal genoemd, wanneer hun minimaxen (in absolute zin) aan elkaar gelijk en tegengesteld (in teken) zijn. Als de gemeenschappelijke waarde nul is, wordt het spel verder zinloos.
Uiteindelijk verbeterde Von Neumann de minimax-stelling en breidde hij deze uit tot spellen met meer dan twee spelers, waarbij incomplete informatie een rol spelen. Dit werk mondde in 1944 uit in zijn klassieke werk "Theory of Games and Economic Behavior" (speltheorie en economisch gedrag), samen geschreven met Oskar Morgenstern. De publieke belangstelling voor dit werk was zodanig, dat The New York Times er een voorpaginaverhaal aan wijdde, iets dat tot dan toe alleen Einstein was overkomen.
Von Neumanns tweede belangrijke bijdrage op dit gebied was in 1937 de oplossing van een probleem dat in 1874 voor het eerst was beschreven door Léon Walras, het bestaan van situaties van evenwicht in wiskundige modellen van marktontwikkeling gebaseerd op vraag en aanbod. Hij onderkende als eerste dat een dergelijk model door middel van ongelijkheden en niet door middel van vergelijkingen zou moeten worden uitgedrukt. Vervolgens vond hij een oplossing voor Walras zijn probleem door een dekpuntstelling, afgeleid uit het werk van L.E.J. Brouwer, toe te passen. Het blijvende belang van zijn werk over algemene evenwichten en de methodologie van dekpuntstellingen wordt onderstreept door de toekenning van de Nobelprijzen in 1972 aan Kenneth Arrow, in 1983 aan Gérard Debreu, en in 1994 aan John Nash, die de theorie van Von Neumann had verbeterd in zijn these aan de Universiteit van Princeton.
ENIAC.
Aan het eind van de Tweede Wereldoorlog raakte hij betrokken bij het militaire project ENIAC, de bouw van de eerste elektronische computer. Er was een opvolger gepland, de EDVAC, en Von Neumann ontwierp hiervoor de naar hem genoemde revolutionaire Von Neumann-architectuur, waarbij een CPU en een werkgeheugen worden gebruikt, waarbij niet alleen de data, maar ook het programma in het werkgeheugen geladen wordt. Deze architectuur wordt in essentie nog steeds gebruikt in alle niet-parallelle computers. Hij bedacht het vakgebied van de cellulaire automaten op een papiertje en ontwierp de eerste zelfreplicerende automaten met papier en potlood. De term 'Von Neumann-machine' wordt ook gebruikt voor zelfreplicerende machines. Von Neumann wordt dan ook beschouwd als de grondlegger van de huidige computerarchitectuur.

</doc>
<doc id="18515" url="https://nl.wikipedia.org/wiki?curid=18515" title="John Von Neumann">
John Von Neumann



</doc>
<doc id="18516" url="https://nl.wikipedia.org/wiki?curid=18516" title="Russisch (schaakopening)">
Russisch (schaakopening)

Het Russisch of de Russische verdediging of Petrov-verdediging is een openingsvariant bij het schaken; deze opening valt onder de open spelen en heeft de ECO-codes C42 en C43.
De beginzetten zijn
De Russische opening werd in de 19e eeuw voor het eerst door de schaakmeesters Aleksandr Petrov en Carl Jaenisch onderzocht. Met de zet 2...Pf6 in plaats van het meer gebruikelijke en verdedigende 2...Pc6 gaat zwart direct in de tegenaanval. Het Russisch is toegepast door Tigran Petrosjan en Anatoli Karpov.

</doc>
<doc id="18520" url="https://nl.wikipedia.org/wiki?curid=18520" title="Stuyvesant">
Stuyvesant



</doc>
<doc id="18521" url="https://nl.wikipedia.org/wiki?curid=18521" title="Veliki Novgorod">
Veliki Novgorod

Veliki Novgorod (Russisch: Великий Новгород) of Novgorod-Veliki, vroeger ook bekend als "Navgard/Naugard" en onder de Oudnoordse naam "Holmgård", is een van de oudste historische steden van Noordwest-Rusland en vormt de hoofdstad van de gelijknamige oblast Novgorod. De stad ligt aan de federale weg M-10, die Moskou en Sint-Petersburg met elkaar verbindt. Tot 1999 werd de stad Novgorod genoemd en was 'Veliki' slechts een onofficieel voorvoegsel. Toen de stad Gorki haar oude naam Nizjni Novgorod terugkreeg ontstonden misverstanden en werd het voorvoegsel tot officieel onderdeel van de naam gemaakt. De naam 'Novgorod' betekent "nieuwe stad" en 'Veliki' betekent "de grote"; "Novgorod de Grote".
De stad ligt aan de rivier de Volchov, op zes kilometer van haar oorsprong in het Ilmenmeer en verschuift daar door stedelijke uitbreidingen steeds verder naartoe. Veliki Novgorod wordt omgeven door moeras- en bosgebieden, waar veel turf werd gestoken. De stad telde 216.856 inwoners bij de volkstelling van 2002, ruim 12.000 minder dan bij de voorlaatste volkstelling van 1989, toen de stad nog 229.126 inwoners telde.
Geschiedenis.
Ontstaan.
Hoewel "Novgorod" letterlijk "nieuwe stad" betekent, is Veliki Novgorod een van de oudste steden van Rusland. Novgorod werd voor het eerst genoemd in de Eerste Sofiakroniek rond het jaar 859. In de Nestorkroniek staat dat tussen 862 en 879 de Varjaagse vorst Rurik over de stad regeerde. De stad vormde toen volgens de bronnen reeds een belangrijk handelspunt op de handelsroute van de Varjagen naar Byzantium. Archeologische opgravingen tussen het midden en einde van de 20e eeuw hebben echter slechts cultuurlagen gevonden die teruggaan tot het einde van de 10e eeuw, toen het land van de Roes tot het christendom werd bekeerd en de grondslagen voor de stad zouden waarschijnlijk pas een eeuw later verrijzen. Dit zou erop wijzen dat de jaartallen die in de kronieken staan die Novgorod reeds vermelden bij de 9e eeuw in werkelijkheid latere interpolaties zijn.
De Varjaagse naam "Holmgard" ("Holmgarðr" of "Holmgarðir") komt in nog eerdere perioden voor in de Noorse saga's, maar feit en fictie kunnen hier moeilijk van elkaar worden gescheiden. Holmgard verwees echter naar Rjoerikovo gorodisjtsje, een plaats op 2 kilometer van het centrum van de stad, die sinds 1999 onderdeel is van de stad. Archeologische opgravingen lijken erop te wijzen dat Gorodisjtsje ("versterking"), zoals de plaats lange tijd werd genoemd, de zetel was van de knjaz (koning of vorst) en reeds sinds de 9e eeuw bestond. Novgorod ontstond pas in de 10e eeuw, wat de naam "nieuwe stad" ("Novogorod", in het Oudnoords "Naugard") zou verklaren.
Vorstendom van het Kievse Rijk.
In 882 veroverde Oleg, de opvolger van Rurik, de stad Kiev en stichtte het Kievse Rijk. De omvang van Novgorod en haar economische, politieke en culturele invloed maakten de stad tot de tweede van het rijk naar belang. Het rijk kende de traditie om de kroonprins van de heersende vorst al tijdens zijn periode als minderjarige tot leider aan te stellen over Novgorod. In tijden dat de heersende vorst nog geen zoon had werd de stad bestuurd door posadniks, zoals de legendarische Gostomysl, Dobrynja, Konstantin en Ostromir.
In Noorse saga's wordt de stad genoemd als hoofdstad van Gardariki (de Noorse benaming voor de Slavische gebieden). Vier Vikingkoningen gebruikten Novgorod als toevluchtsoord wanneer ze door vijanden werden belaagd in hun eigen gebieden; Olaf I, Olaf II, Magnus I en Harald III. De banden met de Noren waren zo goed dat slechts een aantal decennia na de heiligverklaring van Olaf II in Novgorod reeds de Sint-Olafskerk werd gebouwd.
Van alle heersers die de stad kende in die tijd was Jaroslav de Wijze het populairst, die de stad bestuurde tijdens de heerschappij van zijn vader Vladimir de Grote in Kiev. Het was Jaroslav die de eerste geschreven wetten uitvaardigde in het hele Oost-Slavische gebied. Later werden deze wetten in de Roesskaja Pravda opgenomen. Ook zou hij naar verluidt de stad een aantal vrijheden en privileges hebben vergund, die in latere eeuwen door de inwoners werden genoemd als precendenten in hun relaties met latere vorsten. Jarovslav's zoon Vladimir sponsorde de bouw van de grote Sint-Sofiakerk van Novgorod (meer correct vertaald als de "Kathedraal van de Heilige Waarheid"), die zich tot op heden in de stad bevindt.
Republiek Novgorod.
In de periode dat het Kievse Rijk bezig was uiteen te vallen liet Novgorod in 1136 haar vorst Vsevolod naar huis sturen, hetgeen wel wordt gezien als het traditionele begin van de Republiek Novgorod. In de twee daaropvolgende eeuwen waren de Novgoroders in staat om verschillende vorsten uit te nodigen om hun vorst te worden, maar ook om ze weer weg te sturen wanneer dit nodig werd geacht. De functie van vorst verdween echter niet en machtige vorsten als Alexander Nevski waren in staat om hun macht in de stad uit te oefenen naar eigen inzicht, ongeacht wat de Novgoroders zelf wensten. De stadstaat Novgorod was erg machtig en voerde de heerschappij over het grootste deel van Noordoost-Europa, van het hedendaagse Estland tot Groot-Perm aan het Oeralgebergte. Dit maakte het tot een van de grootste staten van het middeleeuwse Europa, al waren de gebieden ten noorden en oosten van het Ladogameer en het Onegameer zeer dunbevolkt en werden ze nooit onderverdeeld in bestuurlijke eenheden.
Hoewel Novgorod niet aan de kust lag, konden zeeschepen langs rivieren de stad eenvoudig bereiken, en al snel was Veliki Novgorod het grootste handelscentrum van Rusland. Hoewel de stad geen lid was van de Hanze, beschouwde deze Novgorod wel als zijn meest oostelijke bondgenoot en had er vanaf de 13e eeuw een "hanzekantoor" gevestigd; Peterhof, die ook de Novgoroder Schra uitvaardigde. Novgorod vormde het distributiepunt voor enorme hoeveelheden bont, zowel voor luxebont als sabel, hermelijn, vos en marmot, als voor niet-luxebont, zoals de huiden van eekhoorns. Andere belangrijke producten waren hout en andere producten uit het bos, bijenproducten als honing (uit holle boomstammen), was en mede, bier en walvistraan. De stad importeerde vooral zilver, non-ferrometalen, kleren, barnsteen, wapens, graan en kruiden. Betaling vond plaats in zilvergrivna's (vanaf de 12e eeuw) en roebels (vanaf de 13e eeuw).
Tijdens de Middeleeuwen vond er een culturele opleving plaats in de stad. Er zijn later een groot aantal berkenbastteksten opgegraven, die er mogelijk op wijzen dat een groot deel van de bevolking kon lezen, waarmee Novgorod in de hoge middeleeuwen de enige stad naast Constantinopel zou zijn waar de bevolking kon lezen en schrijven. Sommige wetenschappers denken echter dat de teksten mogelijk aan de geestelijke of geletterden werden gedicteerd in opdracht van de bevolking die grotendeels niet kon lezen of schrijven. In 2000 werd de Novgorodse Codex bij archeologische opgravingen gevonden. Dit boek stamt mogelijk uit de 10e eeuw en vormt daarmee het oudste boek uit het hele Oost-Slavische gebied (iets ouder dan het Ostromir-evangelie uit dezelfde stad). In 1957 werd "berkenbasttekst nr. 52" ontdekt in de stad, de oudste Finse tekst die tot op heden is aangetroffen. De Eerste Kroniek van Novgorod werd net als een aantal andere oud-Russische teksten geschreven in het scriptorium van de aartsbisschop. De aartsbisschoppen bevorderden ook de iconografie (die beroemde namen telde als Feofan Grek en Andrej Roebljov) en vormden de patriarchen van de kerkenbouw. Een verhaal gaat over de handelaar en "goesli"-bespeler Sadko uit Novgorod, groeide uit tot een bekende held uit de Russische folklore.
Tijdens de Mongoolse invasie in Roes werd Novgorod als enige grote stad van de Roes niet veroverd. De Mongoolse legers maakten namelijk op ongeveer 100 kilometer van de stad rechtsomkeert; niet vanwege de sterkte van de stad, maar waarschijnlijk omdat de Mongoolse bevelhebbers niet wilden wegzakken in de drassige gebieden rond de stad. Ze wisten echter wel genoeg dreiging uit te oefenen om de bevolking schatting te laten betalen aan de belastinginners van de kan (hetgeen de vorst was die de titel van grootvorst droeg) uit Moskou, met name aan Joeri Danilovitsj en Ivan de Geldzak. Doordat Novgorod de enige Oost-Slavische stad was die niet onder de heerschappij van de Mongolen viel, maakte Alexander Nevski haar tijdens zijn regering tot grootvorstzetel. 
Novgorod vormde een grensstad die ook vanuit het noorden en westen werd belaagd. Tijdens de Zweeds-Novgorodse oorlogen leed het Zweedse leger In 1240 een nederlaag tegen de Novgorodse legers bij de Slag aan de Neva en tijdens de Noordelijke Kruistochten werd in 1242 de opmars van de Duitse Orde naar het oosten tot staan gebracht door de Slag op het IJs.
De stad was onderverdeeld in twee delen: het Kremlin aan de ene kant van de rivier en het handelscentrum aan de andere kant. Op het handelscentrum staan tientallen kerken op een bijzonder klein gebied. Dat werd veroorzaakt doordat kerken geen belasting hoefden te betalen, in tegenstelling tot pakhuizen. De kerken waren in feite niets meer dan veredelde pakhuizen, met slechts een klein altaar op de begane grond. Novgorod was dus een soort handelsrepubliek, de enige van zijn soort in heel Rusland. In die tijd kreeg deze stad ook de bijnaam "Veliki", wat letterlijk "de grote" betekent.
De sociale structuur van Novgorod bestond uit drie standen; de rijke kooplieden en bankiers (die tegelijk grondbezitters waren) stonden aan de top, de gewone kooplieden vormden de middenstand en handwerkers en dagloners vormden de laagste stand. In tegenstelling tot andere gebieden van Rusland, hield Novgorod ook in de late middeleeuwen het oude vetsje-systeem (volksvergadering) in stand, waardoor het later kon uitgroeien tot een primitieve democratie. In tegenstelling tot andere Russische steden, die door een vorst (knjaz) of andere hoge adel (bojaren) bestuurd werden, werd Novgorod vaak bestuurd door een gouverneur of burgemeester; de "posadnik", die door de vetsje verkozen werd uit de bojaren. De vetsje verkoos ook de tysjatski of "kapitein over duizend". Deze stond oorspronkelijk aan het hoofd van de militie van de stad, maar later werd er een bestuurder met verantwoordelijkheid voor de handel en rechtspraak mee aangeduid. De aartsbisschoppen van Novgorod vormden ook belangrijke lokale bestuurders en deelden de macht met de bojaren. Zij werden verkozen door de vetsje of aangewezen door het trekken van een lot, waarna ze naar de metropoliet werden gestuurd voor hun inwijding.
Hoewel ongeveer kan worden geschetst hoe het vetsje-systeem en de bestuursfuncties lagen in de stad, is het onzeker hoe de grondwet van de stadstaat er precies uitzag. De bojaren en de aartsbisschop runden de stad gezamenlijk, maar het is onduidelijk waar de bevoegdheid van de ene bestuurder eindigde en waar die van de volgende begon. De vorst, hoewel die sterk had ingeboet in macht vanaf ongeveer de tweede helft van de 12e eeuw, werd vertegenwoordigd door zijn namestnik (luitenant) en bleef belangrijke rollen vervullen als militair bevelhebber, wettenmaker en jurist. De precieze samenstelling van de vetsje is ook onzeker: Sommige wetenschappers, zoals Vasili Kljoetsjevski hebben beweerd dat het een democratische instelling was, maar later zagen andere wetenschappers, zoals Valentin Janin en Alesandr Chorosjev, het als een "pseudodemocratie", die werd bestuurd door de heersende elite.
Inlijving bij Rusland.
De trotse leuze van de stad was "Kto protiv Boga i Velikogo Novogoroda?", "Wie kan er op tegen God en het Grote Novgorod?". De stad bleek echter op den duur niet in staat om zijn grote bevolking voldoende te voeden en werd daardoor afhankelijk van Vladimir-Soezdal voor de import van graan. De belangrijkste steden in dit gebied, Moskou en Tver, gebruikten deze afhankelijkheid om langzamerhand de macht te verkrijgen over Novgorod. Met name het Grootvorstendom Moskou aasde op Novgorod. Uiteindelijk was het Ivan III die de Novgorodische troepen versloeg in 1471 tijdens de Slag bij de Sjelon en daarop de stad in 1478 annexeerde. Novgorod bleef daarop nog gedurende bijna een eeuw de op twee na grootste stad van Rusland, tot de hongersnood van de jaren 60 van de 16e eeuw en de plunderingstocht van Ivan de Verschrikkelijke in 1570, waarbij duizenden inwoners werden gedood tijdens het Bloedbad van Novgorod. Het inwonertal liep daardoor terug tot 10 à 20.000. De heersende elite werd bij het bloedbad gedeeltelijk vermoord en gedeeltelijk gedeporteerd naar steden als Moskou en Jaroslavl.
Onder Russisch bestuur.
In de Tijd der Troebelen gaven de Novgoroders zich in de zomer van 1611 maar al te graag over aan de Zweedse troepen onder leiding van Jakob De la Gardie, om zes jaar later weer te worden teruggegeven aan de Russische staat bij de Vrede van Stolbovo. Tegen het einde van de 17e eeuw had de stad weer een deel van zijn vroegere welvaart herwonnen en werden er weer kolossale bouwwerken gerealiseerd, zoals de Kathedraal van het Teken en het Vjazjisjtsjiklooster. De beroemde patriarch Nikon vervulde de positie van metropoliet van Novgorod van 1648 tot 1652. In 1703 werd echter Sint-Petersburg gesticht, waardoor Novgorod haar strategische en economische positie verloor.
In 1727 werd Novgorod het bestuurlijk centrum van het gelijknamige Gouvernement Novgorod, dat werd afgesplitst van het Gouvernement Sint-Petersburg en bleef dit tot 1927, waarna haar gebied weer terugkwam bij haar oude gebied, nu oblast Leningrad geheten. In 1944 werd de oblast Novgorod opgericht en sindsdien vormt Novgorod hiervan het bestuurlijk centrum.
Tijdens de Tweede Wereldoorlog werd de stad veroverd door het Duitse leger op 15 augustus 1941, dat haar bezet hield tot 19 januari 1944, toen het Rode Leger haar heroverde. Van de 2536 stenen gebouwen die de stad voor de oorlog telde, waren er minder dan 40 over bij het staken van de gevechten. Nog in 1944 werd alweer begonnen met het herstel van de stad. Na de oorlog werd het historische centrum langzamerhand weer hersteld volgens een plan dat was opgesteld door Aleksej Sjtsjoesev. In 1992 zijn haar belangrijkste monumenten tot werelderfgoed verklaard. In 1999 werd haar naam officieel veranderd naar Veliki Novgorod.
Verkeer en vervoer.
De stad is verbonden met de steden Moskou (531 kilometer) en Sint-Petersburg (189 kilometer) via de federale weg M-10. De stad heeft busverbindingen met verschillende steden, waaronder Sint-Petersburg. Vanuit de stad lopen drie sporen naar het noorden. Directe spoorverbindingen zijn er met Moskou (nachttrein, rijdt op Leningradski vokzal), Sint-Petersburg (stoptrein, rijdt op Moskovski vokzal en Vitebski vokzal) en een reeks van steden in noordwestelijk Rusland zoals Petrozavodsk en Moermansk. De stad telt twee luchthavens, Novgorod en Kretsjevitsy (militaire luchthaven), die beiden gesloten zijn. De tweede wordt momenteel uitgebouwd tot een internationale luchthaven, maar tot die tijd is de luchthaven Poelkovo bij Sint-Petersburg ongeveer 180 kilometer noordwestelijker het dichtstbijzijnde vliegveld.
Het stedelijk vervoersnet bestaat uit een netwerk van bussen en trolleybussen. Het trolleybusnetwerk telt 5 lijnen en werd geopend in 1995, als eerste in Rusland in de post-communistische periode.
Onderwijs.
In de stad bevindt zich de Staatsuniversiteit van Novgorod Jaroslav de Wijze, de noordelijke afdeling van de Russische Staatsuniversiteit voor Innovatietechnologie en Ondernemerschap, de Novgorodafdeling van de Sint-Petersburguniversiteit van het Ministerie van Binnenlandse Zaken van Rusland, de Novgorodafdeling van de Russische Humanitaire Staatsuniversiteit, een afdeling van de Staatsuniversiteit van Sint-Petersburg voor Economie en Financiën (FINEK) en de Novgorodafdeling van Hedendaagse Humanitaire Academie.
Bezienswaardigheden.
Veliki Novgorod is tegenwoordig een belangrijk toeristisch centrum. Men kan er oudrussische architectuur bewonderen. Vooral het Kremlin van Novgorod ("Detinets") uit de 11e eeuw en de Sofiakathedraal ontworpen door Griekse architecten en gebouwd tussen 1045 en 1052 zijn beroemd. De oude stad en haar omgeving herbergen talloze kerken en kloosters, waaronder het vroeg-11e-eeuwse Joerjevklooster aan het Ilmenmeer en het Antoniusklooster op het huidige universiteitscomplex. Er zijn ook talrijke historische en kunst-musea in stad te vinden. Het centrum van de stad staat op de Werelderfgoedlijst van de UNESCO. In 1862 werd het Millenniummonument ter ere van het duizendjarig bestaan van Rusland in het Kremlin geplaatst. Geen stad in Rusland of Oekraïne kan concurreren met Novgorod met betrekking tot de variëteit en leeftijd van haar middeleeuwse monumenten.
Sofiakathedraal.
De belangrijkste kerk is de Sofiakathedraal, die tussen 1045 en 1050 werd gebouwd onder leiding van Vladimir Jaroslavitsj, de zoon van Jaroslav de Wijze (daarvoor bevond zich er vanaf 989 een houten kathedraal). Hij ligt er ook begraven, samen met zijn moeder Anna. De kathedraal zou zijn gebouwd om te herinneren aan de overwinning op de Turkse nomadenstam van de Petsjenegen.
Het is de best bewaarde Russische kerk uit de 11e eeuw en waarschijnlijk het oudste gebouw dat nog steeds in gebruik is in Rusland. Het is ook de eerste die originele aspecten uit de Russische architectuur laat zien, zoals sobere stenen muren en de vijf koepels die op helmen lijken. De fresco's werden geschilderd in de 12e eeuw in opdracht van bisschop Nikita, die echter stierf in 1108. Het werk werd voortgezet tijdens zijn opvolger, waaronder aartsbisschop Nifont, die in 1144 de leiding had over de beschildering van de zijkapellen. De kathedraal werd vele malen gerenoveerd, waarvan de laatste keer in de 19e eeuw was. In de kathedraal bevinden zich de beroemde bronzen poorten, die nu in de westingang hangen. Deze zouden volgens sommigen oorspronkelijk zijn gemaakt in de Duitse stad Maagdenburg in 1156 (volgens anderen in de Poolse stad Płock) voor de Zweedse stad Sigtuna en vervolgens hieruit zijn gestolen door Novgoroders in 1187. Recentelijker onderzoek lijkt er echter op te wijzen dat de poorten in het midden van de 15e eeuw werden gekocht, waarschijnlijk in opdracht van aartsbisschop Jevfimi II (1429-1458), die van westerse kunst en architectuur hield.
Kremlin van Novgorod.
Het Kremlin van Novgorod, traditioneel "detinets" genoemd, vormt het centrale element van de stad. Het bevindt zich op de westoever van de Volchov en werd in de 11e eeuw samen met de Kathedraal van de Heilige Sofia in opdracht van Jaroslav de Wijze gebouwd. Het kremlin telde oorspronkelijk 12 torens, waarvan er nu nog 8 zijn overgebleven. De muur is ongeveer 1,3 kilometer lang. In het kremlin bevindt zich het oudste paleis van Rusland; de "Kamer van de Facetten" uit 1433, die diende als de belangrijkste ontmoetingszaal van de aartsbisschoppen. Ook bevat het de oudste Russische belfort (15e eeuw) en de oudste Russische klokkentoren (1673). De Kamer van Facetten, de belfort en de klokkentoren werden oorspronkelijk in opdracht van aartsbisschop Jevfimi II gebouwd, maar de klokkentoren stortte in in de zeventiende eeuw en moest worden herbouwd. Ook is er nog weinig van het oorspronkelijke paleis van Jevfimi II overgebleven. Tot de latere bijzondere gebouwen in het kremlin behoren het koninklijk paleis (1771) en een bronzen monument, het zogenaamde Millennium van Rusland, waarop de belangrijkste figuren uit de geschiedenis van het land zijn afgebeeld. Het monument werd in 1862 onthuld.
Kerken buiten het kremlin.
Buiten de muren van het kremlin bevinden zich drie grote kerken, die werden gebouwd tijdens de regering van Mstislav de Grote. Dit zijn:
Er bevinden zich nog ongeveer 50 middeleeuwse en vroegmoderne kerken in de stad en haar omgeving. Enkele daarvan werden opgeblazen door de nazi's tijdens de Tweede Wereldoorlog en vervolgens weer hersteld. De oudste daarvan zijn kerken gewijd aan: Petrus en Paulus (op de Zwaluwheuvel: 1185-1192), de Annunciatie van de Moeder Gods (bij Mjatsjino: 1179), de Onze-Lieve-Vrouwe Hemelvaart (op het Volotovoveld: jaren 80 van de 12e eeuw) en Sint-Paraskeva-Pjatnitsa (aan het Jaroslavplein: 1207). Als belangrijkste meesterwerk van vroeg-Novgorodische architectuur wordt de Verlosserkerk in Nereditsa gezien (1198).
In de 13e eeuw waren kleine kerken met drie koepels in de mode. Voorbeelden hiervan zijn een kleine kapel in het Perynklooster (jaren 30 van de 13e eeuw) en de Heilige Nikolaas op het eilandje Lipnja (1292; ook bekend om haar 14e-eeuwse fresco's). In de daaropvolgende eeuw kwamen twee soorten kerkontwerpen op, waarvan een wordt gerepresenteerd door de Kerk van de Heilige Theodoor (1360-1361; met fijne fresco's uit de jaren 80 van de 14e eeuw) en door de Verlosserkerk aan de Iljinastraat (1374; geschilderd in 1378 door Feofan Grek). De Verlosserkerk in Kovalevo uit 1345 werd oorspronkelijk van fresco's voorzien door Servische meesters, maar de kerk werd verwoest tijdens de oorlog. Na de oorlog werd de kerk wel herbouwd, maar de fresco's konden niet meer worden gered.
Tijdens de laatste eeuw van de republiek werden nog enkele nieuwe kerken gebouwden gewijd aan: Petrus en Paulus (2x: op Slavna, 1367 en in Kozjevniki, 1406), de Geboorte van Christus (bij de begraafplaats, 1387), Johannes de Apostel (1384), de Twaalf Apostelen (1455), Demetrius (1467), Simeon (1462) en andere christelijke heiligen. Ze worden over het algemeen echter niet als even bijzonder beschouwd als de kerken uit de eeuwen ervoor. Een aantal 12e-eeuwse heiligdommen (zoals die in Opoki) werden later steen voor steen afgebroken en vervolgens weer op precies dezelfde wijze weer opgebouwd. Bij een aantal daarvan gebeurde dat in het midden van de 15e eeuw onder aartsbisschop Jevfimi II.
Door de verovering van Novgorod door Ivan III in 1478 werd het lokale karakter van de kerkenbouw definitief veranderd. Grote bouwprojecten werden in de periode daarop uitgevoerd door Moskouse meesters, die ze modelleerden naar de kathedralen uit het Kremlin van Moskou. Voorbeelden hiervan zijn de Verlosserkathedraal van het Choetynklooster (1515), de Kathedraal van de Moeder Gods van het Teken (1688), de Kathedraal van de Heilige Nikolaas van het Vjasjizjiklooster (1685). De lokale stijl bleef bij sommige parochiekerken echter in ere, zoals bij de kerk van de Mirredragende Vrouwen (1510) en van de heiligen Boris en Gleb (1586).
Museum voor houten architectuur.
Nabij het Joerjevklooster bevindt zich Vitoslavlitsy, een museum over houten architectuur aan de Volchovrivier en het Mjatsjinomeer, dat werd opgericht in 1964. Hier bevinden zich ruim 20 houten gebouwen, zoals kerken, huizen en molens van de 14e tot de 19e eeuw, die hier bijeen werden gebracht vanuit de hele oblast Novgorod. In 2019 begon een grootscheepse restauratie van veel van de gebouwen en werd meer dan de helft van de gebouwen tijdelijk gesloten voor bezoek.

</doc>
<doc id="18525" url="https://nl.wikipedia.org/wiki?curid=18525" title="Debiet">
Debiet

Het debiet (ook wel 'volumesnelheid' of 'volumedebiet' genoemd) is een natuurkundige grootheid voor een doorstromend medium uitgedrukt als volume per tijdseenheid. De grootheid wordt toegepast in de stromingsleer, hydrologie, geografie, civiele techniek, de meet- en regeltechniek en procestechniek. In de pomptechniek wordt vaak de term opbrengst gebruikt.
waarbij
De grootheid wordt doorgaans uitgedrukt in de eenheid m3/s, maar waar dit in de praktijk leidt tot onhandige getallen, worden ook afgeleide eenheden gebruikt als m3/h, l/s of l/h.
Debiet kan in plaats van volume ook als massadebiet uitgedrukt worden (bijvoorbeeld als kg/s).
IUPAC prefereert de symbolen formula_5 en formula_6 voor respectievelijk volume-debiet en massa-debiet, om verwarring met het symbool formula_2 voor warmte te vermijden.
Vloeistoffen.
In de hydrologie staat debiet voor de hoeveelheid water die een stromende watergang per tijdseenheid transporteert of afvoert. Het jaargemiddelde debiet van de Rijn aan de Nederlands-Duitse grens bedraagt bijvoorbeeld 2200 m³ per seconde.
De debietmeter is een meetinstrument waarmee het debiet van water gemeten kan worden door buizen en pijpen. Het debiet van grotere waterlopen kan alleen berekend worden uit dwarsdoorsnedes en stroomsnelheidsmetingen, of stijgsnelheden van de waterspiegel in bassins aan het eind van de waterloop (stuwmeren).
Omgekeerd kan wanneer het debiet bekend is, de gemiddelde stroomsnelheid van het water op een zekere locatie worden bepaald door deze te delen door de oppervlakte van de doorsnede van de waterloop, v = Q / A, er geldt immers:
waarbij
In deze vorm heeft de formule een hydraulische analogie met de wet van Ohm (U = I · R) voor elektriciteit, waarbij Q ↔ U, A ↔ R en v ↔ I. Hierdoor kan stroming van water gemodelleerd worden in een analoge computer.
De dwarsdoorsnede-gemiddelde stroomsnelheid in Rijntakken in Nederland varieert van 0,5 tot 1,5 m/s, corresponderend met een "A" van resp. 4400 tot 1500 m2.
Gassen.
Bij gassen onder druk wordt het debiet vaak teruggerekend naar het debiet bij atmosferische druk (101,3 kPa of 1,013 bara) en een standaardtemperatuur van 0 °C. Bij een druk van 100 bar is één m³ nog maar 10 liter. Het debiet van een aardgasput kan dan bijvoorbeeld 5000 Nm³/uur zijn (waarbij de N staat voor 'Normaal', wat trouwens niet de officiële schrijfwijze is), het ongecorrigeerde debiet (dus onder de hoge praktijk druk) zou dan maar 50 m³/uur zijn.

</doc>
<doc id="18526" url="https://nl.wikipedia.org/wiki?curid=18526" title="Dynamo">
Dynamo

Een dynamo of gelijkstroomgenerator is een machine waarin mechanische energie, binnenkomend via een draaiende as, omgezet wordt in elektrische gelijkstroomenergie. De tegenpool van de dynamo is de gelijkstroommotor, waarin elektrische gelijkstroomenergie omgezet wordt in mechanische energie.
De dynamo (van het Griekse "δύναμις" ("dunamis"): lichaamskracht, macht, troepen) was vroeger een andere naam voor elektrische generator, maar wordt – na de ontwikkeling van de alternator – voornamelijk gebruikt om generatoren aan te duiden die gelijkstroom opwekken met behulp van een commutator. De wisselstroomgenerator van een fiets wordt echter nog steeds dynamo genoemd.
Uitvinder.
De Engelse natuur- en scheikundige Michael Faraday ontdekte in 1831 het principe van de elektromagnetische inductie en legde daarmee het fundament voor de dynamo en de elektromotor.
Constructie.
Hoewel de specifieke uitvoeringen onderling kunnen verschillen, bestaat elke dynamo in principe uit de volgende onderdelen:
Historische mijlpalen.
Pixii's dynamo.
Gebaseerd op Michael Faraday's principe van elektromagnetisme werd in 1832 de eerste dynamo gebouwd door Hippolyte Pixii, een Franse instrumentmaker. Pixii gebruikte een hoefijzermagneet, die met een kruk handmatig werd rondgedraaid. De draaiende permanente magneet was zo geplaatst dat de noord- en de zuidpool afwisselend langs een ijzeren kern bewogen die was omwikkeld met draad. Pixii ontdekte dat de draaiende magneet stroompulsen in de spoelen opwekte elke keer dat een pool de spoel passeerde. De noord- en de zuidpool van de magneet induceerden stromen in tegengestelde richting, zodat een wisselstroom ontstond. Door een commutator toe te voegen wist Pixii de wisselstroom om te zetten in een gelijkstroom.
Jedliks dynamo.
In 1827 begon de Hongaar Ányos Jedlik te experimenteren met draaiende elektromagnetische apparaten, die hij elektromagnetische zelfrotors noemde. In zijn prototype van de eenpolige elektrische starter waren zowel het vaste als het draaiende gedeelte elektromagnetisch. In essentie kwam dit erop neer twee tegenover elkaar geplaatste elektromagneten te gebruiken in plaats van permanente magneten. Omdat elektromagneten veel sterkere magneetvelden kunnen leveren, kon de dynamo van Jedlik hogere spanningen opwekken en dus grotere vermogens leveren.
In 1859 ontdekte hij het principe van de elektrodynamische zelfbekrachtiging bij dynamo's. In zijn journalen beschreef hij, dat de kleine hoeveelheid remanent magnetisme dat achterblijft in een elektromagneet, voldoende sterk bleek te zijn om zijn dynamo te starten. In 1861 bouwde hij de "eenpolige dynamo", die van deze zelfbekrachtiging gebruikmaakte. Hierdoor formuleerde hij het concept van de moderne dynamo, zeker zes jaar voordat Werner von Siemens en Charles Wheatstone dat zouden doen.
Dubbel T-anker.
Een andere belangrijke stap voorwaarts was de invoering van het dubbel T-anker van Werner von Siemens rond het jaar 1857. Dit anker bestaat uit een cilindervormige ijzerkern met twee groeven waarin de ankerwikkeling is aangebracht. Door de kleine luchtspleet tussen het anker en de magneet is de magnetische flux vrij groot, zodat Siemens' dynamo en veel groter vermogen kon ontwikkelen.
In 1867 (her)ontdekte Siemens het principe van zelfopwekking, waardoor hij nog sterkere dynamo's voor zijn telegrafiesystemen kon bouwen.
Grammeringdynamo.
Beide van de hierboven genoemde ontwerpen hadden eenzelfde probleem: ze induceerden "piek"vormige stromen. Antonio Pacinotti, een Italiaanse wetenschapper, loste dit op door de draaiende tweepolige rotor te vervangen door een meerpolige rotor die rond een ijzeren ring was gewikkeld. Dit zorgde ervoor dat er altijd een gedeelte van de rotorspoel in het magnetische veld bevond en de dynamo daardoor een gelijkmatigere stroom leverde.
Zénobe Gramme herontwikkelde en verbeterde dit concept een paar jaar later toen hij in 1869 de eerste commerciële dynamo maakte. Dit ontwerp, dat nu bekend is als de grammedynamo, was een continuestroomdynamo, die in staat was veel hogere spanningen te genereren dan de toen bekende dynamo's. Later ontdekte hij dat het apparaat omkeerbaar was en ook als gelijkstroommotor kon functioneren.
Verdere verbeteringen werden doorgevoerd op de ring van Gramme, maar het concept van de dynamo bleef gelijk: namelijk een ronddraaiende, gewikkelde rotor met commutator in een elektromagnetisch bekrachtigingsveld.
Werking.
Door het roteren van het anker zal door inductie in de windingen een spanning – of elektromotorische kracht (EMK) – worden opgewekt. De grootte van de opgewekte spanning wordt gegeven door de formule:
Hierin is:
Als gevolg van onder andere de inwendige weerstand van de dynamo is bij stroomafname de spanning op de uitgangsklemmen van de dynamo:
Hierin is:
Wanneer de dynamo wordt belast, zal er een stroom door de ankerwikkeling lopen. Deze stroom zal in het magnetisch veld een lorentzkracht opwekken. Tegengesteld aan het drijvende koppel, zal deze ankerstroom formula_8 een tegenkoppel formula_12 creëren:
Hierin is:
Uitvoeringsvormen.
De wijze van bekrachtiging – het opwekken van het magnetische veld in de stator – bepaalt, in belangrijke mate het gedrag van de dynamo. De meest voorkomende uitvoeringsvormen zijn:
Permanente magneten.
Omdat de magnetische flux van permanente magneten relatief klein is, worden deze vooral toegepast bij dynamo's met lage vermogens. Voordeel is dat zulke dynamo's kleiner, efficiënter en betrouwbaar zijn. Doordat permanente magneten een constante magnetische flux leveren, is de klemspanning evenredig met het toerental.
Afzonderlijke bekrachtiging.
Bij een afzonderlijk of vreemd bekrachtigde dynamo worden de veldspoelen in de vorm van elektromagneten gevoed uit een aparte gelijkstroombron, zoals een accu, een gelijkgerichte wisselspanning of een andere dynamo.
Daar de grootte van de opgewekte spanning afhankelijk is van de magnetische flux van de veldwikkeling, kan deze geregeld worden door de stroom in de veldketen te variëren. Het regelen van de bekrachtigingsstroom kan worden gedaan door in serie met de veldwikkeling een regelweerstand Rv op te nemen, de veldregelaar.
Vaak is de veldregelaar uitgerust met een rustcontact, om de veldwikkeling kort te sluiten bij uitschakeling. Hiermee worden hoge inductiespanningen voorkomen. In de kortgesloten veldketen wordt de eventueel nog aanwezige magnetisch energie omgezet in warmte.
Omdat de spanningsregeling op een zeer soepele wijze plaatsvindt, is deze vorm van bekrachtigen bijzonder geschikt voor de voeding van gelijkstroommotoren met een sterk wisselende belasting, de Ward-Leonardschakeling.
Eigen bekrachtiging.
Bij dynamo’s met zelfbekrachtiging wordt de stroom voor de elektromagneten door de dynamo zelf geleverd, door de veldwikkeling parallel aan te sluiten over de ankerwikkeling. Een dynamo met zelfbekrachtiging komt op spanning door het in de poolkernen achtergebleven remanent magnetisme. Dit gaat als volgt:
Dit gaat door totdat de magneetkernen verzadigd zijn en de ankerspanning niet verder meer zal toenemen. Is echter de richting van de stroom door de veldspoelen verkeerd dan zal het remanent magnetisme uit de poolkernen verdwijnen en komt de dynamo niet op spanning. De dynamo kan alleen nog op spanning gebracht worden door de veldwikkeling op een externe spanningsbron aan te sluiten. Bij eigen bekrachtiging kan de dynamo ook niet te zwaar belast worden. Gebeurt dit wel, dan zal de stroom de weg van de minste weerstand kiezen (de aangesloten belasting), waardoor er te weinig overblijft voor de statormagneten. In dit geval zal de spanning als de dynamo draait snel minder worden en geheel wegvallen. Een externe spanningsbron is dus ook noodzakelijk bij zware belastingen.
Bij shuntbekrachtiging is de shuntwikkeling direct aangesloten op de uitgangsklemmen. Om het koperverlies te beperken wordt de shuntwikkeling uitgevoerd met veel windingen van dun draad. Door het spanningsverlies in de ankerwikkelingen zal het veld iets afnemen bij toenemende belasting met als gevolg dat de opgewekte ankerspanning ook zal afnemen.
Om dit te voorkomen wordt er een tweede veldwikkeling opgenomen, een seriewikkeling die in serie staat met de ankerwikkeling. Deze uitvoeringsvorm wordt compoundbekrachtiging genoemd. Bij een toenemende ankerstroom zal de veldsterkte in de seriewikkeling groter worden en zo de afnemende veldsterkte van de shuntwikkeling compenseren. De klemspanning wordt dan onafhankelijk van de belasting.
Vermogensomzetting.
In een dynamo wordt mechanisch vermogen omgezet in elektrisch vermogen volgens onderstaande formule:
Niet alle mechanisch vermogen wordt omgezet in elektriciteit. Een gedeelte van het toegevoerde vermogen gaat verloren, en komt in de machine vrij als warmte. Deze vermogensverliezen zijn:
Het nuttige elektrische vermogen Pn kan vervolgens berekend worden met:
Rendement.
Het rendement formula_23 van een dynamo is de verhouding van het nuttige elektrisch vermogen formula_24 tot het toegevoerde asvermogen formula_25:
Het totale rendement van een dynamo is afhankelijk van de belastingstroom en ligt tussen de 80 en 94%.
Toepassingen.
Door de verbeterde techniek van gelijkrichters is het toepassingsgebied van dynamo’s sterk achteruitgegaan. Dynamo's worden of werden toegepast op de volgende gebieden:

</doc>
<doc id="18527" url="https://nl.wikipedia.org/wiki?curid=18527" title="Ardennen">
Ardennen

De Ardennen (Frans (in België): "Ardenne", Frans (in Frankrijk): "Ardennes," Waals: "Årdene", Luxemburgs: "Ardennen") vormen een bosrijk middelgebergte in het zuidoosten van België (een groot deel van Wallonië), Noord-Luxemburg en een klein deel in aangrenzend Frankrijk. Het is de westelijke uitloper van het Rijnlands leisteenplateau, een massief van leisteen, waartoe ook de Eifel, Hunsrück en de Taunus behoren. Het gebergte is een overblijfsel van de hercynische orogenese en werd 390 tot 300 miljoen jaar geleden gevormd.
Begrenzing.
Er bestaan twee indelingen ten aanzien van welk gebied precies tot de Ardennen behoort.
De ene betreft een geologische indeling. Hierbij gaat het om het "eigenlijke Ardense heuvelland". De grenzen hiervan worden min of meer gevormd door de rivier de Vesder en het daarboven gelegen Land van Herve in het noorden en de rivier de Semois en het daaronder gelegen Belgisch-Lotharingen (ook wel Gaume genoemd) in het zuiden. De westgrens betreft de schisteuze depressies van de Fagne en de Famenne en de oostgrens de Eifel. De Eifel maakt deel uit van dezelfde geologische formatie als de Ardennen, ook al is het gebruikelijk ze als twee aparte gebieden te beschouwen. Tussen de Fagne-Famenne en de Ardennen ligt een slechts enkele kilometers brede kalksteenformatie, de Calestienne.
De andere is een toeristische en cultureel-landschappelijke indeling, de "ruime opvatting". Hierbij worden als pars pro toto ook de gebieden rondom het eigenlijke Ardense heuvelland tot de Ardennen gerekend zoals de Condroz, de Fagne en de Famenne, de Gaume of Belgisch-Lotharingen, het Land van Herve en de Voerstreek.De grenzen van deze 'ruime' Ardennen liggen bij de rivieren de Maas en de Samber in het westen, de Franse Maas bij Sedan in het zuiden, de Eifel in het oosten en het Nederlandse Zuid-Limburg in het noorden. Kort gezegd verstaat men er het hele Belgische grondgebied ten zuiden van de Samber en de Maas onder.
In dit artikel beperken we ons tot de “eigenlijke Ardennen”. Meer informatie over de streken die tot de “ruime Ardennen” gerekend worden, is te vinden in de respectievelijke artikelen.
Algemene beschrijving.
Men onderscheidt een hoger gedeelte en een lager gedeelte in de Ardennen, de Hoge en de Lage Ardennen. De Hoge Ardennen liggen ten oosten van de Ourthe; hier vindt men dan ook de hoogste toppen die tot over de zeshonderd meter kunnen reiken. Zo is de hoogste berg de in de Hoge Venen gelegen Signaal van Botrange (694 meter). De op een na hoogste top is de Baraque Michel van 674 meter. Een andere top is de in het noorden van de provincie Luxemburg gelegen Baraque de Fraiture (652 meter). De Lage Ardennen liggen in het zuidwesten, in het zuiden van de provincies Henegouwen, Namen en Luxemburg alsmede in het aangrenzende Frankrijk. De heuvels zijn over het algemeen niet hoger dan vijfhonderd meter. Talloze kleine rivieren ontspringen in het Ardense heuvelland, zoals de Amblève, de Ourthe en de Semois. In een aantal daarvan zijn stuwmeren aangelegd zoals onder andere bij Eupen en Robertville.
Klimaat.
De afstand tot de zee en het reliëf hebben een duidelijke invloed op het klimaat. De hoogteligging zorgt voor stuwingsneerslag. Er valt in de hoogste delen zo'n 1400 mm neerslag per jaar, tegenover 800 mm in laag België. In de hoogste delen van de Ardennen is de jaartemperatuur een kleine 5 °C lager dan in laag België. In de wintermaanden is het vaak een sneeuwrijk gebied. Een sneeuwlaag van 50–60 cm is geen uitzondering. In strenge winters met veel neerslag is op de Hoge Venen een sneeuwlaag van 70 cm niet uitgesloten. Er zijn dan ook skipistes en loipes. Maar door de relatieve nabijheid van de zee in combinatie met de overheersende zuidwestenwind, kan er zich geen stabiel sneeuwdek vormen.
Natuur, fauna en flora.
De Ardennen zijn dicht bebost (met grote bosmassieven als het woud van Anlier, het woud van Saint-Hubert, het woud van Chimay en het woud van de Semois en de Houille) en daardoor een aantrekkelijke biotoop voor wilde dieren, zoals zwarte ooievaars, wilde zwijnen, herten, roofvogels en lynxen. Ook zijn er bevers geherintroduceerd. Sinds kort zijn er ook opnieuw wolven waargenomen in de provincies Luik en Luxemburg. In de Ardennen liggen het Franse Regionaal natuurpark van de Ardennen ("Parc naturel régional des Ardennes"), de Waalse natuurparken Viroin-Hermeton, Bronnen, Boven-Sûre Woud van Anlier, Vallei van de Attert, Twee Ourthes, Zuidelijke Ardennen en Hoge Venen-Eifel, de Luxemburgse natuurparken Boven-Sûre en Our. Verschillende sites, natuurgebieden en natuurreservaten (Fondry des Chiens, Le Hérou...) in het massief maken deel uit van het Europese Natura 2000-netwerk. Dankzij verschillende LIFE+-projecten van de Europese Unie werden verschillende veengebieden in de Hoge Ardennen uitgebreid en hersteld (onder andere Croix Scaille (Fange de l'Abîme), Hoge Venen, Plateau des Tailles, Veen van Malchamps). In 2022 werden twee nationale parken opgericht: Nationaal Park L'Entre-Sambre-et-Meuse en Nationaal Park Vallée de la Semois.
Bevolking.
De Ardense huizen zijn dikwijls gebouwd met natuursteen afkomstig van lokale steengroeven wat soms zeer karakteristieke dorpjes tot gevolg heeft. In de Ardennen zijn de huizen daarom niet grijs, in de Fagne-Famenne wel.
De Ardennen zijn vanwege het moeilijke reliëf, de arme bodem en de moeilijke bereikbaarheid dunbevolkt gebleven. Alleen aan de rand zijn er enkele grote steden zoals Luik en Namen. De aanleg van de snelweg Brussel-Luxemburg heeft bijgedragen tot het ontwikkelen van nieuwe bedrijven. In het grensgebied met het Groothertogdom Luxemburg neemt de bevolking toe door migratie vanuit Luxemburg, wegens het goedkopere vastgoed.
Geschiedenis.
Bij de Romeinen stond het gebied bekend als het Silva Arduena (Het woud van Arduena, een lokale variant van de godin Diana) en in 716 werd de slag bij Amel tijdens de Frankische Burgeroorlog (715-718) in de noordelijke Ardennen gewonnen door Karel Martel. In de middeleeuwen waren de Ardennen berucht. Petrarca doorkruiste het Ardennerwoud in 1333, op de terugweg van Luik naar Italië, en noemde het "zo donker dat het de ziel met verstarring slaat". Hij reisde in oorlogstijd, alleen en ongewapend.
Veel belangwekkende gebeurtenissen hebben zich in de Ardennen in het verleden niet voorgedaan. In de nadagen van de Tweede Wereldoorlog is er hevig gevochten in dit gebied. Aan het einde van 1944 deden de Duitsers namelijk nog een laatste grote aanval tegen de geallieerden: het Ardennenoffensief, waarbij veel schade werd aangericht aan diverse oude historische kernen.
Taal.
In de Ardennen wordt hoofdzakelijk Frans en het lokale Waals gesproken, behalve in uiterste oosten, de zogenoemde Belgische Eifel en het deel dat bij het groothertogdom Luxemburg hoort waar Duits of Luxemburgs gesproken wordt.
Het groothertogdom Luxemburg plus het direct aangrenzende deel van de Belgische provincie Luxemburg, het Land van Aarlen, heeft een eigen taal en economie, het Luxemburgs of Letzeburgs (Lëtzebuergesch), dat weer aan populariteit wint.
Ontstaan.
De kalkstenen die we in de Ardennen aantreffen zijn in zee ontstaan. Ongeveer 400 miljoen jaar geleden botsten de continenten Laurentië en Baltica met elkaar, waarbij een gebergte ontstond en de kalksteen omhoog geduwd werd. Dit gebergte erodeerde langzamerhand totdat zo'n 250 miljoen jaar geleden bij de vorming van Pangaea het huidige Afrika zich tegen het huidige Europa drukte en er een nieuw gebergte ontstond. Toen Pangaea geleidelijk uiteenviel en Noord-Amerika naar het westen afdreef, ontstond opnieuw een zee en kwamen de Ardennen gedeeltelijk weer onder water te liggen, waarna het gebergte snel erodeerde. Het gebied werd weer omhoog gedrukt doordat Afrika zich langzaam maar zeker tegen Europa aandrukte. Bij het versmelten van het Iberisch Schiereiland en de Adriatische plaat met Europa ontstonden de Pyreneeën en de Alpen. Behalve de vorming van deze gebergten werd het achterliggend land ook omhoog gedrukt, waardoor rivieren zich begonnen in te snijden. Hierdoor ontstond het huidig heuvellandschap van de Ardennen.
Streken.
In het Belgische deel:
In het Franse deel:
In het Luxemburgse deel:
Bekende plaatsen.
In de Belgische Ardennen:
Trekpleisters.
In de Franse Ardennen:
In de Luxemburgse Ardennen:
Vlaamse Ardennen.
In westelijk België bestaat er een streek die de Vlaamse Ardennen wordt genoemd. Dit gebied behoort niet tot de Ardennen zoals hierboven beschreven en heeft slechts het achtervoegsel 'Ardennen' gekregen vanwege de licht heuvelachtige glooiing van dat landschap.

</doc>
<doc id="18530" url="https://nl.wikipedia.org/wiki?curid=18530" title="Internationale toegangscode">
Internationale toegangscode

De internationale toegangscode of het internationaal toegangsnummer is het deel van het telefoonnummer dat gekozen moet worden om aan te geven dat men een telefoonverbinding naar het buitenland wil opbouwen. Daarna kiest men het landnummer en de verdere cijfers. Een internationale toegangscode wordt gebruikt in landen waar vanuit het nationale telefoonnetwerk ook buitenlands telefonieverkeer mogelijk is zonder tussenkomst van een telefonist(e) (IDD: International Direct Dialing). 
Beschikking 92/264/EEG van de Raad van 11 mei 1992 inzake de harmonisatie van het internationale toegangsnummer voor het telefoonverkeer in de Europese Gemeenschap bepaalt dat de lidstaten het nummer 00 in de openbare telefoonnetten als gestandaardiseerd internationaal toegangsnummer voor het telefoonverkeer invoeren. In Nederland werd dit per 1 januari 1994 ingevoerd; voor die tijd was daar 09 het internationaal toegangsnummer.
Voor internationaal bellen vanuit niet-EU-landen kan een ander internationaal toegangsnummer gelden. Bijvoorbeeld, in de landen die behoren tot de "North American Numbering Plan area" is de internationale toegangscode 011.
Daarom noteert men een telefoonnummer bij voorkeur niet met de internationale toegangscode maar met een plusteken (+). In plaats van de + moet dus de internationale toegangscode worden gekozen geldig in de plaats waar men zich bevindt. Het plusteken wordt op gsm-toestellen ook letterlijk gebruikt: om vanuit ieder land met een gsm-toestel internationaal te kunnen bellen dient als internationale toegangscode een + te worden ingetoetst in plaats van de "00" die in Nederland en België gangbaar zijn. 
Voor bellen vanuit het buitenland naar de meeste Europese landen vervalt in het netnummer het interlokaal toegangsnummer, doorgaans een 0. 
Neem als voorbeeld het (fictieve) Nederlandse nummer 020 1234567. Vanuit een ander Europees land is dit nummer bereikbaar via 00 31 20 1234567, wereldwijd (en ook in in gsm's) genoteerd als +31201234567. Om gelijktijdig de bereikbaarheid vanuit het binnenland en vanuit het buitenland aan te geven, instrueert het telefoonbedrijf om beide mogelijkheden te vermelden, bijvoorbeeld:
In andere landen, zoals Italië en Spanje, vervalt het begincijfer van het netnummer niet. Voorbeeld met een nummer in Padua (049): vanuit België of Nederland toetst men 0039 049 1234567 (of +390491234567) om 049 1234567 te bereiken. Dit kan genoteerd worden als:

</doc>
<doc id="18531" url="https://nl.wikipedia.org/wiki?curid=18531" title="Oppervlak">
Oppervlak



</doc>
<doc id="18533" url="https://nl.wikipedia.org/wiki?curid=18533" title="Lijst van landnummers in de telefonie">
Lijst van landnummers in de telefonie



</doc>
<doc id="18535" url="https://nl.wikipedia.org/wiki?curid=18535" title="Parallelle programmering">
Parallelle programmering



</doc>
<doc id="18536" url="https://nl.wikipedia.org/wiki?curid=18536" title="Novgorod-Velikij">
Novgorod-Velikij



</doc>
<doc id="18540" url="https://nl.wikipedia.org/wiki?curid=18540" title="Lichaam (Ned) / Veld (Be)">
Lichaam (Ned) / Veld (Be)

Een lichaam (Nederlands) of veld (Belgisch), niet te verwarren met het ruimere begrip delingsring (Ned) / lichaam (Be), is een algebraïsche structuur waarin de bewerkingen optellen, aftrekken, vermenigvuldigen en delen op de gebruikelijke wijze kunnen worden uitgevoerd. De rationale getallen, de reële getallen en de complexe getallen zijn voorbeelden van lichamen, alle met oneindig veel elementen. Is het aantal elementen van het lichaam eindig, dan spreekt men van een eindig lichaam/veld.
Definitie.
Een lichaam/veld is een verzameling met de bewerkingen optelling en vermenigvuldiging, waarbij de verzameling voor deze bewerkingen gesloten is. Het resultaat van een bewerking moet weer een element zijn van de verzameling, de optelling en de vermenigvuldiging zijn beide associatief en commutatief en de vermenigvuldiging is distributief ten opzichte van de optelling.
Meer formeel is een lichaam/veld een drietal formula_1 bestaande uit een niet-lege verzameling formula_2 waarop twee bewerkingen: een optelling, aangeduid met het symbool +, en een vermenigvuldiging, aangeduid door *, zijn gedefinieerd die voldoen aan een aantal voorwaarden. De optelling van twee elementen formula_3 en formula_4 uit formula_2 noteert men meestal met formula_6 en de vermenigvuldiging van formula_3 en formula_4 met formula_9 of korter met formula_10. De vermenigvuldiging wordt ook wel genoteerd met formula_11 of formula_12 en het product dienovereenkomstig met formula_13 of formula_14.
Gebruikmakend van het bestaande begrip groep kan een lichaam/veld formula_1 ook worden gedefinieerd door:
Voorwaarden en eigenschappen.
De optelling en de vermenigvuldiging moeten aan de volgende voorwaarden voldoen.
Zonder de laatste voorwaarde zou de verzameling die één element bevat ook een lichaam/veld zijn en dat is niet de bedoeling.
De voorwaarden 1 tot en met 6 drukken uit dat formula_1 een ring is. Wordt aan alle bovengenoemde voorwaarden voldaan, behalve eventueel onder voorwaarde 9 dat de vermenigvuldiging commutatief is, dan is er sprake van een delingsring/lichaam.
Merk op dat de voorwaarden 3, 4, 5 en 7, 8 en 9 overeenkomstige voorwaarden zijn. De voorwaarden 3, 4 en 5 gaan over de optelling, terwijl de voorwaarden 7, 8 en 9 over de vermenigvuldiging gaan.
Het verschil nemen, aftrekken wordt gedefinieerd door 
De deling door een element ongelijk aan nul wordt gedefinieerd door 
We kunnen bewijzen dat voor elk lichaam/veld geldt dat formula_78 voor willekeurige formula_79. Daarom bestaat vanwege voorwaarde 10 geen inverse van formula_33 (want dan zou formula_81 moeten gelden) en is delen door nul dus niet mogelijk.
Er bestaat een hierarchie tussen de volgende ring-achtige algebraïsche structuren:
Deellichaam/deelveld.
Een deellichaam/deelveld van een lichaam/veld is een deelverzameling, die de elementen 0 en 1 bevat en is gesloten met betrekking tot optelling, tegengestelde nemen, vermenigvuldiging en multiplicatieve inverse. Het is hiermee zelf een lichaam/veld.
Voorbeelden:
Geordend lichaam/veld.
Een geordend lichaam/veld is een lichaam/veld met een compatibele totale orde, wat wil zeggen dat voor de bijbehorende strikte totale orde '&lt;' geldt:

</doc>
<doc id="18541" url="https://nl.wikipedia.org/wiki?curid=18541" title="AT">
AT



</doc>
<doc id="18542" url="https://nl.wikipedia.org/wiki?curid=18542" title="QWERTY">
QWERTY

QWERTY is een systeem van indeling van toetsen op computertoetsenborden en typemachines waarvan de eerste rij letters (gerekend van linksboven) begint met de Q, W, E, R, T en Y.
Toetsenbordindeling.
QWERTY is de standaard-toetsenbordindeling in verreweg de meeste landen waar het Latijnse schrift wordt gebruikt. De qwerty-indeling die in Nederland veruit het meeste voorkomt, is de Amerikaanse.
Er bestaat een aparte Nederlandse variant van de qwerty-indeling, met onder andere een toets voor de 'IJ', maar deze wordt zelden gebruikt. Er bestaan vele andere qwerty-indelingen die speciaal aangepast zijn voor specifieke talen en/of landen. Zo heeft het Spaanse qwertytoetsenbord onder andere aparte toetsen voor de Spaanse letter Ñ, voor de Catalaanse letter Ç en voor de Spaanse leestekens ¿ en ¡.
Behalve QWERTY zijn er nog enkele andere toetsenbordindelingen, bijvoorbeeld:
Geschiedenis.
De uitvinder van de eerste productieschrijfmachine, Christopher Sholes, zette op zijn eerste model de letters op het toetsenbord in alfabetische volgorde. In het mechaniek van de machine leverde dit problemen op, omdat enkele veel gebruikte tekens vlak naast elkaar kwamen te liggen. De handgebouwde machine functioneerde traag, zodat de letterstangetjes veelvuldig tegen elkaar botsten en klem bleven zitten.
Sholes verplaatste daarop een aantal letters in het mechaniek, waardoor ook de volgorde op het toetsenbord veranderde. De machine (de Sholes and Glidden) die uiteindelijk rond 1873 in productie werd genomen bij Remington had een voorloper van de qwerty-indeling die wij ook nu nog op toetsenborden terugvinden.
In de beginjaren werden pogingen gedaan om het qwertytoetsenbord te vervangen door meer doordachte indelingen, zoals de Ideal-indeling van James Hammond en het 'wetenschappelijke' toetsenbord met DHIATENSOR-indeling van George Blickensderfer. Later werd nog een poging gedaan met het Dvorak-toetsenbord, maar zonder veel succes. De QWERTY-indeling is nog steeds algemeen gangbaar.
Planetoïde.
Op 24 november 2007 werd een planetoïde, (6600) Qwerty, vernoemd naar het qwertytoetsenbord.

</doc>
<doc id="18543" url="https://nl.wikipedia.org/wiki?curid=18543" title="At teken">
At teken



</doc>
<doc id="18544" url="https://nl.wikipedia.org/wiki?curid=18544" title="Herbert Simon">
Herbert Simon

Herbert Alexander Simon (Milwaukee (Wisconsin), 15 juni 1916 - Pittsburgh (Pennsylvania), 9 februari 2001) was een Amerikaanse psycholoog en socioloog. Hij wordt ook wel gezien als de vader van de moderne bedrijfskunde.
Simon werd geboren als zoon van een Duitse immigrant. Hij studeerde aan de Universiteit van Chicago. Later werd hij hoofd van een onderzoeksgroep aan de Universiteit van Californië, Berkeley. Vervolgens ging hij in 1942 aan het werk bij het Illinois Institute of Technology. In 1949 vertrok hij weer, ditmaal naar Pittsburgh om te werken aan het Carnegie Institute of Technology, tegenwoordig de Carnegie Mellon Universiteit. Vervolgens werkte hij veel binnen bedrijven, waardoor hij ideeën ontwikkelde voor zijn baanbrekende besluitvormingstheorie. In zijn latere jaren richtte hij zich meer op de psychologie.
Hij bekwaamde zich behalve in sociale wetenschappen, politieke wetenschappen, toegepaste wiskunde, statistiek, en logica ook in de economie. In dat vakgebied ontving hij in 1978 de Prijs van de Zweedse Rijksbank voor economie voor zijn onderzoek naar het proces van het nemen van beslissingen in economische organisaties ("besluitvormingstheorie"). Hij was de eerste die aantoonde dat managers geen rationele beslissingen nemen, maar dat er veel onzekerheid en subjectieve motivaties aan ten grondslag liggen. In 1975 ontving hij samen met Allen Newell de Turing Award.
De belangrijkste artikelen waarin Simon zijn theorieën ontvouwde, zijn "A behavioral model of rational choice", (in Quarterly Journal of Economics, 1955) en "On the concept of organizational goal", (in Administrative Science Quarterly, 1964).
Tilburg University vernoemde als een eerbetoon in 2005 het gebouw waarin Sociale Wetenschappen is gehuisvest naar Herbert Simon. In 2016 verhuisde de Tilburg School of Social and Behavioral Sciences naar het gerenoveerde Simon Building op de campus van de universiteit.

</doc>
<doc id="18545" url="https://nl.wikipedia.org/wiki?curid=18545" title="Isotopen tabel (compleet)">
Isotopen tabel (compleet)



</doc>
<doc id="18546" url="https://nl.wikipedia.org/wiki?curid=18546" title="Dvorak Simplified Keyboard">
Dvorak Simplified Keyboard



</doc>
<doc id="18547" url="https://nl.wikipedia.org/wiki?curid=18547" title="Isotopen tabel (in delen)">
Isotopen tabel (in delen)



</doc>
<doc id="18548" url="https://nl.wikipedia.org/wiki?curid=18548" title="IP-code">
IP-code

De IP-codering ("International Protection Rating", ook soms "Ingress Protection") op elektrische apparaten is een aanduiding voor de mate van beveiliging van de constructie van elektrische of elektronische apparatuur tegen eigen schade door gebruik in "vijandige omgevingen" en tegen eventueel gevaar voor de gebruiker.
De IP-aanduiding is internationaal genormaliseerd in de norm IEC 60529. De IP-aanduiding heeft twee cijfers: het eerste geeft de beschermingsgraad tegen aanraken en indringen van voorwerpen, het tweede de beschermingsgraad tegen vocht.
Voorbeeld: een apparaat met de aanduiding IP 54 is een stofbestendig en plensdicht toestel.
Er ligt, al jaren, een voorstel voor een 3e kencijfer; "mechanische bestendigheid". Naast de bescherming van materieel tegen voorwerpen, stof en water is het in bepaalde omstandigheden ook van belang dat materieel beschermd is tegen mechanische krachten (stootenergie). Om de bestendigheid tegen stootenergie aan te geven is er een voorstel voor een 3e cijfer. Dit cijfer is nog niet genormaliseerd, wel wordt het in een aantal landen zoals Frankrijk gebruikt.
Beschermingsgraad tegen aanraking en binnendringende voorwerpen.
Op de plaats van de x kan het tweede cijfer gedacht worden, ook kan met de 'x' bedoeld worden dat de bescherming tegen vocht niet van belang is.
Beschermingsgraad tegen vocht.
Ter informatie zijn de vergelijkbare Japanse Industriële Standaard (JIS) en IEC benamingen opgenomen. Op de plaats van de x moet het eerste cijfer gedacht worden.
Beschermingsgraad tegen mechanische krachten.
N.B.: Op de plaats van de x moeten de andere cijfers gedacht worden.
Doordat dit derde cijfer niet genormaliseerd is en op verschillende manieren gebruikt is, werd in 1995 een nieuwe norm opgesteld (BS EN 50102), speciaal gericht op bescherming tegen mechanische krachten met de klassificering van IK00 tot IK10. Deze norm is in 2002 aangepast tot EN 62262:2002, waarin op eenduidige wijze wordt aangeven hoeveel Joule de behuizing moet kunnen weerstaan en op welke manier dit getest dient te worden. Hiermee is het gebruik van het derde cijfer in de IP codering komen te vervallen.
Aanvullende letters.
Deze standaard biedt ook aanvullende letters om aan te geven welke bescherming wordt geboden tegen aanraking van gevaarlijke delen door personen binnen het omhulsel (elektrische kast):
De volgende letters kunnen aanvullende informatie geven over de bescherming van het apparaat:

</doc>
<doc id="18549" url="https://nl.wikipedia.org/wiki?curid=18549" title="Manneken Pis van Brussel">
Manneken Pis van Brussel

Manneken Pis is een standbeeldje van een plassend jongetje in het centrum van Brussel. Het 55,5 cm grote ventje op een sokkel is geplaatst aan de hoek van de Stoofstraat en de Eikstraat, niet ver van de Grote Markt. Het is uitgegroeid tot een van de beroemdste Belgische en Brusselse monumenten en een symbool/mascotte van de stad Brussel. Behalve het Manneken Pis van Brussel zijn er vergelijkbare standbeelden in Geraardsbergen, Westmeerbeek, Broksele en Koksijde, maar is dat van Brussel wereldwijd wel het bekendste. Het is een bronzen creatie van Hiëronymus Duquesnoy uit 1619.
Geschiedenis.
In 1388 stond er op de hoek van de Stoof- en de Eikstraat al een fontein waarvan een stenen beeldje deel uitmaakte dat "Julianekensborre" werd genoemd. Het beeldje zelf is niet bewaard gebleven en al evenmin een afbeelding ervan, zodat er geen zekerheid bestaat dat dit Juliaantje plaste. Die komt er wel met een archiefstuk uit 1452, dat de woorden "daer dmenneken pist" gebruikte als plaatsaanduiding voor deze straathoek. Ook op het stadsplan van Frans Hogenberg en Joris Bruin uit 1572 is dit toponiem te vinden, samen met een minieme schets waaruit enkel valt af te leiden dat het om een vrijstaand beeld ging. Bij speciale gelegenheden plaste hij bier of wijn in plaats van water, een traditie die ook aan het Bourgondische hof in zwang was. Te Edingen zou er reeds in 1362 een fontein 'Manneken-Pis' geweest zijn.
Het stadsbestuur gaf in 1619 opdracht om de plassende fontein compleet te vernieuwen. Beeldhouwer Hiëronymus Duquesnoy de Oudere maakte een bronzen beeldje naar het antieke voorbeeld van de "putti pisciatori". Het beeldje van Duquesnoy werd op een pijler van zes voet hoog geplaatst, uitgevoerd door steenhouwer Daniël Raessens. Hij maakte ook de twee kuipen waarin het ventje urineerde (6 x 6 en 4 x 2 voet).
Tijdens het bombardement van 1695 werd het beeldje verborgen om op 19 augustus van dat jaar in triomf weer op zijn voetstuk te worden geplaatst. Bij die gelegenheid werd boven zijn hoofd de volgende psalmtekst geplaatst: "In petra exaltavit me, et nunc exaltavi caput meum super inimicos meos" (De Heer plaatste mij op een stenen sokkel, en vandaag steek ik met mijn hoofd boven mijn vijanden uit).
Het beeldje werd herhaaldelijk door vandalen en grappenmakers van zijn voetstuk gehaald. Omstreeks 1745 ontvoerden Engelse soldaten hem in het geheim. De Brusselaars zouden de dieven te Geraardsbergen gevat hebben dankzij behulpzame burgers van die stad, aan wie ze als blijk van waardering een replica hebben geschonken. Waarschijnlijk betreft het een legende, aangezien het Geraardsbergse beeld geen replica is en zelf teruggaat tot de 15e eeuw.
Twee jaar later wilden Franse grenadiers, die net onder Maurits van Saksen Brussel hadden ingenomen, het beeldje op hun beurt roven. Koning Lodewijk XV, die in de stad verbleef, voorkwam een bloedige rel door de daders te laten aanhouden en Manneken Pis een schitterend tenue te schenken van met goud geborduurd brokaat. Hij verleende hem bij die gelegenheid ook de Orde van de Heilige Lodewijk.
De nis werd in 1770 vervangen door een nieuw rocailledecor in hardsteen. Het water liep op straat doordat het opvangbekken verwijderd was. Later kwam er een hek dat de toegang tot het water afsloot. In 1859 zou het stadsbestuur overschakeling op het nieuwe waterleidingennet afdwingen door fonteinen in aangesloten straten weg te nemen, maar dat gebeurde natuurlijk niet met de stadsmascotte.
Toen het beeldje in de nacht van 4 op 5 oktober 1817 verdween, was het volk buitengewoon ongerust. In een krant verscheen volgend gedichtje tot troost:
De dader werd in november gevat. De 33-jarige Antoine Licas, een gepardonneerde dwangarbeider, bleek het beeldje te hebben gestolen om het te verkopen als schroot. Hij had het in stukken gebroken en verstopt aan de stadswallen tussen de Naamsepoort en de Leuvensepoort. De straf die hij in februari 1818 kreeg, was niet mals: een uur aan de schandpaal, brandmerking met de letters "TP" en levenslange dwangarbeid ("travaux à perpétuïté"), later herleid tot 20 jaar. De brokstukken werden onder toezicht van Gilles-Lambert Godecharle weer aan elkaar gesmeed, waarvan de sokkel getuigt: "1620 – REST 1817". Het is niet duidelijk of bij die gelegenheid het beeld zelf werd hersteld, dan wel gebruikt als basis voor een nieuwe mal. Onderzoek van de VUB in 2015 bracht geen uitsluitsel.
Na twee nieuwe ontvreemdingspogingen in 1955 en 1957, werd Manneken Pis naar Antwerpen ontvoerd door toedoen van de studentenclub de Wikings in de ijskoude nacht van 16 op 17 januari 1963. Hiermee haalde de studentenclub wereldwijd de krantenkoppen. Omdat het om een goed doel ging werden er geen sancties getroffen. De grap bracht 80.000 frank op ten bate van mindervaliden.
In 1965 werd het beeldje opnieuw gestolen. Het onder de knie afgebroken stuk dook op, maar niet het lijf. De ontzetting van de Brusselaars verspreidde zich over de landsgrenzen en tot in Japan spaarden kinderen mee voor een vervanger. Acht maanden later, na een tip van een anonieme beller aan "De Post", vonden duikers het bovenste stuk terug in het Brusselse kanaal. Inmiddels was er reeds een nieuw beeld gegoten dat nu nog altijd de nis aan de Stoofstraat siert. Het originele beeld werd overgebracht naar het Broodhuis op de Grote Markt en is in 2003 weer aan elkaar gezet.
De replica van Manneken Pis werd op 26 april 1978 "gestolen" door studentenclub "Ad Fundum" van het Hoger Rijksinstituut voor Technisch Onderwijs in Anderlecht, als stunt voor een presesverkiezing. Ze lieten hem op hun school zijn ding doen. Als straf moesten ze een nieuw kostuum voor hem maken. Elk jaar draagt Manneken Pis dit kostuum op de dag waarop ze hun nieuwe studenten dopen en sluiten ze er een vat bier aan waardoor hij bier plast.
Rond het originele beeld van Duquesnoy werd in 2017 een museum gebouwd aan de Eikstraat 19, waar ook 133 van de meer dan duizend bewaarde kostuums te zien zijn (vandaar de naam "GardeRobe MannekenPis").
In 2019 werd het water van de fontein in gesloten circuit gezet, zodat niet langer meer dan duizend liter drinkwater per dag in de riool verdwijnt.
Sages, vetes &amp; navolging.
Sage.
Manneken Pis is wereldberoemd vanwege zijn guitige uiterlijk en de sagen die om zijn persoon werden geweven. 
Een eerste sage verhaalt hoe Brussel werd aangevallen door vijanden, die op een gegeven moment deden alsof ze zich overgaven. In werkelijkheid staken ze echter buskruit onder de stadswallen en wilden ze de stad opblazen. Een klein jongetje, Juliaan genaamd, zou de lont op tijd gezien hebben en die hebben uitgeplast. Zo heeft hij de stad van haar ondergang gered. 
Een tweede sage vertelt dat een klein manneke zijn behoefte deed tegen de deur van een heks. De heks was woedend en vervloekte het jongetje: om hem te straffen zou het jongetje voor eeuwig en altijd zijn onfatsoenlijke geplas voortzetten. Een brave man die alles had zien gebeuren, verving snel het jongetje door een beeldje om hem te bevrijden van het eeuwige plassen. 
In een derde verhaal was het feest in Brussel. Ouders raakten hun zoon kwijt in de grote groep mensen. Ze zochten hem dagenlang, en na twee dagen zag de vader de jongen eindelijk terug: het zoontje stond te plassen. De vader was zo gelukkig dat hij zijn zoon terugvond dat hij uit dank een fontein liet maken. Op de fontein plaatste hij het beeld van een plassende jongen. 
Volgens weer een andere sage zou de jonge hertog Godfried III van Brabant zijn vaderlijk paleis zijn ontvlucht toen hij nog maar zes jaar oud was. Hij slenterde rond in Brussel met een paar kinderen van ongeveer dezelfde leeftijd. Dienstboden, die naar hem op zoek waren, vonden hem op de plaats waar zich nu de fontein bevindt. Zoals hij daar toen stond, staat hij er nu nog steeds als standbeeldje. 
Sommigen zijn echter van mening dat het beeldje is gemaakt naar aanleiding van de Slag bij Ransbeek nabij Vilvoorde. Toen hertog Godfried III van Brabant twee jaar oud was, stierf zijn vader, hij kwam onder voogdij. Twee leenmannen en hoge ridders aan het hof, Walter van Mechelen en Geeraard van Grimbergen van het geslacht Berthout, verklaarden daarop de jonge hertog de oorlog. De voogden van de jonge hertog vroegen militaire bijstand aan de graaf van Vlaanderen. Hij verleende zijn hulp, maar zijn soldaten wilden weten voor wie ze moesten vechten. Daarom werd de kleine aan de soldaten getoond en vervolgens meegenomen naar het slagveld. Daar werd de wieg aan een boomtak gehangen tijdens het gevecht dat drie dagen duurde. Uiteindelijk werden de opstandelingen verslagen. Ook de jonge hertog had zijn aandeel in het geheel. Enkele keren per dag ging hij rechtop staan in zijn wieg en zorgde vervolgens ervoor dat zijn straal met kracht over de rand vloog. Om dit heuglijke feit niet te vergeten werd de eik waaraan de wieg had gehangen, naar Brussel verplaatst en geplant in een straat in het centrum die men de naam Eikstraat gaf. Direct naast de boom werd een standbeeld opgericht van een kind dat plassend zijn behoefte doet. 
Een waarschijnlijker verhaal is dat Manneken Pis werd gemaakt als eerbetoon aan de vele leerlooierijen die zich in de omgeving van de Stoofstraat bevonden, en waar men vroeger urine gebruikte bij het verwerken van het leer.
Het ammoniak in de urine was in de middeleeuwen een grondstof voor kleermakers en leerlooiers, en zou het leer soepeler maken.
Vete met Geraardsbergen.
Er is een twist tussen Brussel en Geraardsbergen over de vraag wiens beeldje het oudste is. De waterspuwers in het straatbeeld zijn beide replica's: die van Brussel uit 1965 en die van Geraardsbergen uit 1985. In beide gevallen zijn de 'originele' beelden elders ondergebracht. Het Brusselse beeldje van Hiëronymus Duquesnoy de Oudere, te vinden in het Broodhuis op de Grote Markt, dateert uit 1619. Het originele Geraardsbergse beeldje in De Permanensje gaat terug tot 1459 en is dus ouder dan zijn Brusselse evenknie. Maar in Brussel was er voorafgaand aan het beeld van Hiëronymus Duquesnoy de Oudere ook al een Manneken Pis (de benaming duikt reeds op in 1452 en er was zelfs al sprake van een "Julianekensborre" op die plek in 1388, al is niet zeker hoe dit Juliaantje er toen uitzag). De traditie van Manneken Pis bestaat dus al langer in Brussel, maar het Geraardsbergse exemplaar is dan weer een stuk ouder dan het Brusselse. Pikant detail: het is wel gemaakt door Brusselse vaklui. Drie jaar na de verwoestingen van 1452 deed Geraardsbergen een beroep op de Brusselse fonteinmeester Jan van den Schelden voor een "lattoenen mannekin". Het werd in mei 1459 opgeleverd door de Brusselse geelgieter Reinier I van Tienen en is dus nog steeds bewaard. In 1984 werd het Broederschap van het Geraardsbergse Manneken-Pis opgericht, waarbij nieuw opgenomen gezellen en gezellinnen plechtig beloven dat zij ambassadeur zijn van het zogenaamde 'oudste Manneken Pis'. Tot deze broederschap werden reeds meerdere bekende Vlamingen en prominenten opgenomen waaronder André Denys, Jan Briers, Maarten Larmuseau, Jim Cole en Tim Pauwels.
Navolging en gelijkaardige beeldjes.
In de Koksijdse Senegalese Wijk stond vanaf 1923 een beeldje van Manneken Pis, geplaatst door een Brusselse kolonel. Later werd het vervangen door een Onze-Lieve-Vrouwbeeldje, op 21 juni 2008 werd het beeldje officieel teruggeplaatst.
In het kleine Frans-Vlaamse dorp Broksele staat ook een beeld van Manneken Pis. Het is door de stad Brussel geschonken vanwege de gelijke etymologie van de beide plaatsnamen, namelijk "Broeksele" of "vestiging in het moeras". De stad Colmar kreeg in 1922 ook een exemplaar van Brussel.
In Japan staan meerdere replica's van Manneken Pis. In 1928 liet architect Shichiro Kigo er een maken voor zijn tuin. Ook in het Hamamatsuchōstation van Tokio, in Odawara en in Nagoya staat een kopie van het beeldje.
Ook in Bogense in Denemarken staat een Manneken Pis.
Andere fonteintjes die urineren zijn:
Garderobe.
Het Manneken verkreeg de gunst van koningen en prinsen. Hij werd begiftigd met een rijke voorraad kledingstukken, waarvan de stad de bewaring toevertrouwde aan een kamerheer. Die is ook belast met de aankleding van het Manneken op bijzondere feestdagen. Het Manneken heeft sinds midden jaren zeventig de rasechte Brusselaar Jacques Stroobants als officiële "aankleder" (toestand 2006), wiens vrouw ongeveer tweehonderd kostuums voor Manneken Pis heeft gemaakt. Die worden zorgvuldig bewaard in het Stedelijk Museum, het Broodhuis, op de Grote Markt. De uitgebreide garderobe van meer dan 1050 kostuums is wereldwijd bekend.
Zijn eerste tenue kreeg het Manneke op 1 mei 1698 van de gouverneur der Oostenrijkse Nederlanden, Maximiliaan II Emanuel van Beieren, ter gelegenheid van de feestelijkheden van een van de gilden van Brussel. In het museum is ook het tenue te zien dat koning Lodewijk XV van Frankrijk geschonken heeft. Daarnaast zijn er ook een kledingstuk uit de tijd van Lodewijk XVI, twee galakostuums en een kostuum van oud-strijder van 1830, samengesteld uit een blauwe blouse met sjako, laarzen, riem en tricolore sjaal. In de oude inventarissen van de garderobe van het Manneken, opgesteld rond 1750, wordt melding gemaakt van het bestaan van twee paraplu's; één daarvan opgeborgen in een koperen omhulsel. Nog steeds wordt elke gelegenheid aangegrepen om aan het Manneken een nieuw kostuumpje te kunnen schenken. Deze zijn zo gemaakt dat het ventje nog wel zijn dagelijkse arbeid kan blijven uitoefenen. Zijn jaslengte is 25 cm, zijn broeklengte 26 cm. Zijn garderobe telt onder andere een Elvis Presley-kostuumpje, voetbaltenues, een Mickey Mouse-outfit en vele andere.

</doc>
<doc id="18553" url="https://nl.wikipedia.org/wiki?curid=18553" title="Manneke Pis">
Manneke Pis



</doc>
<doc id="18554" url="https://nl.wikipedia.org/wiki?curid=18554" title="Amerikaanse dollar">
Amerikaanse dollar

De Amerikaanse dollar is de wettige munteenheid van de Verenigde Staten en van enkele andere landen die deze munt overgenomen hebben.
In 1792 nam de Verenigde Staten de dollar aan als nationale munteenheid. De dollar geldt sinds de Tweede Wereldoorlog als anker-valuta in de internationale handel. Zo worden de goud- en aardolieprijzen in de internationale handelsmarkt in dollars uitgedrukt.
Vooral sinds 2002 verliest de Amerikaanse dollar steeds meer zijn status van overheersende munteenheid. De euro is een grote concurrent geworden en ook de Chinese renminbi wordt gezien als toekomstig sleutelvaluta in de wereldhandel. De gouverneur van de Centrale Bank van de Volksrepubliek China stelde in maart 2009 voor om de dollar als reservevaluta te vervangen door een "mandje" van een aantal valuta's. De Russische minister van Financiën Kudrin verklaarde in juni 2009 nog dat de positie van de Amerikaanse dollar als leidende reservevaluta niet ter discussie stond. Na 2010 werd echter een proces van de-dollarisering ingezet, waarbij verschillende landen waaronder Rusland en China zijn overgestapt op handel in nationale valuta. Ook binnen de BRICS en de Shanghai-samenwerkingsorganisatie werden initiatieven in die zin ondernomen. 
Landen waar de dollar wettig betaalmiddel is.
Naast de Verenigde Staten zijn er andere landen en territoria die deze munteenheid gebruiken. Dit zijn:
Ook in de Amerikaanse territoria (de Amerikaanse Maagdeneilanden, Amerikaans-Samoa, Guam, de Noordelijke Marianen, Puerto Rico en de kleine afgelegen eilanden van de Verenigde Staten) wordt met de Amerikaanse dollar betaald.
Munten.
De dollar is onderverdeeld in 100 cent (symbool ¢). 
De "quarters" die tussen 1999 en 2009 werden uitgegeven bevatten een opdruk van een van de staten van Amerika, net zoals dat bij de euro het geval is. Zie "State Quarters". De staten geven op deze speciale quarters een kenmerk van hun staat. Op de quarter van New York staat bijvoorbeeld het Vrijheidsbeeld afgebeeld met het onderschrift "Gateway to freedom". Munten van 1 dollar worden betrekkelijk weinig gebruikt; meestal gebruikt men biljetten. Munten van een dollar worden opvallend genoeg wel gebruikt in de automaten voor kaartjes van de metro in onder andere New York.
Bankbiljetten.
Tot aan de Amerikaanse Burgeroorlog gaf de federale overheid alleen gouden en zilveren munten uit. Bankbiljetten werden gedrukt door particuliere banken, en waren alleen bij de bank van uitgifte inwisselbaar. Ging zo'n bank failliet, dan werd het papiergeld waardeloos.
In 1862 gaf de regering-Lincoln dollarbiljetten uit, de zgn greenbacks, die inwisselbaar waren tegen muntgeld, maar niet werden gedekt door de goudvoorraad.
Bankbiljetten worden gemaakt van katoen gemengd met vlas.
Er hebben verscheidene bankbiljetten bestaan met een nominale waarde tot $ 100.000, deze zijn echter in 1969 uit de circulatie genomen om het criminelen lastiger te maken grote bedragen in contanten te vervoeren. Oorspronkelijk werden deze biljetten gebruikt voor transacties tussen banken. Deze biljetten met grote nominale waarde gelden in de Verenigde Staten nog wel als wettig betaalmiddel, maar de Wet geldstelsel BES regelt dat in Caribisch Nederland alleen biljetten met een nominale waarde van ten hoogste $100 erkend worden.
Het $ 2-biljet is bijna niet meer in omloop.
Koersontwikkeling van de dollar.
Na de Tweede Wereldoorlog was de Verenigde Staten de belangrijkste economische macht. Op de Conferentie van Bretton Woods werd het Internationaal Monetair Fonds (IMF) in juli 1944 opgericht. Na de oorlog streefden de deelnemende landen naar vaste wisselkoersen. De waarde van de nationale valuta werd vastgelegd in goud of ten opzichte van de dollar. Hierbij was de basis dat een ounce goud gelijk stond aan 35 dollar.
De afspraken werden tot het eind van de jaren zestig goed nageleefd, maar de steun brokkelde af toen de dollar overgewaardeerd werd geacht. Speculanten richtten zich op de dollar en de Amerikaanse goudvoorraad slonk. In 1971 hief president Richard Nixon eenzijdig de goudstandaard op en daarmee de link tussen de dollar en het goud. Met de zogenaamde Nixon-schok kwam het systeem van Breton woods teneinde. De koers van de dollar is sindsdien zwevend al werden nu en dan pogingen gedaan het koersverloop te beïnvloeden zoals met het Plaza-akkoord gesloten in 1985 en het Louvre-akkoord van 1987.
De koers van de dollar ten opzichte van andere valuta heeft in de loop van de tijd vrij sterke bewegingen laten zien. De koers van de euro ten opzichte van de dollar ontwikkelde zich sinds begin 1999 als in deze grafiek aangegeven.

</doc>
<doc id="18555" url="https://nl.wikipedia.org/wiki?curid=18555" title="Japanse yen">
Japanse yen

De Japanse yen (Japans: 円, "en") is de munteenheid van Japan. De yen wordt in het Latijns schrift afgekort tot ¥ (ANSI 0xA5, Unicode U+00A5), in het Japans gebruikt men de kanji 円.
Er zijn munten van 1, 5, 10, 50, 100 en 500 yen. En bankbiljetten van 1.000, 5.000, en 10.000 yen en een zelden gebruikt biljet van 2.000 yen.
In juli 2024 kwam een nieuwe serie bankbiljetten in omloop, ze worden elke 20 jaar vernieuwd mede om vervalsing te voorkomen.
Historisch werd de yen onderverdeeld in 100 sen (銭) en een sen weer in 10 rin (厘). In 1954 werden munten van deze eenheden uit het verkeer genomen. 
Grote bedragen en Japanse taal.
Door de verschillende manieren van tellen in Europa en Japan kan het moeilijk zijn om met een Japanner over grote bedragen te spreken. Waar men in Europa in duizenden en miljoenen praat (met 3 cijfers tegelijk), denkt men in Japan in groepen van 4 cijfers (myriaden). Als een niet-Japanner dus over 10 miljoen yen spreekt, zal een Japanner dit eerst moeten vertalen naar 1000 maal 10000 yen (of 1000万円 alvorens hij een gevoel kan krijgen voor de hoeveelheid geld.
Geschiedenis.
De Japanse yen werd ingevoerd door de Meiji-regering. Op 27 juni 1871 werd de wet die dit regelt ondertekend en nieuwe munten en bankbiljetten werden geïntroduceerd. De waarde van een yen was nagenoeg gelijk aan die van de dollar. De wet introduceerde ook het decimale gebruik voor de munten met yen (1, Japans: 圓), sen (1/100, 錢), en rin (1/1000, 厘). De waarde van de yen stond gelijk aan als 0,78 troy ounce (24,26 gram) puur zilver of 1,5 gram goud.
Diverse banken kregen het recht om geld uit te geven met staatsobligaties als zekerheid. Dit leidde tot overmatige geldcreatie met hoge inflatie tot gevolg. In 1882 werd de centrale bank van Japan opgericht met het alleenrecht om geld uit te geven. In 1885 werd de zilveren standaard ingevoerd en deze bleef 11 jaar van kracht.
De prijs van zilver begon na 1870 aan een gestage daling die decennia aanhield. De waarde van de yen daalde ten opzichte van de Amerikaanse en de Canadese dollar, beide landen hanteerden de goudstandaard, en in 1897 was de yen nog maar ongeveer een halve dollar waard. In de zomer van dat jaar stapte Japan over op de gouden standaard. De waarde van de yen werd, via het goud, gelijkgesteld aan US$ 0,50. Deze wisselkoers bleef van kracht totdat Japan in december 1931 de goudstandaard verliet. De yen daalde in waarde en in juli 1932 was het zo'n US$ 0,30 waard, ondanks fluctuaties bleef deze koers redelijk stabiel tot de aanval op Pearl Harbor op 7 december 1941, toen het daalde naar US$ 0,23 ofwel 4,3 yen voor een dollar.
Tijdens en kort na de Tweede Wereldoorlog kampte het land met een torenhoge inflatie. In 1949 werd de wisselkoers van 360 yen per Amerikaanse dollar vastgesteld. Dit niveau werd vastgehouden tot 1971. In dat jaar kwam president Richard Nixon met nieuw beleid ter verdediging van de dollar. Het was niet meer mogelijk de dollar om te wisselen in goud. Een nieuwe overeenkomst, de Smithsonian Agreement, werd gesloten en de yen apprecieerde naar 308 per dollar. Deze afspraak hield minder dan een jaar stand en in 1973 begon de koers van de yen te zweven.
In 1976 liepen de overschotten op de Japanse handelsbalans op en Europa en de Verenigde Staten verlangden vrijwillige exportbeperkingen. Japan verminderde de uitvoer van kleurentelevisietoestellen en automobielen als voorbeelden. Deze beperkingen waren echter onvoldoende waardoor het handelsoverschot hoog bleef. Buitenlandse handelspartners streefden naar een appreciatie van de yen waarmee Japanse producten in het buitenland duurder zouden worden en de exportgroei afgeremd. In september 1985 werd het Plaza-akkoord gesloten. Als een gevolg hiervan apprecieerde de yen naar 125 yen per dollar aan het einde van 1987. Sindsdien schommelt de wisselkoers tussen 80 en 120 yen per dollar.
Door de stijging van de rente in de Verenigde Staten en Europa sinds maart 2022 is het het renteverschil ten opzichte van Japan sterk gestegen waardoor de yen minder waard is geworden. In maart 2024 bereikte de waarde van de yen een dieptepunt, nog nooit was de yen zo weinig waard sinds 1990.

</doc>
<doc id="18556" url="https://nl.wikipedia.org/wiki?curid=18556" title="Pond sterling">
Pond sterling

Het pond sterling (ook: Britse pond, of kortweg pond) is de munteenheid van het Verenigd Koninkrijk. De officiële ISO-code is GBP en het valutateken is £. In dat symbool is de letter L te herkennen, de eerste letter van het Latijnse woord "libra", dat pond betekent. Het pond wordt verdeeld in 100 "pence", enkelvoud "penny". Het symbool voor de penny is p.
Oorsprong.
Als valuta is het pond afgeleid van de gewichtseenheid troy pound. De Sterling werd in 1158 door Hendrik II van Engeland geïntroduceerd. Het woord komt van het Oudfranse woord "esterlin" en betekent 'sterk' of 'standvastig'. (Sommige bronnen beweren dat het woord afkomstig is van pound oesterling: een munt uit Oostenrijk/Duitsland.) Het was de naam van een zilveren penny van 1/240 pond. De waarde van de penny van toen is naar koopkracht vergelijkbaar met die van één pond nu.
Als munt van een van de machtigste (handels)landen ter wereld, het Britse Rijk, heeft het pond sterling gedurende de achttiende en negentiende eeuw als sleutelvaluta in de wereld gegolden, tot aan grofweg het einde van de Eerste Wereldoorlog. De Amerikaanse dollar heeft sinds circa het einde van de Tweede Wereldoorlog deze positie overgenomen; sinds 1999 concurreert de euro met de dollar om deze positie.
Koppelingen.
Het pond sterling was vanaf 1844 volledig gekoppeld aan de goudprijs. Tijdens de Eerste Wereldoorlog werd de goudstandaard niet gehandhaafd en trad inflatie op. De goudstandaard werd in 1925 op de vooroorlogse wisselkoers hersteld. De goudstandaard werd echter opnieuw verlaten in 1931 bij de Grote Depressie.
Vanaf 1944 werden de vaste wisselkoersen van het systeem van Bretton Woods gebruikt, hierbij werd de koers vastgesteld op US$ 4,03 voor een pond. Dit bleek enkele jaren later onhoudbaar, het pond was te duur en dit leidde tot grote tekorten op de betalingsbalans. Op 18 september 1949 devalueerde het pond naar US$ 2,80. Op 18 november 1967 volgde een tweede devaluatie naar US$ 2,40, hierbij speelde de Zesdaagse Oorlog een rol. Door het afsluiten van het Suezkanaal stegen de grondstoffenprijzen sterk en besloot de regering van Harold Wilson tot deze stap. In januari 1976 werden de afspraken van de Bretton Woods formeel gestaakt, waardoor flexibele wisselkoersen de norm werd. Het pond kwam onder druk te staan en de regering deed een beroep op het Internationaal Monetair Fonds. Het kreeg een lening van US$ 3,9 miljard om het pond te ondersteunen, maar onder de voorwaarde dat het begrotingstekort fors naar beneden moest.
Vaste wisselkoersen hadden hun waarde bewezen en diverse Europese landen besloten het Europees Monetair Stelsel (EMS) op te zetten. Het EMS startte in 1979 en had tot doel de wisselkoersfluctuaties binnen Europa te beperken. Het pond sterling deed aanvankelijk niet mee, maar trad toch toe in oktober 1990. De wisselkoers waarmee het pond toetrad, werd eenzijdig, zonder overleg met de partners binnen het EMS, door de Britse regering vastgesteld. Het pond mocht onder de regels niet meer dan 3% naar boven of beneden afwijken van de spilkoers waarmee het pond was ingestapt in het EMS. Minister van Financiën John Major was voor toetreding, maar premier Margaret Thatcher was geen voorstander. Zij wilde wel stabiliteit maar niet ten koste van de vrijheid om zelf de rentevoet in het land te bepalen. In september 1992 verliet het pond de EMS onder druk van speculanten, zoals George Soros, die massaal Britse ponden verkochten. Deze dag staat bekend als "Zwarte Woensdag" en was een traumatische ervaring voor de Britse regering van premier John Major en leidde tot een afkeer van de euro.
In het Verdrag van Maastricht (1992) werden zogenoemde opt-out-clausules opgenomen. Dit begrip staat voor een uitzonderingsregeling, waardoor een lidstaat van de Europese Unie niet verplicht is zich aan een bepaalde Europese afspraak te houden. Een van de uitzonderingen was dat het Verenigd Koninkrijk zou deelnemen aan de Economische en Monetaire Unie (EMU), maar het recht kreeg zelfstandig te besluiten de euro niet in te voeren. Hiervan is gebruik gemaakt en het pond is niet vervangen door de euro. Bij het Schotse onafhankelijkheidsreferendum in september 2014 was het behoud van het Britse pond voor een onafhankelijk Schotland een groot twistpunt.
Op 26 september 2022 was de Britse munt binnen enkele dagen tijd ruim 5% in waarde gedaald. De waarde van de munt kwam nu overeen met 1,03 Amerikaanse dollar, de laagste stand die het pond ooit had gehad ten opzichte van de Amerikaanse munt. Deze plotselinge en sterke waardedaling werd toegeschreven aan de door minister van Financiën Kwarteng aangekondigde belastingverlaging van 45 miljard. Deze belastingverlaging had tot doel de Britse economie – die zwaar te lijden had onder de gestegen voedsel- en energieprijzen – uit het slop te trekken, maar leidde tot veel wantrouwen onder investeerders.
Overzeese gebieden.
Het Britse pond kent verschillende verschijningsvormen. In de Britse Kroongebieden en een aantal van de Britse overzeese gebieden wordt een eigen munteenheid gebruikt die gekoppeld is aan het pond sterling. Deze munteenheden, met eigen munten en biljetten, hebben dezelfde waarde en een vaste wisselkoers. Voorbeelden hiervan zijn het Guernseypond, het Sint-Heleens pond en het Gibraltarees pond. Deze gebieden zijn zelf verantwoordelijk om een stabiele wisselkoers te houden. Tegelijk is in deze gebieden ook het pond sterling wettig betaalmiddel waardoor de facto sprake is van een muntunie. Enkele commerciële banken in Schotland en Noord-Ierland hebben het recht om eigen bankbiljetten uit te geven die in deze gebieden ook als wettig betaalmiddel gelden.
Onderverdeling pond tot 1971.
Tot de overgang naar het decimale stelsel in 1971 was het pond onderverdeeld in 20 shillings en een shilling in 12 pence. Prijzen werden weergegeven als L/s/d ("librae, solidi, denarii:" zoveel pond, zoveel shilling en zoveel pence), wat het omrekenen voor toeristen zeer ingewikkeld maakte. Een bedrag onder een pond, bijvoorbeeld 3/6, werd uitgesproken als 'three and six'.
De "s" van shilling stond in principe niet voor het woord zelf, maar voor het Latijnse "solidus". Het symbool voor de penny was tot de overgang een "d", van het Latijnse "denarius".
Naast het pond, de shilling en de penny, bestonden er in het LSD-systeem nog andere munten, die geen rekeneenheid waren, maar wel waren ingeburgerd.
Decimaal stelsel vanaf 1971.
In 1971 werd het decimale stelsel ingevoerd. Vanaf dat moment was een pond verdeeld in 100 "new pence". Hiervoor werd het symbool "p" gekozen, zodat er geen verwarring was met de oude penny waarvan het symbool "d" was. In de volksmond werd al gauw "pee" gezegd.
Vanaf 1968 verschenen er decimale munten, zoals de opmerkelijke zevenhoekige munt van 50p (aanvankelijke waarde: 10 shilling) en munten van 10p en 5p die alleen door het opschrift te onderscheiden waren van 2s en 1s en ook dezelfde waarde hadden. Deze nieuwe munten werden aangeduid met de waarde, bijvoorbeeld als "five penny piece". Het woord "shilling" verdween uit het spraakgebruik. Dit was anders in Nederland, waar "stuiver" (ooit een rekeneenheid) in gebruik bleef als naam van een munt.
Bij de overgang naar het decimale stelsel werden er kleinere munten in omloop gebracht: 2p, 1p en ½p. De laatste hield het slechts enkele jaren uit. De oude munten van 1d gingen uit roulatie. Daarna werd ook de "sixpence" uit roulatie genomen. Hetzelfde gold voor de "half crown".
Na de decimalisering werd enige jaren de term "new penny" gebruikt. Tot 1982 stond deze term in de vorm "new pence" ook op de munten vermeld. Tot 1984 was ook de halve "new penny" nog in circulatie, maar die waarde, £ 0,005, was door de inflatie spoedig achterhaald. "halfpenny" werd uitgesproken als "haypny", "heejpni". Na 1990 werden er kleinere munten van 50p, 10p en 5p in roulatie gebracht en in 1994 werden de oudere munten met dezelfde waarde uit omloop genomen, ook als het opschrift decimaal was. In 1997 werd een tweekleurige £2-munt ingevoerd.
In omloop zijn nu munten van 1p, 2p, 5p, 10p, 20p, 50p, £1 en £2. 
In 2008 kregen de circulatiemunten van 1p, 2p, 5p, 10p, 20p, 50p en £1 een nieuw design, met als ontwerp (een deel van) het koninklijke wapenschild. 
Op 15 oktober 2017 werd de £1-munt vervangen door een twaalfzijdig nieuw model, na schattingen door de Royal Mint dat ongeveer 3% van de munten die op dat moment in omloop waren vals was.
In oktober 2023 werden nieuwe circulatiemunten met de beeltenis van Koning Charles III voorgesteld, met afbeeldingen van Britse fauna en flora (1 penny: hazelmuis, 2 pence: eekhoorn, 5 pence: eikenblad, 10 pence: auerhoen, 20 pence: papegaaiduiker, 50 pence: Atlantische zalm, 1 pond: bijen, 2 pond: de nationale bloemen van Schotland, Engeland, Wales en Noord-Ierland). . 
Bankbiljetten.
De biljetten bestaan uit een serie van £5, £10, £20 en £50. Op de voorkant staat het gezicht van het Brits staatshoofd afgebeeld, Koningin Elizabeth II en op de achterkant een historisch persoon. Van 1994 tot 2014 stond de uit een Waalse emigrantenfamilie afkomstige John Houblon, de eerste governor van de Bank of England, op het 50 pondbiljet. De Bank of England heeft op 20 december 2022 nieuwe bankbiljetten onthuld, in hetzelfde ontwerp maar met de nieuwe monarch, Charles III. Ze zullen naar verwachting medio 2024 in omloop komen. 
In 2016 werden biljetten van 5 pond geïntroduceerd die gedeeltelijk uit plastic bestaan, zogenaamde polymeerbiljetten, die minder slijten en moeilijker te vervalsen zijn. In de daaropvolgende jaren werden ook de overige biljetten vervangen door biljetten met plastic als grondstof. In 2016 werd een nieuw polymeerbiljet van £5 met op de achterkant Winston Churchill in omloop gebracht. Een publiekscampagne geïnitieerd door Caroline Criado Perez om in ieder geval 1 biljet met de beeltenis van een vrouw te krijgen leidde ertoe dat in 2017 een biljet van £10 de beeltenis kreeg van Jane Austen. In 2020 een £20-biljet met William Turner en in 2021 een biljet van £50 met Alan Turing. In de loop van 2022 zullen de oude papieren bankbiljetten in circulatie verdwijnen.

</doc>
<doc id="18558" url="https://nl.wikipedia.org/wiki?curid=18558" title="Pond (valuta)">
Pond (valuta)



</doc>
<doc id="18559" url="https://nl.wikipedia.org/wiki?curid=18559" title="Apenstaart">
Apenstaart



</doc>
<doc id="18561" url="https://nl.wikipedia.org/wiki?curid=18561" title="Gigahertz">
Gigahertz

De gigahertz is een tot het SI behorende afgeleide eenheid. De eenheid heeft het symbool GHz. Een gigahertz is gelijk aan 109 Hz, ofwel 1 000 000 000 hertz. Eén cyclus duurt daarmee 1 nanoseconde.
Radiogolven met frequenties in de buurt van een gigahertz worden ook wel microgolven genoemd, of "centimetergolven" (dit laatste omdat de golflengte in de orde van centimeters ligt, 1 GHz → 30 cm, 10 GHz → 3 cm). Dit type radiogolven kan alleen worden gebruikt als de zender de ontvanger min of meer kan "zien". Vaak wordt dit gebruikt voor directe communicatie tussen twee punten met behulp van parabolische schotelantennes.
Bekende toepassingen van de gigahertzbanden zijn:
Sinds 2000 worden processoren in pc's geklokt met een gigahertz of meer. In 2011 werden ook smartphones boven de 1GHz geklokt.

</doc>
<doc id="18562" url="https://nl.wikipedia.org/wiki?curid=18562" title="Lijst van munteenheden">
Lijst van munteenheden

De munteenheid is het betaalmiddel dat geldig is in een bepaald land, streek of regio. Zie ISO 4217 voor een overzicht.
Gelijknamige munteenheden die in meerdere landen een andere waarde hebben.
Verschillende landen hebben munteenheden met dezelfde naam, maar vaak gaat het niet om dezelfde munteenheid en is alleen de naam (vrijwel) gelijk. Soms is de naam op het eerste gezicht verschillend, maar is de betekenis dezelfde, zoals bij pond en lire. Zo is een Australische dollar niet hetzelfde als een Amerikaanse dollar. Dit geldt niet voor de euro: alle euro's zijn inwisselbaar, ongeacht het land waarin ze zijn uitgegeven. Er zijn ook landen die hun munt gekoppeld hebben aan die van een ander land (vaak de Amerikaanse dollar) of aan de euro.

</doc>
<doc id="18563" url="https://nl.wikipedia.org/wiki?curid=18563" title="Ierse folk">
Ierse folk

De Ierse folk is de benaming voor een traditionele muziekstijl uit Ierland. Ierse folk bestaat uit liederen die soms honderden jaren oud zijn, en die tot op de dag van vandaag in Ierse pubs worden gezongen. Ook worden de instrumentale jigs en reels tot het genre gerekend. De Ierse folk zoals die nu bekend is, is een mengeling van traditionele Britse muziek en Keltische muziek.
Geschiedenis.
Omstreeks de jaren zestig van de 20e eeuw ontstond in Ierland en Schotland een grote belangstelling voor de wederopstanding van de traditionele volksmuziek. Dit had ten gevolg dat er bands en groepen samengesteld werden zoals in Ierland de beroemd geworden The Chieftains, The Fureys, Planxty, The Dubliners, Patrick Street en De Dannan, om er maar enkele te noemen. In de Engelssprekende landen werd deze belangstelling ook groot; in bijvoorbeeld de Verenigde Staten zijn in de steden en gebieden met een bij uitstek uit Ierland afkomstige bevolking, talloze Ierse bands en groepen ontstaan.
Teksten.
Een aanzienlijk deel van de Ierse folksongs kan onder de categorie "protestlied" worden geschaard. Omdat de teksten veelal zo oud zijn, betreft het vaak een aanklacht tegen de eeuwenlange Engelse overheersing in Ierland.
Als voorbeeld kan de ballad "The fields of Athenry" worden aangehaald. Dit lied schetst de dialoog tussen twee geliefden rond 1847. De man is gevangengenomen wegens de diefstal van graan bij de Engelse overheersers. Die waren, ondanks de hongerdood van meer dan een miljoen Ieren tijdens de hongersnood, graan blijven exporteren. Tot op de dag van vandaag klinkt de diepgewortelde woede van de Ieren door in het feit dat men tijdens het refrein, zij het als kwinkslag, de namen Sinn Féin en IRA scandeert.
Groepen en liedjes die expliciet de strijd tegen de Engelse bezetting van (Noord-)Ierland bezingen, noemt men Ierse rebel-muziek, een subgenre in de Ierse folk. Een voorbeeld hiervan is de muziekgroep Eire Og.
Vele andere liederen gaan over de emigratie naar Amerika en over de liefde.
Folkmuzikanten in Ierland.
Ook popmuzikanten als Van Morrison en Sinéad O'Connor hebben bekende Ierse folknummers vertolkt.

</doc>
<doc id="18566" url="https://nl.wikipedia.org/wiki?curid=18566" title="Zundert (gemeente)">
Zundert (gemeente)

Zundert () is een gemeente in de Nederlandse provincie Noord-Brabant. Op had deze gemeente inwoners (bron: CBS). De gemeente beslaat een oppervlakte van 119,84 km², waarvan 0,24 km² water.
Oorspronkelijk heette de gemeente: "Zundert en Wernhout", daar het een samenvoeging van twee heerlijkheden was. Eind 19e eeuw werd deze naam vervangen door het eenvoudigere "Zundert". Op 1 januari 1997 werd de voordien zelfstandige gemeente Rijsbergen bij Zundert gevoegd.
De gemeente bestaat uit de volgende kernen (van groot naar klein): Zundert, Rijsbergen, Wernhout, Klein-Zundert en Achtmaal.
Door de gemeente stromen de Aa of Weerijs, de Kleine Beek, de Moersloot, de Raamloop en de Bijloop.
Geschiedenis.
De naam Zundert komen we voor het eerst tegen in een akte van 1157, waarbij de bisschop van Luik de schenking van tienden van Sunderda bevestigt.
De gemeente Zundert is aangesloten bij het Regionaal Archief West-Brabant. Het archief en fotocollectie zijn hier ondergebracht. Al het materiaal staat gratis ter beschikking van ieder die onderzoek wil doen naar zijn stamboom of naar de geschiedenis van Zundert of het omliggende gebied.
De bekendste Zundertenaar ooit is de schilder Vincent van Gogh, die in 1853 in Zundert werd geboren. Zijn geboortehuis aan de Markt in Zundert is in 1903 afgebroken, maar op de plaats waar het heeft gestaan is momenteel het Van Goghhuis gevestigd, dat in gebruik is als museum ter nagedachtenis aan de schilder.
Werkgelegenheid.
De gemeente heeft veel agrarische bedrijven, met name in de boomteelt en de aardbeienteelt. Tot in de jaren 1980 waren er diverse transportbedrijven gevestigd in en om Zundert. Na aanleg van transportzone Hazeldonk en door de gemeentelijke herindeling zijn de meeste bedrijven in Breda terechtgekomen.
Bloemencorso Zundert.
Het belangrijkste evenement in de gemeente Zundert is het bloemencorso, dat jaarlijks plaatsvindt op de eerste zondag van september. Bloemencorso Zundert bestaat sinds 1936 en is het grootste dahliacorso ter wereld. Het is een gemeentebreed evenement: alle kerkdorpen doen eraan mee. Het kerkdorp Rijsbergen werd met de gemeentelijke herindeling in 1997 samengevoegd met Zundert, en sinds 2008 neemt Rijsbergen ook deel aan het corso. Vanaf 2009 neemt ook het kerkdorp Schijf deel aan het corso. Schijf valt niet onder de gemeente Zundert (maar onder Rucphen), maar er zijn historische banden omdat voor de herindeling van 1997 een gedeelte van het kerkdorp wel onder de gemeente Zundert viel.
Het aantal deelnemende buurtschappen (en dus corsowagens) is met de deelname van Schijf gestegen tot twintig.
Carnaval.
Tijdens carnaval heten de kernen Achtmaal, Rijsbergen, Wernhout en Zundert respectievelijk Goudpoepersrijk, Aopelaand, Zaantaozelaant en het Banaonblussersrijk.
Natuur.
De gemeente Zundert kent ook vele natuurgebieden. Enkele hiervan zijn de Pannenhoef, Landgoed De Moeren en de Krochten.
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:

</doc>
<doc id="18567" url="https://nl.wikipedia.org/wiki?curid=18567" title="Ruilmiddel">
Ruilmiddel

Een ruilmiddel is een middel om goederen of diensten aan te kunnen schaffen.
Een ruilmiddel kan geld zijn, maar ook goederen kunnen als ruilmiddel worden gebruikt; in zo'n geval wordt gesproken van ruilhandel of betaling in natura. In de geschiedenis zijn vee, metalen, zout en andere specerijen regelmatig als betaalmiddel gebruikt, maar ook bijvoorbeeld schelpengeld.
Edelmetalen waren (en zijn op sommige plaatsen in de wereld) populair vanwege:

</doc>
<doc id="18568" url="https://nl.wikipedia.org/wiki?curid=18568" title="Ierse muziek">
Ierse muziek



</doc>
<doc id="18570" url="https://nl.wikipedia.org/wiki?curid=18570" title="Asteroïde">
Asteroïde



</doc>
<doc id="18571" url="https://nl.wikipedia.org/wiki?curid=18571" title="Popmuzikant">
Popmuzikant



</doc>
<doc id="18573" url="https://nl.wikipedia.org/wiki?curid=18573" title="Gustav Robert Kirchhoff">
Gustav Robert Kirchhoff

Gustav Robert Kirchhoff (Koningsbergen, 12 maart 1824 – Berlijn, 17 oktober 1887) was een Duits natuurkundige. Kirchhoff is vooral bekend geworden door een aantal wetten op het gebied van de elektrotechniek, de spectroscopie en straling van zwarte lichamen onder verhitting. Hij gebruikte in 1862 als eerste de term "zwarte-lichaamsstraling" en zowel in de elektrotechniek als in de spectroscopie ontdekte hij concepten die, naar hem vernoemd, de wetten van Kirchhoff heten.
Biografie.
Hij werd geboren in Koningsbergen (Pruisen, (nu Kaliningrad in Rusland). Zijn vader was Friedrich Kirchhoff, een advocaat, zijn moeder Johanna Henriette Wittke. Hij studeerde aan de Albertusuniversiteit van Konigsbergen (afgestudeerd in 1847) en huwde Clara Richelot, de dochter van zijn professor wiskunde Friedrich Richelot. Datzelfde jaar verhuisden zij naar Berlijn, waar hij aan de slag kon als privé-leraar. Hij verbleef er tot hij een leerstoel aangeboden kreeg in Breslau (tegenwoordig Wrocław). Hier leerde hij Robert Bunsen kennen die hem in 1854 overtuigde om samen naar Heidelberg te verhuizen waar hij meer dan twintig jaar onderzoekswerk zou verrichten.
Kirchhoff formuleerde zijn spanningswet en stroomwet in 1845, toen hij nog een student was. Zijn stralingswet stamt uit 1859, het bewijs ervoor uit 1861. 
Datzelfde jaar werd hij, tezamen met Robert Bunsen mede-ontdekker van de scheikundige elementen cesium en rubidium. Dit vloeide voort uit hun gezamenlijke onderzoek van de scheikundige samenstelling van de zon door middel van spectraalpatroon van dat hemellichaam.
Later postuleerde Kirchhoff een drietal empirische wetten aangaande de spectrale compositie van licht uitgestraald door lichtende objecten:
Deze discrete golflengtes werd later beschreven in het atoommodel van Bohr en nog weer later verklaard door de theorie van de kwantummechanica. In 1877 ontving Kirchhoff de Matteucci Medal.
Kirchhoff overleed in Berlijn op 63-jarige leeftijd.

</doc>
<doc id="18575" url="https://nl.wikipedia.org/wiki?curid=18575" title="Verstedelijking">
Verstedelijking

Verstedelijking of urbanisatie is de geleidelijke uitbreiding van intensief bewoonde gebieden, als gevolg van bevolkingsgroei en veranderingen in het levenspatroon van de bevolking. De mate van verstedelijking wordt uitgedrukt in de urbanisatiegraad. Sinds de 21e eeuw leeft voor het eerst de meerderheid van de wereldbevolking in een stad. De voedselvoorziening wordt daarmee verzorgd door een steeds kleiner deel van de bevolking, en door een steeds kleiner aantal zeer grote bedrijven die voedingsmiddelen produceren en distribueren. Dit vergroot de kwetsbaarheid (en eenzijdigheid) van de voedselbevoorrading . Daarnaast neemt de arbeidsreserve in de landbouwarealen af, en de industrialisatie en verstedelijking van het platteland neemt toe. De verhoogde levensstandaard vergroot de ecologische voetafdruk.
Geschiedenis en oorzaken.
Hoewel er ook in het verre verleden al zeer grote steden bestonden - zoals Rome rond 100 n.Chr. met 650.000 inwoners - kon pas ten tijde van de industriële revolutie de grote groei van de steden beginnen. Betere landbouwtechnieken lieten toe met minder mankracht grotere opbrengsten te realiseren, waardoor meer mensen buiten de landbouw tewerkgesteld konden worden. Dankzij ontwikkelingen binnen het domein van vervoer werden de steden minder afhankelijk van hun directe omgeving, want het voedsel voor het groeiende aantal stedelingen kon van grotere afstand aangevoerd worden. Tegelijkertijd eisten fabrieken steeds meer arbeiders. Verstedelijking was dus zowel het gevolg als de oorzaak van de industriële revolutie.
De steden hadden (en hebben), anders dan het platteland, een rijk gevarieerde werkgelegenheid, maar hun grote aantrekkingskracht was en is ook sociaal-cultureel van aard: op het gebied van bijvoorbeeld recreatie, winkels, sport, partnerkeuze, medische zorg, huisvesting en allerlei dienstverlening.
Van de totale bevolking leefde rond 1900 zo'n 225 miljoen mensen in steden, 12 tot 15 procent. Tegen 1950 lag dit rond de 30 procent en rond 2000 was dit met een kleine drie miljard mensen bijna de helft. Deels bestond deze groei uit migratie vanaf het platteland, maar sinds de sanitaire revolutie waren steden in staat te groeien door een eigen geboorteoverschot. De levensverwachting in de steden werd in een aantal gevallen ook hoger dan op het platteland, een groot contrast met vroeger tijden. Rond 1750 werd de bevolkingsgroei in Londen bijvoorbeeld met de helft gereduceerd door sterfte.
Deze verstedelijking begon in de westerse wereld. Daar werd het eerste stadium van verstedelijking tegen de jaren 30 tot 50 van de 20e eeuw voltooid. Het westen werd gevolgd door de Sovjet-Unie en Latijns-Amerika. In sommige Latijns-Amerikaanse landen is zij bijna voltooid, in andere Latijns-Amerikaanse en Aziatische landen is zij nog volop in gang, met als gevolg krottenwijken waarin vroegere boeren in de hoop op beter leven komen wonen. In China stimuleerde de overheid het platteland, maar na 1980 vond daar de grootste en snelste verstedelijking ooit plaats. In een aantal Afrikaanse landen is de verstedelijking nog niet begonnen.
Gevolgen.
Over de gehele wereld ontstonden steden met soms tientallen miljoenen inwoners. Het leven in de stad vergde andere omgangsvormen dan die in dorpen en had daarmee een grote invloed op alle facetten van het dagelijks leven. In plaats van traditionele plattelandsgezinnen, waar meerdere generaties onder één dak woonden, kwam er een gezin bestaande uit een man, zijn vrouw en hun kinderen. Dat heeft ook in meer individualisme geresulteerd, doordat familiebanden losser werden. Persoonlijk vertrouwen kon niet meer aan de basis staan, waarmee een groter beroep werd gedaan op het rechtssysteem, politie en opvoeding. Reacties daarop varieerden van de vorming van straatbendes tot buurtverenigingen. Hoewel op veel van de stadsproblemen nog geen bevredigend antwoord is gevonden, had het stadsleven dusdanig veel voordelen dat het mensen aan bleef trekken. Oorzaken daarvan lagen bij werkgelegenheid, onderwijs, gezondheidszorg en uitgaansleven.
Waar kinderen op het platteland nog bij kunnen dragen in het dagelijks onderhoud door bijvoorbeeld het hoeden van dieren, geldt dit in de stad in veel mindere mate, terwijl meisjes in steden meer kans op onderwijs hebben. Dit alles stimuleerde een geboortedaling die zich rond 1970 zo ver had doorgezet in Duitsland en Japan dat het geboortecijfer dermate laag werd dat de bevolking kromp. Na 1980 was dit ook het geval in Rusland en de Oekraïne. Mogelijk worden steden door deze trend opnieuw demografische zwarte gaten, deze keer niet door een hoog sterftecijfer, maar door een laag geboortecijfer.
Suburbanisatie.
Toch wil het niet zeggen dat de verstedelijking in Europa en Amerika sinds de jaren vijftig gestopt is. Na het eerste stadium komt het tweede, dat onder de naam suburbanisatie bekend is, van "suburb", Engels voor buitenwijk. Nu gaat de mensenstroom in de andere richting. Mensen willen uit de stad om gebrek aan ruimte, lawaai, luchtvervuiling en dergelijke te ontvluchten (stadsvlucht). Hoewel mensen dus ogenschijnlijk buiten de stad gaan wonen, is dit proces ook een resultaat en een onderdeel van verstedelijking, want de voorstadsinwoners zijn zeker geen plattelandsmensen van vroeger. Ze doen niet aan landbouw (hoogstens een tuintje met wat bloemen) en ze zijn nog steeds afhankelijk van de stad, die hen "bedient" op het gebied van voedsel, werkgelegenheid, onderwijs en cultuur.
Gevolgen voor het milieu.
Verstedelijking lijkt op het eerste gezicht slecht te zijn voor het milieu. Men ziet in de steden immers veel verkeer, asfalt, productie van fijnstof, en relatief weinig groen. In de eerste fase van de verstedelijking, eerst in de westerse wereld, was de bestaande wet- en regelgeving en de bestaande milieutechnische infrastructuur niet opgewassen tegen een sterk toenemende bevolkingsgroei en industrialisatie. De milieuproblemen zijn in de eerste fase van de urbanisatie soms zeer groot, zoals de situatie in China (maar ook in Nederland) heeft laten zien. Echter als het effect van verstedelijking op het milieu beschouwd wordt vanuit een relatief perspectief en meer op de lange termijn, dan wordt duidelijk dat er ook positieve aspecten zijn. In stedelijke gebieden is per inwoner de hoeveelheid asfalt, het aantal personenauto's en de oppervlakte bebouwd terrein aanzienlijk lager dan in niet-stedelijke gebieden. In nevenstaande figuur is de relatie te zien van de individuele impact van inwoners van Nederlandse gemeentes op het milieu en stedelijkheid. Het verband tussen de stijgende levensstandaard en de grotere ecologische voetafdruk is hier echter niet in meegenomen.
Verstedelijking heeft vaak nadelige gevolgen voor de waterhuishouding in een gebied. De neerslag die er valt, kan niet langer in de bodem infiltreren en komt versneld tot afstroming in de rivieren en beken die het gebied doorkruisen. Die krijgen daardoor te maken met hogere debieten, waardoor de kans op overstromingen en dijkdoorbraken in de benedenloop van die wateren groter wordt.
Aan het fenomeen lichtvervuiling wordt nog maar betrekkelijk korte tijd aandacht besteed. Nachtverlichting, zoals verlichting in de glastuinbouw, straatverlichting, verlichting van snelwegen en gebouwen, veroorzaakt ecologische schade. Lichtvervuiling kan het biologische dag- en nachtritme van mensen en dieren verstoren en planten in hun groeiwijze beïnvloeden. Ook worden astronomische waarnemingen erdoor bemoeilijkt. Verder is er steeds meer aandacht voor de impact van het energieverbruik waardoor deze verlichting wordt aangestuurd. Het gebruik van energie heeft op zijn beurt onder andere invloed op de luchtvervuiling, waaronder men in verstedelijkte gebieden - onder meer door gemotoriseerd verkeer en verbranding middels open haarden - meer te lijden heeft dan in dunbevolkte streken.

</doc>
<doc id="18576" url="https://nl.wikipedia.org/wiki?curid=18576" title="Ruggenmerg">
Ruggenmerg

Het ruggenmerg of de medulla spinalis is bij gewervelde dieren het deel van het centrale zenuwstelsel, dat zich in een kanaal in de wervelkolom, namelijk het wervelkanaal, bevindt. Bij volwassenen is het ruggenmerg ongeveer 40 tot 45 cm lang met een maximale breedte van circa 14 millimeter.
Het ruggenmerg wordt tot het centrale zenuwstelsel gerekend, omdat het naast zenuwbanen ook zenuwcellen bevat die, voor de hersenen, al een deel van de signaalverwerking van de zintuigen en de uitgaande signalen naar de spieren voor hun rekening nemen. Zo lopen bijvoorbeeld de spierrekkingsreflexen zoals de kniepeesreflex over het ruggenmerg zonder tussenkomst vanuit de hersenen. Het ruggenmerg bevat 31 paar ruggenmergzenuwen (nervi spinales).
Ook is het ruggenmerg net als de hersenen omgeven door de harde en zachte hersenvliezen.
Het ruggenmerg bevindt zich in de holte die wordt gevormd door de op een lijn liggende gaten in de wervels tussen de wervellichamen en de wervelboog. De wervels worden door sterke ligamenten en spieren op hun plaats gehouden en het ruggenmerg is dus meestal zeer goed beschermd.
Structuur.
Aan de voor- en achterzijde heeft het ruggenmerg een inkeping, respectievelijk de "fissura mediana anterior" en de ondiepe "sulcus medianus posterior". Verder is er onderscheid tussen een centraal gelegen H-vormige grijze stof en een daar rond gelegen witte stof.
Grijze stof.
In het midden van het ruggenmerg is het centrale kanaal (canalis centralis) te zien. Dit kanaal is gevuld met hersenruggenmergvloeistof (liquor cerebrospinalis). Rond dit centrale kanaal bevindt zich een vlindervormige grijze stof. De grijze stof is te onderscheiden in twee stompe voorhoornen ("cornu anterius", bij dieren "cornu ventrale") met daarin het motorische gedeelte (voor beweging) en twee scherpe achterhoornen ("cornu posterius", bij dieren "cornu dorsale") met daarin gelegen het sensorische gedeelte (voor positie-, temperatuur-, vibratie- en pijnzin). De voor- en achterhoornen zijn met elkaar verbonden door het intermediaire gedeelte. De beide vleugels worden met elkaar door een dwarsverbinding verbonden, die voor of achter de canalis centralis ligt, respectievelijk de "commissura grisea anterior" en de "commissura grisea posterior". De grijze kleur in dit deel van het ruggenmerg komt voort uit de ongemyeliniseerde cellichamen van de neuronen.
De achterhoorn wordt traditioneel ingedeeld in drie evenredige delen. Het eerste deel aan de rugzijde (dorsaal) heet de "substantia gelatinosa" van Rolando. Deze structuur bestaat uit kleine cellen en bevat maar weinig gemyeliniseerde vezels. In het middelste derde deel bevindt zich de "nucleus proprius", met hierin middelgrote cellen en vrij veel gemyeliniseerde vezels. Het aan de buikzijde (ventraal) van de achterhoorn gelegen derde deel heet in het Latijn "nucleus thoracicus posterior" of "nucleus dorsalis".
De voorhoorn van de grijze stof bevat de oorsprongsplaats van de motorische vezels.
Witte stof.
Rond de grijze stof ligt een witte stof. Deze kan door de achter- en voorhoornen met hun respectievelijke binnenkomende en uittredende zenuwvezels ingedeeld worden in drie compartimenten. Deze compartimenten worden strengen of funiculi genoemd. Dit zijn de voor-, zij- en achterstreng (respectievelijk de "funiculus anterior", de "funiculus lateralis" en de "funiculus posterior"). De zijstreng (= funiculus lateralis) kan nog ingedeeld worden in een "funiculus dorsolateralis" en een "funiculus ventrolateralis".
De witte stof bestaat uit zenuwvezels die in bundels gegroepeerd liggen. De witte kleur is te wijten aan de myelineschede die rondom de axonen van de zenuwen gelegen is. Deze vezels kunnen ofwel uit de periferie stammen zowel als neuronen die synapsen vormen met ruggenmergneuronen die stijgen naar hoger gelegen hersendelen (stijgende sensibele bundels). Daarnaast kunnen de vezels in deze witte stof van hoger gelegen hersengebieden komen en naar het lichaam (dalende motorische bundels).
In de drie strengen van de witte stof bevinden zich zowel de opstijgende als de dalende vezels. De achterstreng bestaat voornamelijk uit primaire gevoelige zenuwvezels. De voorstreng en de zijstreng bevatten geen primaire gevoelige zenuwvezels, maar enkel vezels die ontspringen in de hersenen en dalen, of vezels die in het ruggenmerg ontspringen en stijgen.
Stijgende gevoelige banen.
Deze stijgende bundels ondergaan een kruising zodanig dat informatie van de linkerlichaamshelft terechtkomt in de rechterhersenhelft en vice versa. Uiteindelijk komen deze impulsen terecht in de sensibele kernen van de hersenschors. Te onderscheiden zijn de:
Bij pijn en temperatuurzin komt het sensibel neuron met zijn cellichaam gelegen in de dorsale root gangli binnen via de radix dorsalis of achterste wortel, hij loop dan tot in de dorsale hoorn (net voordat hij de dorsale hoorn binnendringt geeft het neuron vertakkingen naar zowel segmenten hoger gelegen als lager gelegen, dit heet de fasciculus dorsolateralis van Lissauer) van de grijze stof waar hij synapteert met het twee-ordeneuron en een internunciaal neuron (verzorgt pijnreflex: naar ventrale hoorn, synaps motoneuron, ventrale wortel, spier). Dit 2 orde neuron kruist contralateraal en stijgt op via de columna lateralis van de witte stof als tractus spinothalamicus lateralis, hij loopt dan via het he interna naar de thalamus (nucleus ventralis posterolateralis) waar hij synapteert met het derde-ordeneuron dat eindigt in de primaire somatosensibele schors (areae 3, 2, 1), gedeeltelijk op de gyrus postcentralis.
Bij druk en grove tast komt het sensibele neuron ook binnen via de radix dorsalis en geeft het zoals hierboven ipsilaterale aftakkingen dit tot 1à segmenten in de dorsale kolom van de witte stof kunnen stijgen om dan op hun beurt de dorsale hoorn van de grijze stof binnen te dringen. Eens aangekomen in de dorsale hoorn van de grijze stof maakt het sensiebel neuron (weeral met zijn cellichaam gelegen in het dorsale root ganglion) synaps met een 2e orde neuron dat contralateraal kruist en via de columna ventralis (of anterior) opstijgt, dit vormt de tractus spinothalamicus ventralis (of anterior). Deze tractus loopt via de capsula interna naar de nucleus ventralis posterolateralis van de thalamus waar hij synapteert met het derde-ordeneuron dat zich in contact staat met de gyrus postcentralis.
Dalende motorische banen.
Het piramidale systeem bestaat uit de gebieden van de hersenschors en de zenuwbanen, die zorgen voor bewuste spierbewegingen en fijne motoriek. Deze zenuwbanen vertrekken uit de hersenschors en verenigen zich in de "tractus corticospinalis". Het grootste gedeelte van deze zenuwvezels van dit systeem kruisen in het verlengde merg. De uiteinden van de zenuwuitlopers zijn verbonden met motorische zenuwen in het ruggenmerg.
Het extrapiramidale systeem bestaat uit kernen in de grote hersenen, kleine hersenen en hersenstam. De vezels die van deze kernen wegvoeren lopen naast de piramidebaan. Dit systeem is onbewust en speelt in op skeletspierbewegingen door lage motorische neuronen te activeren of inhiberen. Door deze beïnvloeding zorgt het extrapiramidale systeem voor het behoud van spierspanning en het soepel en coherent verloop van de werking van verscheidene spiergroepen.
Reflexbogen.
Via de achterwortels komt sensibele informatie binnen van het lichaam en de organen. Deze binnenkomende signalen worden in het ruggenmerg doorgegeven aan motorische neuronen (zowel somato- als visceromotorische neuronen). Deze overdracht van sensibele informatie naar een motorisch neuron kan zowel direct (monosynaptisch) als indirect (polysynaptisch) gebeuren met één of meer interneuronen. Een dergelijke lus zorgt voor een reflex; dit is een onwillekeurige, typische reactie op een sensibele impuls.
Binnenkomende signalen via de achterwortels omvat:
Letsels van het ruggenmerg.
De belangrijkste letsels van het ruggenmerg ontstaan bij verkeersongevallen, waarbij een aanzienlijk geweld op de wervelkolom inwerkt, en bijvoorbeeld ook bij duiken in onverwacht ondiep water. De gevolgen van een dergelijk ongeval zijn meestal zeer ernstig, aangezien een beschadigd ruggenmerg niet of nauwelijks geneest: meestal zal de patiënt onder het niveau waar hij of zij gewond geraakt is, blijvend verlamd zijn. Is deze zgn. dwarslaesie op een hoog niveau (hoog in de nek) ontstaan, dan is ook ademen niet meer mogelijk en zal de patiënt meestal op korte termijn overlijden. Bij een gerechtelijke executie door ophanging met een val aan de strop is de onderbreking van het ruggenmerg op hoog niveau (hangman's fracture) ook mede de doodsoorzaak.

</doc>
<doc id="18577" url="https://nl.wikipedia.org/wiki?curid=18577" title="Zintuig">
Zintuig

Een zintuig of organum sensus is een gespecialiseerd orgaan dat een organisme in staat stelt bepaalde, voor het zintuig specifieke, stimuli (prikkels) waar te nemen. Ieder afzonderlijk zintuig geeft mens en dier toegang tot een bepaald deel van de fysische werkelijkheid. De zintuigen vormen in de dierfysiologie samen een orgaansysteem; ze zijn een belangrijk studieobject in de neurowetenschap en de cognitieve psychologie.
Definitie van een zintuig.
Er is onder neurowetenschappers geen algemene overeenstemming over de definitie van een zintuig. Dit betekent dat het aantal erkende zintuigen afhangt van de gekozen definitie. Schoolboeken noemen vaak enkel de vijf klassieke gewaarwordingen zien, horen, proeven, ruiken en voelen, zoals benoemd door Aristoteles. De verschillende organen zijn betrokken bij gewaarwordingen, maar niet identiek aan die gewaarwording. Signalen van een orgaan worden eerst door allerlei neurale circuits gemodificeerd, voordat ze (als gewaarwording) de met het bewustzijn geassocieerde gedeeltes in de hersenschors bereiken.
Een fysiologische definitie van een zintuig is: "Een systeem met sensorische cellen die reageren op een specifieke vorm van fysische energie en dat overeenstemt met een bepaalde regio (of groep van regio's) in de hersenen waar de signalen ontvangen en verwerkt worden."
Rondom de neurologische kern is vaak een omgeving van assisterende weefsels aanwezig, zoals slakkenhuis, ooglens, die het zintuig in staat stellen meer gedetailleerde en ruimtelijke informatie te verzamelen. Deze weefsels worden vaak ook tot het zintuig gerekend. Het smaakzintuig is een uitzondering omdat het neurale gedeelte reageert op veranderingen in receptorcellen, die geen deel uitmaken van het neurale systeem.
Zintuigen bij de mens en andere gewervelden.
Gezichtsvermogen, gehoor, reukzin en de smaakzin vormen, samen met de evenwichtszin, de "speciale zintuigen".
Voelen wordt onderverdeeld in drie aparte zintuigen, alle drie voornamelijk gelegen in de huid. Dit zijn de tastzin (aanraking/druk), thermoceptie (warmte en kou) en nociceptie (pijn). Samen vormen deze drie de "somatische zintuigen".
Zintuig en bewustzijn.
De klassieke zintuigen zijn de zintuigen waarmee een organisme bewuste waarnemingen kan doen, maar niet alle waarneming gebeurt bewust. Dat is bij het evenwichtsorgaan en bij proprioceptie het duidelijkst. Deze zintuigen corrigeren door reflexen de houding van het lichaam. Toch is er ook een bewust element in de zin van een aanwezig lichaamsbewustzijn.
Ter onderscheid met de onwillekeurige fysiologische regelmechanismen, met hun eigen specifieke receptoren die in verbinding staan met een corresponderend deel in de hersenen, wordt de verbinding met het bewustzijn gelegd, om zo het begrip 'zintuig' af te bakenen. Deze inperking is niet helemaal houdbaar, aangezien het niet duidelijk is wat het niveau van bewustzijn van andere organismen is. Bovendien sluit deze afbakening de onbewuste verwerking van zintuiglijke waarnemingen uit. Daarnaast wordt bij de poging tot definitie ook wel uitgegaan van een verband tussen zintuig en de directe omgeving, maar dan zou proprioceptie als zintuig afvallen.
Voorbeeld visuele waarneming.
Een probleem, dat daarmee kan worden vergeleken, speelt bij de definitie van visuele waarneming, van het zien. Het hogere deel van het zien betreft het doorgeven van de signalen van het netvlies in het corpus geniculatum laterale van de thalamus en de verdere verwerking in de visuele schors. Deze visuele schors doet ons bewust zien en doet dit door middel van een analyse van kleur, contrast, beweging enzovoort.
Er is echter nog een tweede manier waarop de hersenen informatie van de oogzenuw analyseren. Hierbij wordt informatie in de colliculi superiores van de vierheuvelplaat doorgegeven naar een specifiek deel van de pariëtale kwab. De plaats van een in het gezichtsveld verschenen object wordt in dit deel van de hersenen bepaald. Bij een ernstig beschadigde visuele schors is een patiënt blind, maar toch in staat om desgevraagd met de hand een oplichtend lampje aan te wijzen, doordat het oog ook onbewuste connecties met de hogere delen van de hersenen maakt.
Het beeld dat de hersenen in de visuele schors opdoen is weliswaar bewust, maar aan de waarnemingen moet door andere hersengedeeltes betekenis worden gegeven, wat er wordt waargenomen en hoe daarnaar te handelen. Zonder het vermogen om een betekenis te geven aan de dingen rondom ons zou alles een soort abstracte kunst zonder enige zin of verband zijn. Dit wordt visuele agnosie genoemd.
Prikkels en receptoren.
We kunnen de zintuigen aan de hand van de receptoren, van de zenuwreceptoren, die de waarneming in neurale signalen omzetten, indelen. Er zijn:
We kunnen de zintuigen ook op grond van hun celkenmerken karakteriseren. Bijna alle receptorcellen zijn zelf zenuwcellen, zoals de staafjes en kegeltjes. Alleen de smaakgevoelige receptoren zijn secundaire cellen, zij maken via synapsen maken vervolgens contact met de zenuwcellen. Zenuwcel en neuron zijn synoniem.
Elektroreceptoren.
De elektroreceptoren van elektrische vissen, zoals tapirvissen en malapterurus, en haaien, daarvoor zijn het de ampullen van Lorenzini, zijn gemodificeerde neuromasten van het zijlijnorgaan. Haaien kunnen zeer kleine stroompjes in de kieuwen, de spieren en het hart van hun prooien waarnemen. Beenvissen genereren daarnaast, met hun aangepaste lichaamsspieren, zelf regelmatige elektrische pulsen. Zij nemen prooien of obstakels in het water waar door een elektrische veld op te wekken. Prooien, maar iets anders kan ook, verstoren door hun afwijkende elektrische geleiding dit veld, en dat kunnen zij waarnemen. Het elektrische zintuig en het elektrische orgaan worden samen ook voor onderlinge communicatie tussen haaien gebruikt.
Magnetoreceptoren.
Deze receptoren zijn in staat veranderingen in het magnetisch veld te detecteren om de richting en geografische breedte te bepalen. Een magneetzin is sinds lang aangetoond bij een verscheidenheid van diergroepen, bij vogels, vissen, insecten slakken en platwormen, met de meest uitgesproken effecten bij velden van dezelfde orde van grootte als het aardmagnetisch veld. Bij duiven is een kleine regio in de schedel gevonden met een grote dichtheid aan zenuwen met daarin biologisch magnetiet. Mensen hebben een gelijksoortige regio met magnetiet in het zeefbeen van de neus. Er is ook enig bewijs voor magneetzin bij de mens. Magnetiet is bij bijen is aangetroffen in de celmembranen van een kleine groep zenuwcellen.
Recentelijk is een nieuw mechanisme ontdekt voor magnetoceptie, dus voor de waarneming van magnetische velden: een chemisch kompas dat lichtafhankelijk is. Het is gebleken dat de cryptochroom-receptor die gevoelig is voor violetblauw in het spectrum ook gevoelig is voor de oriëntatie ten opzichte van het magnetische veld. Het kompas maakt geen onderscheid tussen magnetische noord- en zuidpolen. De oriëntatie van de ogen ten opzichte van het magnetische veld geeft een vogel 'visuele' informatie over de richting die wordt gevolgd. De monarchvlinder kan zich ook op deze manier oriënteren. Het gehele magnetisch kompas is bij de monarchvlinder 'ingebouwd' in een lichtgevoelige antenne.
Nociceptoren of pijnreceptoren.
Nociceptoren registreren snelle extreme druk of temperatuurswijziging of weefselbeschadiging. Geleedpotigen schijnen geen pijnwaarneming te kennen en eten soms hun eigen lichaamsdelen op. De reactie op pijnprikkels heeft een reflexmatige component en er is een bewuste pijnwaarneming. Bij dieren als beenvissen is er controverse over hun bewuste reactie op pijnprikkels. Experimenten wijzen op een grotendeels reflexmatige reactie op pijnprikkels.
De functies van de speciale organen bij gewervelden.
Bij horen, zien en evenwicht zijn speciale organen betrokken. Deze organen zorgen ervoor dat signalen de receptorcellen kunnen bereiken en zorgen voor een scheiding van de signalen afhankelijk van hun richting en/of frequentie. Vaak wordt de energie ook geconcentreerd, waardoor versterking van het signaal optreedt (oorschelp).
Geluidstrillingen.
De geluidstrillingen kunnen de cochlea bereiken door gehoorbotjes, die geluidsprikkels overbrengen van het trommelvlies naar de basis van de cochlea. Bij vissen kan de zwemblaas als opvangend orgaan dienen en wordt de trilling naar het labyrint overgebracht door drie werveluitsteeksels, het Orgaan van Weber. Voor de waarneming zijn deze structuren niet strikt noodzakelijk. Vissen hebben geen cochlea en nemen geluid waar door registratie van trillingen van de otolieten.
Bij het gehoor van zoogdieren en vogels wordt de frequentiescheiding bereikt doordat de basilaire membraan vlak bij het stamen van het cochlea stijver is en daardoor resoneert bij hogere frequenties. De receptorcellen zijn voor alle frequenties gelijk. Onderscheiden van lagere frequenties dan 400 Hz vindt echter plaats door synchronisatie met de impulsfrequentie van de haarcellen. Bij een toon van 300 Hz vuren de primaire neuronen 300 keer per seconde. Dit zogeheten "telefoonprincipe" speelt nog een rol tot frequenties van 4000 Hz ondanks de maximale vuurfrequentie van de neuronen van 500 Hz, door combinatie van verschillende neuronen die op iets andere tijdstippen worden geprikkeld.
De andere gedeeltes van het gehoor dienen ter versterking en overbrenging van de prikkels. Richtingsgevoeligheid wordt op neuronaal en orgaanniveau bereikt en is mogelijk doordat het orgaan in tweevoud is uitgevoerd, waardoor verschillen in intensiteit en fase kunnen worden gebruikt om de richting vast te stellen. De draaibare oorschelpen helpen ook bij het vaststellen van de richting van het geluid. Het gehoor kan ook bewegingen vaststellen door middel van het dopplereffect, dit is weer mogelijk door een verwerking op neuronaal niveau.
Echolocatie.
De echolocatie van vleermuizen en walvissen is gericht op ruimtelijke informatie en maakt daarvoor gebruik van pulsen ultrasoon geluid, om ook kleine structuren waar te kunnen nemen en vanwege de rechtlijnige voortbeweging van de geluidsgolven bij hoge frequenties.
Het is mogelijk gebleken blinde mensen echolocatie te laten gebruiken door een ultrageluid producerende zender en een apparaatje dat het geluid weer naar het hoorbare gebied brengt. Sommige blinden hebben zichzelf echolocatie aangeleerd, gebruikmakend van klikkende geluiden met de tong, waaronder Ben Underwood, die op 19 januari 2009 op 16-jarige leeftijd overleed aan retinoblastoom (dezelfde vorm van kanker die hem op zeer jonge leeftijd blind maakte), en Daniel Kirsh, die ook andere blinden leert te navigeren middels deze techniek.
Gezichtsvermogen.
Het gezichtsvermogen bij dieren heeft een richtingsgevoeligheid door de structuur van het oog. De lens beeldt de omringende ruimte af op het netvlies. Doordat de lens kan accommoderen kan een groot oplossend vermogen in richting worden bereikt. Het hoornvlies, de lens en het glasachtig lichaam zijn transparant voor de waar te nemen frequenties, dit wordt veroorzaakt door de ultrastructuur van deze elementen en het ontbreken van pigmenten. Door de pupilreflex kan zowel bij hogere als lagere lichtintensiteit goed waargenomen worden. Het kleurenzien (frequentiescheiding) wordt in dit geval door de verschillende receptorcellen mogelijk gemaakt. Het frequentiebereik van het gezichtsvermogen is vergeleken met dat van het gehoor erg beperkt. Het oplossend vermogen is juist weer groter.
Evenwicht.
Het evenwichtsorgaan in het labyrint registreert de versnellingen die het hoofd ondervindt. Dit zijn rotaties in drie vlakken en translaties. De richtingsgevoeligheid wordt gerealiseerd door de oriëntatie van de halfcirkelvormige kanalen in het geval van rotaties. De bewegingen van de statocyst worden door de omringende haarcellen waargenomen. Versnellingen en gravitatie zijn niet van elkaar te onderscheiden (algemene relativiteitstheorie).
Richtingsgevoeligheid.
Het structuur van het reukorgaan en het orgaan van Jacobson helpen ook bij richtingsgevoeligheid. De gevoeligheid voor diverse geuren gebeurt op receptorniveau. Richtingsgevoeligheid in lucht ontstaat door bij zoogdieren door associatie van een koudeprikkel (luchtstroom) met een binnenkomende geur. (zie noten). Bij vissen helpt het zijlijnsysteem om de oorsprong van een geur te vinden, aangezien een geur in water niet snel diffundeert, maar zich door middel van wervels en stromingen steeds verder uitbreidt. Het zijlijnsysteem is goed in staat het stromingspatroon rondom de vis in kaart te brengen zodat beenvissen en haaien op deze wijze snel de oorsprong van een geur kunnen vinden.
Thermoceptie.
Groefkopadders en boa's hebben een speciaal 'groeforgaan' dat warmte geproduceerd door elektromagnetische straling waarneemt. Dit zintuig is gebaseerd op thermoceptie (warmtezin), zoals bij de mens. Het bestaat uit warmtereceptoren die vlak onder de huid zitten in een arrangement dat het mogelijk maakt een grof beeld te vormen. Doordat de slang koudbloedig is en de receptoren zeer dicht onder de huid zitten is het zintuig gevoelig genoeg om warmbloedige prooien als muizen op enige afstand waar te nemen.
Zintuigen bij dieren.
Vergelijkbaar met menselijke zintuigen.
De meeste dieren hebben zintuigen die vergelijkbaar zijn aan die van de mens, al kan de specifieke werking en het bereik van deze zintuigen sterk verschillen.
Niet vergelijkbaar met menselijke zintuigen.
Sommige dieren hebben zintuigen die mensen niet bezitten, waaronder:
Het 'zesde zintuig'.
Het 'zesde zintuig', naast de vijf klassieke zintuigen, zou verantwoordelijk zijn voor zaken als telepathie en intuïtie. Binnen het boeddhisme wordt 'de geest' als zesde zintuig aangenomen (zie het boeddhistische concept van zes zintuigen). Het eventueel bestaan van een zesde zintuig is tot op heden wetenschappelijk niet aangetoond.
Sterkte van de gewaarwording.
De sterkte van de zintuiglijke gewaarwording hangt af van de intensiteit van de prikkel. Het verband tussen deze twee is volgens de psychofysische wet van Weber over het algemeen eerder logaritmisch dan lineair.

</doc>
<doc id="18578" url="https://nl.wikipedia.org/wiki?curid=18578" title="Ruhrgebied">
Ruhrgebied

Het Ruhrgebied is een sterk geïndustrialiseerde regio in de Duitse deelstaat Noordrijn-Westfalen met ongeveer 5,3 miljoen inwoners, verdeeld over 11 grote steden en 42 kleinere gemeenschappen. De belangrijkste plaatsen zijn Duisburg, Essen, Bochum, Dortmund, Gelsenkirchen, Oberhausen en Hamm. Veel van deze steden zijn aan elkaar gegroeid. Het gebied wordt grofweg omsloten door de Rijn in het westen, de Ruhr in het zuiden en de Lippe in het noorden. In het oosten heeft het geen natuurlijke grens.
Tijdens de industriële revolutie groeide het Ruhrgebied uit tot een van de grootste industriegebieden in Europa. In eerste instantie waren er vooral steenkoolmijnen en staalindustrie. Later kwamen er andere industrietakken bij, zoals machinebouw en elektronica.
Naam.
Het gebied is vernoemd naar de Ruhr, een zijrivier die bij Duisburg de Rijn instroomt. Deze rivier stroomt ten oosten van de Rijn. Hoewel de naam 'Ruhrgebied' anders doet vermoeden, vormt het gebied geen geografische of bestuurlijke eenheid.
Andere namen zijn Ruhrpott, Ruhrrevier, Kohlenpott of Metropole Ruhr. In het Nederlands is ook de aanduiding Roergebied gebruikelijk, maar die naam wordt ook gebruikt voor een Nederlandse streek rond een andere rivier: de Roer. Veelal wordt daarvoor de naam "Roerdal" gebruikt.
Administratieve indeling.
Het Ruhrgebied lag tijdens de Pruisische hegemonie half in de provincie Rijnland en half in Westfalen. Essen ligt nog in het Rijnland, de buurstad Bochum in Westfalen.
Ook na de oprichting van Noordrijn-Westfalen in 1946 bleef het gebied administratief verdeeld. Het westelijk Ruhrgebied valt onder Regierungsbezirk Düsseldorf en behoort daarmee tot het Landschaftsverband Rheinland. Het noordelijk deel valt onder Regierungsbezirk Münster, het zuidoosten onder Regierungsbezirk Arnsberg, beide deel uitmakend van Landschaftsverband Westfalen. De Noordrijn-Westfaalse regering onder Jürgen Rüttgers (2005-2010) had plannen om het Ruhrgebied tot één Regierungsbezirk te maken, naast de Regierungsbezirke Rijnland en Westfalen (drie Bezirke in plaats van de huidige vijf).
Er bestaat een Regionalverband Ruhr (RVR) als samenwerkingsverband van de gemeenten in het gebied. De RVR werkt mee bij de plannen voor ruimtelijke ordening en heeft vooral de marketing van het Ruhrgebied in zijn takenpakket. Deelnemers zijn:
Steden.
De tien grootste steden van de Ruhr:
Geschiedenis.
Industriële ontwikkeling.
Het Ruhrgebied als industriële zone dateert uit het midden van de 19e eeuw. Daarvoor was het een gewone plattelandsregio met de daarbij behorende kenmerken. Wel werd er al sinds de Middeleeuwen steenkool gedolven.
De ontwikkeling van de stoommachine maakte het mogelijk de aanwezige steenkool op veel grootschaliger wijze te delven. De combinatie met ijzererts uit de nabije regio, maakte het Ruhrgebied aantrekkelijk voor de vestiging van staalindustrie. Naast de Rijn als oudste transportroute maakte ook de opening van de spoorlijn Parijs - Berlijn in 1853 het mogelijk om de vervaardigde goederen snel en goedkoop te vervoeren naar de afnemers. De zich uitbreidende mijnen en staalindustrie trokken tal van andere industrietakken aan die de eindproducten verder verwerkten, zoals chemische bedrijven, machinefabrieken en ook de eerste autofabrieken. Bekend zijn de staal- en machinefabrieken van Alfred Krupp die zich, naast vervaardiging van stalen spoorwegmaterialen zoals rails en locomotieven, ook specialiseerde in zware wapens als kanonnen en andere artillerie. Ook tal van logistieke bedrijven vestigden zich hier om de producten verder te distribueren.
De groei in werkgelegenheid zorgde ook voor een groei in bevolking. Het aantal bewoners van de regio nam toe van 400.000 in 1850 tot 3,8 miljoen in 1925.
Gevolgen van de Eerste en Tweede Wereldoorlog.
In 1923 trokken Franse en Belgische troepen conform de bepalingen van het Verdrag van Versailles het Ruhrgebied binnen om de herstelbetalingen af te dwingen waartoe Duitsland verplicht was. Deze Ruhrbezetting leidde tot massale stakingen en burgerlijke ongehoorzaamheid. De actie kreeg nauwelijks internationale politieke steun en in 1925 waren de troepen weer vertrokken.
Tijdens de Tweede Wereldoorlog was het Ruhrgebied, naast Silezië, het hart van de Duitse industriële oorlogsproductie. Het werd daarom zeer vaak gebombardeerd. In april 1945 werd het Ruhrgebied door Amerikaanse en Britse troepen omsingeld en na hevige strijd ingenomen. De industrie lag grotendeels in puin. Wat nog overeind stond werd soms door geallieerden ontmanteld.
Toen de bezettende machten in 1948 aanstalten maakten om uit de Franse, Britse en Amerikaanse bezettingszones een West-Duitse staat te vormen, moesten ze iets bedenken voor het Ruhrgebied. Een voortgezette militaire bezetting, zoals na de vorige oorlog, was niet gewenst, maar een herleving van de Duitse wapenindustrie evenmin. De oplossing werd gevonden in het Ruhrstatuut, dat de kolenmijnen en de zware industrie onder Europese controle bracht. Die Internationale Autoriteit stond onder leiding van een Belgische secretaris-generaal, Georges Kaeckenbeeck. Het statuut trad in werking in 1949 en ging in 1952 over in de Europese Gemeenschap van Kolen en Staal.
Kolen- en staalcrisis.
Na de Tweede Wereldoorlog werd het Ruhrgebied snel weer opgebouwd. In 1956, toen de mijnbouw op zijn hoogtepunt was, werkten er bijna 500.000 mensen in de mijnindustrie. Ten tijde van het Wirtschaftswunder werden de zware industrieën opnieuw opgebouwd en werd er hypermodern geproduceerd. Ook kwamen er nieuwe industrietakken bij, zoals machinebouw en elektronica.
In 1957–1958 werd het Ruhrgebied geraakt door de eerste kolencrisis. De eigenaars van de mijnen hadden de prijzen duidelijk verhoogd nadat de prijscontrole (uit de tijd direct de oorlog) was weggevallen. In reactie daarop maakte de bondsregering de import van Amerikaanse kolen en ook van aardolie goedkoper, uit angst voor een tekort aan energie. De vraag naar Ruhrkolen daalde. Er werden 35 mijnen gesloten, wat het verlies van de banen van 53.000 mijnwerkers inhield.
Na de kolencrisis volgde in 1974 de staalcrisis. Door de daling van de wereldwijde vraag naar staal, als gevolg van de oliecrisis, daalde de staalproductie met een derde. Het verlies aan banen in de kolen- en staalindustrie kon slechts ten dele worden opgevangen door een groei van banen in de dienstensector. In de jaren tachtig bedroeg de werkloosheid ongeveer 15% van de beroepsbevolking. Heden ten dage is dat 12%, ruim 2% hoger dan het gemiddelde in Noordrijn-Westfalen. Sinds 1997 zijn Duitse energieconcerns niet meer verplicht om de kolen uit het Ruhrgebied af te nemen, waardoor er nog meer banen in de mijnbouw verloren zijn gegaan.
Ruimtelijke structurering.
Van regionale ruimtelijke ontwikkeling was zeker in het begin van de industrialisering geen sprake. Hierdoor was er een wildgroei van wegen en kanalen, industrie- en woongebieden. Daar waar de mijnen werden gesticht kwamen ook de arbeiders te wonen, dicht bij het werk. Ruimtelijke ordening was een taak van de gemeenten.
In 1920 werd het Siedlungsverband Ruhrkohlenbezirk (SVR) gesticht, dat zich bezig ging houden met regionale planning. Het Siedlungsverband ontwikkelde een regioplan voor de toename van de levenskwaliteit. Dit doel moest bereikt worden door meer groen te creëren en voor ontspanning te zorgen. Door de opkomst van het Nationaalsocialisme kwam het niet tot uitvoering. Desondanks is dit plan de basis voor veel plannen op het gebied van ruimtelijke ordening in het Ruhrgebied.
Na de Tweede Wereldoorlog ging het SVR verder. In 1966 werd het eerste gebiedsontwikkelingsplan gepresenteerd. In 1979 ging het SVR op in het Kommunalverband Ruhrgebiet. Dit orgaan had echter geen verantwoordelijkheden meer op planningsgebied. Pas in 2004, met de omvorming van KVR tot Regionalverband Ruhr, kwam er weer een regionaal orgaan dat zich bezig ging houden met masterplannen voor het gebied. Tot die tijd lag de verantwoordelijkheid bij de individuele gemeenten.
Problemen.
Teruglopende werkgelegenheid in de zware industrie stelde de regio voor een aantal moeilijk oplosbare problemen. Dit zijn: verouderde industriegebieden, overschot aan industriegebied, milieuvervuiling, woon- en werkfuncties door elkaar heen en cultuurhistorische panden.
Overschot aan industrieel gebied.
In de Ruhrregio ligt ongeveer 3000 ha industrieterrein braak. Dit komt overeen met de oppervlakte van het eiland Vlieland. Het grote aantal braakliggende terreinen en de oppervlakte, gecombineerd met de ballast uit het verleden, zorgen voor een enorme opgave. Doordat de daling in de primaire sector van structurele aard is en de dienstensector met minder ruimte toekan, betekent dit dat er een overschot is aan bedrijventerreinen.
Milieuvervuiling.
De belangrijkste vormen van milieuvervuiling in het Ruhrgebied zijn een veranderde bodemgesteldheid, bodemverontreiniging, luchtvervuiling en afvalwater. 150 jaar van industrialisering heeft grote invloed gehad op het Ruhrgebied. Op sommige plaatsen is de bodemgesteldheid door kolengruis of restproducten uit de staalindustrie dusdanig gewijzigd, dat er geen sprake meer is van een natuurlijke bodem. Er wordt dan ook gesproken over een “industriebodem” of een “technische bodem". Deze bodem kan niet, of slechts tegen zeer hoge kosten, teruggebracht worden in zijn oorspronkelijke staat. Geaccepteerd moet worden dat de bodem zo blijft en op deze manier een nieuwe bestemming moet krijgen.
Naast de gewijzigde bodemgesteldheid, is ook de bodemverontreiniging een groot probleem. Naargelang de voormalige activiteit kan de bodem verontreinigd zijn met zware metalen, organische en chemische stoffen, meststoffen of pesticiden. De kosten voor bodemsanering komen vaak voor rekening van de overheid omdat oude eigenaars niet meer te traceren zijn.
Het tweede grote milieuprobleem is luchtvervuiling. Terwijl vroeger de luchtvervuiling voornamelijk veroorzaakt werd door de zware industrie, heeft het Ruhrgebied nu vooral te maken met vervuiling door (vracht)verkeer. Er lopen drie grote snelwegen van oost naar west, langs en door grote woonkernen.
Het derde grote milieuprobleem is afvalwater van industrie en bevolking. Afvalwater uit mijnen, staalfabrieken en woongebieden liep ongezuiverd de rivieren in. Door bodemdaling, veroorzaakt door mijnbouw, waterden rivieren niet meer af in de Rijn. Rivieren werden omgelegd, oorspronkelijke beddingen vervangen door betonnen constructies en pijpleidingen. Met de komst van rioolzuiveringsinstallaties en het verdwijnen van de zware industrie is een deel van het probleem inmiddels verholpen. Inmiddels wordt er gewerkt aan het terugbrengen van de natuur van de rivier.
Woon- en werkfunctie door elkaar heen.
Doordat er in de beginjaren geen sprake is geweest van een goede ruimtelijke ordening is er geen goede scheiding tussen de woon- en werkfuncties. De kwaliteit van de leefruimte was laag en er is een gebrek aan groen en recreatiegebieden. Daarnaast is de kwaliteit van de bebouwing laag. Door de toegenomen mobiliteit trokken mensen weg uit de steden en vestigden zich in de randzone. Hierdoor nam de druk op de groene randzone toe, terwijl de binnensteden te kampen kregen met verloedering en neergang.
Cultuurhistorie.
De laatst overgebleven steenkoolmijn, Prosper-Haniel in Bottrop, sloot op 21 december 2018. Door het stilleggen van mijnen en staalbedrijven zijn er grote stukken land in onbruik geraakt. Deze terreinen zijn door planten- en diersoorten langzamerhand weer in bezit genomen. De voormalige industriecomplexen zijn vaak van grote cultuurhistorische waarde. Omdat niet alle vrijgekomen terreinen nodig zijn voor nieuwe ontwikkeling, is ervoor gekozen om sommige terreinen over te laten aan de natuur, als een modern equivalent van het “Engelse landschapspark”.
Doordat hun oude functie kwam te vervallen en ze vaak geen nieuwe functie kregen, stonden vele complexen op de nominatie om gesloopt te worden. Om dit te voorkomen hebben sommige van deze complexen het predicaat industrieel erfgoed gekregen. Als opstallen van cultuurhistorische waarde zijn, wordt er gezocht naar alternatieve bestemming, hetzij als museum hetzij als amusementspark. De bekendste voorbeelden zijn de voormalige mijn Zeche Zollern en Kokerei Hansa in Dortmund, Zeche Zollverein in Essen (100 ha) en Landschaftspark Duisburg-Nord.

</doc>
<doc id="18579" url="https://nl.wikipedia.org/wiki?curid=18579" title="Dick Laan">
Dick Laan

Dick Laan (Wormerveer, 18 december 1894 – Heemstede, 6 oktober 1973) was een Nederlandse kinderboekenschrijver en filmpionier. Hij schreef onder meer de Pinkeltje-boeken.
Levensloop.
Dick Laan was een zoon van Jan Cornelis Laan en Trijntje Crok. Hij ging werken in de stoomolieslagerij Crok &amp; Laan van zijn vader. Toen dit bedrijf als gevolg van de Eerste Wereldoorlog stil kwam te liggen, wijdde hij zich aan zijn grootste hobby, het filmen. Hij maakte zijn eerste speelfilm in 1917 en er volgden nog vijftig speelfilms en documentaires. In 1934 verliet hij het bedrijf en ging hij werken in de chocoladefabriek van Boon, waarvoor hij onder andere een reclamefilm maakte. Hij onderscheidde zich door als eerste kinderfilms te maken, opgenomen met kinderen die hij kende van de Haarlemse voetbalclub H.F.C. en van de padvindersvereniging De Zwarte Pijl waar Laan hopman was. Hij maakte ook enkele films waarin voetbal op artistieke wijze in beeld werd gebracht en richtte met anderen de Filmliga op. Laan was getrouwd met Jantina de Vries. Het huwelijk bleef kinderloos. Hij overleed in oktober 1973, 78 jaar oud. Laan werd gecremeerd in het crematorium van Velsen.
Pinkeltje.
Het maken van filmscenario's mondde uit in het schrijven van boeken. Dick Laan schreef een scala aan boeken. Hij is vooral bekend geworden als auteur van de avonturen van Pinkeltje. In 1939 verscheen het eerste boek "De avonturen van Pinkeltje". Hiervan zijn ongeveer 3 miljoen exemplaren verkocht. Velen kennen Pinkeltje, zijn vrouw Pinkelotje, Snorrebaard de poes, Wiebelstaart de hond, Wolkewietje en hun kameraden. Vertalingen verschenen onder andere in Engeland, Frankrijk, Duitsland, Finland, Spanje en Portugal. Laan schreef 29 Pinkeltje-boeken, waarvan de laatste vier postuum verschenen. Vanaf het tweede boek speelt Dick Laan ook zelf een rol aan het begin van ieder boek, als Pinkeltje een bezoek brengt aan "Mijnheer Dick Laan" om hem zijn belevenissen te vertellen.
In 1978 is onder regie van Harrie Geelen een succesvolle speelfilm gemaakt over Pinkeltje, met in de hoofdrollen Aart Staartjes als Pinkeltje en Wieteke van Dort als Pinkelotje. In datzelfde jaar verscheen er op basis van deze film de lp "Pinkeltje, naar de gelijknamige familiefilm", met liedjes van Harrie Geelen en Joop Stokkermans. Vanaf 1982 schreef en bewerkte Corrie Hafkamp Pinkeltje-verhalen, geïllustreerd door Dagmar Stam. Ook verscheen in 1994 een videocassette waarop Lex Goudsmit uit "Het grote boek van Pinkeltje" voorleest. Vanaf 1995 begon uitgeverij Van Holkema &amp; Warendorf alle Pinkeltje-boeken opnieuw te illustreren en de tekst aan te passen aan de huidige tijd.
Hoe geliefd Pinkeltje in Nederland is, blijkt uit de veertig scholen en peuterspeelzalen die de naam Pinkeltje, Pinkelotje of Wolkewietje voeren. In Heemstede en Almere zijn er straten naar de schrijver Dick Laan zelf vernoemd. De laan in Heemstede heette eerst Dick Laanlaan, maar is later aangepast in Laan van Dick Laan. Inmiddels is ook in zijn geboorteplaats Wormerveer een Dick Laanplein (naast de verbouwde Promena Boon/Pettefabrieken waar hij ooit werkte).

</doc>
<doc id="18580" url="https://nl.wikipedia.org/wiki?curid=18580" title="Roergebied">
Roergebied



</doc>
<doc id="18581" url="https://nl.wikipedia.org/wiki?curid=18581" title="Tabletopspel">
Tabletopspel

Tabletop wargames, of miniature wargames, zijn een spelvariant van wargames oftewel oorlogsspelletjes. Het woord "miniature" verwijst naar het gebruik van miniatuursoldaatjes als speelstukken, dit in tegenstelling tot bijvoorbeeld bordspellen of computerspellen. Meestal wordt een miniature wargame gespeeld op een tafel (vandaar de benaming 'tabletop' die soms gebruikt wordt), maar de vloer, een pingpongtafel, een zandtafel, of zelfs de tuin of het terras kan ook geschikt zijn.
De veldslag wordt op het speelveld uitgebeeld met miniatuursoldaatjes uit plastic of metaal. Bij wijze van aankleding wordt er ook gebruikgemaakt van terreinstukken (Engels: "scenery"). Dit kunnen schaalmodellen van bergen, rivieren, bomen, gebouwen of kastelen zijn. Vaak worden de soldaatjes gedetailleerd geschilderd, en worden scenery-elementen zelf gebouwd. In die zin heeft miniature wargaming wel wat gemeenschappelijk met hobby's zoals modelbouw of modelspoorbanen.
De thema's die aan bod komen kunnen historisch zijn (bijvoorbeeld een napoleontische veldslag), fantasy (bijvoorbeeld een veldslag gebaseerd op de boeken van Tolkien) of sciencefiction (bijvoorbeeld veldslagen gebaseerd op populaire sf-films). Het soort militaire eenheden die in het spel aanwezig zijn, hangen sterk samen met het thema van het spel. Zo zullen bij een spel gebaseerd op een napoleontische veldslag voornamelijk infanterie-, cavalerie-, en artillerie-eenheden op de tafel staan. Bij een spel dat zich afspeelt gedurende de Tweede Wereldoorlog zullen tanks een prominente rol spelen. Bij fantasy-veldslagen zullen dan weer eerder troepen zoals orks, dwergen, draken en tovenaars aanwezig zijn.
Het principe van de meeste miniature wargames is als volgt: De militaire eenheden, voorgesteld door miniatuursoldaatjes, kunnen per beurt een bepaalde afstand op de tafel verplaatst worden en hebben allerlei karakteristieken zoals een aanvallende en verdedigende kracht. De eenheden kunnen met elkaar in gevecht gaan, en trachten elkaar te vernietigen of op de vlucht te jagen. Spelregels bepalen hoe de uitkomst van gevechten worden bepaald (meestal wordt hierbij gebruikgemaakt van dobbelstenen), en hoe men troepen kan bewegen en manoeuvreren over het speelveld.
De samenstelling van de legers die tegen elkaar ten strijde trekken kan sterk afhangen van de gebruikte spelregels. De meeste regelsets hanteren een puntensysteem, waardoor de speler zelf een leger kan samenstellen. Op die manier kunnen legers van ongeveer gelijke sterkte tegen elkaar spelen. Andere systemen hanteren vrijere scenariosystemen, waarbij uitgegaan wordt van een bepaalde beginopstelling van de troepen, en waarbij de legers niet noodzakelijk gelijk in sterkte zijn. Dergelijke scenario's zijn vaak gebaseerd op historische veldslagen. Dit laatste betekent echter niet dat het verloop van de veldslag reeds op voorhand vastligt. Immers, het is aan de spelers om zelf te beslissen hoe en waar troepen worden ingezet, wat sterk kan verschillen met de historische gebeurtenissen waarop het spel ter inspiratie gebaseerd is.
De winnaar wordt bepaald door op voorhand bepaalde objectieven af te spreken. Dit kan inhouden dat het vijandelijke leger moet vernietigd worden, maar evengoed dat een bepaalde heuvel moet ingenomen worden, een konvooi moet begeleid worden, een rivier moet overgestoken worden, enz.
Miniature wargaming als hobby is uitgebreider dan het spel zelf. Het modelbouw aspect (schilderen van soldaatjes, bouwen van terreinstukken) werd reeds eerder vermeld. Voor historische wargames wordt ook dikwijls historisch opzoekwerk verricht, zodat vele wargamers ook een sterke interesse hebben in militaire geschiedenis. Voor fantasy en sciencefiction wargames speelt dit aspect minder een rol, alhoewel een gedegen kennis van de fantasy en sciencefiction werelden waarin de wargames zich afspelen altijd mooi meegenomen is.
Geschiedenis.
Wargames zijn ontstaan als trainingshulpmiddel voor officieren. Vanaf de 18de eeuw werden er varianten van het schaakspel ontwikkeld, die de werkelijke militaire oorlogsvoering beter moesten voorstellen. Aan het begin van de 19de eeuw ontwikkelde het Pruisische leger het 'Kriegsspiel'. 'Kriegsspiel' was een simulatiespel waarbij eenheden voorgesteld werden door blokjes die verplaatst werden over een maquette van het terrein waar de nagespeelde veldslag plaatsvond. Kriegsspiel werd in de loop van de 19de eeuw verder verfijnd, en steeds aangepast aan de militaire ontwikkelingen op het gebied van uitrusting en tactiek.
De Engelse schrijver H.G. Wells heeft de eerste spelregels voor hobbyisten gepubliceerd ("Little Wars", 1913). Dit spel voor kinderen was bedoeld om met tinnen speelgoedsoldaatjes te spelen, en was zeker niet bedoeld als trainingshulpmiddel voor officieren. Enkele foto's in dit boek tonen veldslagen die uitgevochten worden in de tuin. Merkwaardig hierbij was dat speelgoedkanonnen gebruikt werden die echte kogeltjes afvuurden waarmee men de vijandige troepen trachtte neer te schieten. Alhoewel "Little Wars" algemeen beschouwd wordt als de eerste uitgave betreffende hobby-wargaming, zijn er reeds wargames bekend met speelgoedsoldaatjes die gespeeld werden op het einde van de 19de eeuw.
Tussen de beide wereldoorlogen kent wargaming als hobby een sluimerend bestaan, maar begint zich sterk te ontwikkelen in de jaren 60, voornamelijk door diverse boeken die over het onderwerp verschenen, alsook door de goedkopere plastic speelgoedsoldaatjes die op de markt kwamen. Bekende auteurs en pioniers uit die periode zijn onder anderen Tony Bath, Donald Featherstone, Charles Grant en Peter Young. Wargaming in deze jaren beperkte zich voornamelijk tot historische perioden.
In de jaren 70 en 80, onder meer door de populariteit van schrijvers zoals Tolkien, worden fantasy en sciencefiction elementen in wargames steeds populairder. Eerst worden fantasy elementen toegevoegd aan regelsets voor historische perioden, nadien worden regelsets gemaakt specifiek voor fantasy en sciencefiction. Deze toevoeging van fantasy elementen aan historische wargaming zal uitmonden in een nieuwe hobby, "fantasy roleplaying". Fantasy roleplaying ontstaat uit skirmish wargaming (een variant waarbij de speler niet met een volledig leger speelt, maar met slechts 1 personage) in het begin van de jaren 70 (o.a. Dungeons &amp; Dragons in 1974 dat geëvolueerd is uit Chainmail, een regelset om miniature wargames uit te vechten met fantasy legers).
Op dit ogenblik (2024) bestaat er een zeer groot gamma aan commercieel beschikbare spelregels, waarvan de meest bekende ongetwijfeld de diverse spelregels van Games Workshop zijn (Warhammer, Warhammer 40K, Age of Sigmar, ...).
Spelregels.
Om een miniature wargame te spelen is een stel spelregels nodig. De spelregels bepalen hoe de spelers de troepen kunnen bewegen en hoe er gevochten wordt, maar bijvoorbeeld ook hoe het moreel van troepen wijzigt doorheen de veldslag.
De hobby kent geen vastomlijnd stel spelregels. Voor elke historische periode bestaan er meestal diverse sets van regels, die ofwel commercieel beschikbaar zijn, ofwel vrij beschikbaar zijn via het internet. Vaak zullen groepen spelers ook hun eigen set spelregels schrijven of aanvullingen maken op bestaande regels (zogenaamde house rules) die in de eigen spelersgroep gehanteerd worden. Dergelijk groot gamma aan spelregels maakt dat het moeilijk is om op competitieve leest de hobby te beoefenen. Uitzondering zijn een klein aantal succesvolle en populaire spelregels (bijvoorbeeld de Warhammer spelregels van Games Workshop), op basis waarvan her en der toernooien en competities georganiseerd worden.
Ondanks deze verscheidenheid, zijn er wel een aantal aspecten die men vrijwel in alle spelregels terugvindt: het gebruik van meetlatjes of rolmeters om de beweging van troepen over slagveld te bepalen, en het gebruik van dobbelstenen om de uitkomst van gevechten te bepalen.
Enkele bekende, commercieel gepubliceerde spelregels:
Miniaturen.
Miniature wargaming wordt gespeeld met miniatuursoldaatjes (Engels: miniatures). De grootte van de soldaatjes kan sterk verschillen: er zijn miniaturen beschikbaar gaande van 2mm tot 54mm om een gewone soldaat voor te stellen. Het gebruik van een bepaalde grootte heeft beperkingen op het soort veldslag dat men wil spelen. Kleine soldaatjes zijn eerder geschikt om grote slagen na te bootsen, terwijl de grotere modellen eerder zullen gebruikt worden om kleinschalige schermutselingen te spelen. De soldaatjes die gebruikt worden voor wargaming zijn niet te verwarren met klassieke speelgoedsoldaatjes (vaak in plastic en felle kleuren), bedoeld als speelgoed voor kinderen.
De miniaturen gebruikt in wargaming zijn meestal vervaardigd uit metaal (tin-lood legering), maar (harde) plastic figuurtjes zijn ook sterk aanwezig. Ook is er een groot gamma beschikbaar van zogenaamde 'soft plastics' (buigzaam plastic), maar deze zijn minder populair omdat ze moeilijker te beschilderen zijn. Met de opkomst van 3D-printing kunnen figuurtjes ook thuis geprint worden, op basis van gedownloade ontwerpen. 
Een aantal fabrikanten (bijvoorbeeld Games Workshop) brengen figuren uit die specifiek bedoeld zijn voor de eigen gepubliceerde regelset Warhammer, maar dit is zeker niet de regel. Zeker voor de historische perioden is er weinig tot geen verband tussen enerzijds gepubliceerde spelregels en anderzijds figuren. Het is aan de wargamer om de juiste figuren te zoeken voor het type spel dat hij of zij wil spelen.
De figuren worden vrijwel steeds ongeschilderd verkocht, en het is aan de wargamer om ze te schilderen vooraleer ze gebruikt worden op de speeltafel. Voor figuurtjes gebaseerd op historische periodes tracht men uiteraard zo dicht mogelijk bij de historische realiteit te blijven m.b.t. kleur van uniformen e.d., maar voor fantasy en science fiction figuurtjes is er uiteraard meer vrijheid.
Speelveld.
In tegenstelling tot bordspelen maakt miniature wargaming geen gebruik van een spelbord. Het is aan de spelers om zelf een voorstelling van het slagveld te creëeren waarin de soldaatjes zich zullen bewegen.
Vaak wordt er gespeeld op een tafeloppervlak, waarop dan elementen zoals rivieren, gebouwen, bossen en wegen aangebracht worden. Als ondergrond wordt vaak een laken of doek gebruikt in de kleur van het gewenste terrein (groen, bruin, wit ...). Men kan bij het aankleden van de tafel zeer eenvoudig te werk gaan, bijvoorbeeld door te werken met geknipte terreinelementen uit karton. Of men kan een volledige driedimensionale voorstelling van het slagveld nabouwen. Ook voor terreinelementen bestaat er een heel commercieel gamma van wargaming producten.
De grootte van het speloppervlak hangt uiterard af van het type spel dat men wil spelen. Dit kan variëren van 60cm x 60cm voor een spel met slechts enkele figuren, tot 180cm x 240cm voor grote veldslagen met honderden figuurtjes. Grotere speloppervlakken passen uiteraard niet meer op een enkele tafel, en dan dient men gebruik te maken van meerdere tafels, de vloer of zelfs eventueel de tuin.
Omdat het speelveld zelf moet opgebouwd worden, zijn er geen aparte vakjes of afgebakende gebieden waarin de eenheden zich bevinden, zoals wel het geval is bij traditionele gezelschapsspelen zoals schaken of Risk. Daardoor is een kenmerk van miniature wargaming dat eenheden zich om het even waar op het speelveld kunnen bevinden, en per beurt een zekere afstand kunnen bewegen uitgedrukt in centimeter of inch. TIjdens het verplaatsen van eenheden worden dan meetlatten of rolmeters gebruikt.
Schaal.
Het begrip 'schaal' wordt in miniature wargaming zeer veel gebruikt en heeft uiteenlopende betekenissen.
Meestal wordt met 'schaal' de grootte van de miniatuursoldaatjes aangeduid. Men gebruikt hierbij zowel een feitelijke schaalaanduiding (bijvoorbeeld 1/300), alsook de feitelijke grootte van de soldaatjes (bijvoorbeeld 28mm). De meest populaire schalen zijn 28mm, 25mm, 20mm, 15mm, 6mm, maar ook 54mm, 42mm, 36mm, en zelfs 2mm zijn commercieel beschikbare schalen. Kleinere schalen worden dikwijls gebruikt voor tankslagen (1/300 of 1/285) of zeeslagen (1/1200, 1/3000). Sommige schalen zijn niet gespecifieerd, bijvoorbeeld indien men een slag met ruimteschepen zou uitvechten.
Een tweede schaal is op welke schaal het slagveld wordt voorgesteld. 1 cm op de tafel komt bijvoorbeeld overeen met 100 meter op het echte slagveld. Merk op dat deze afstandschaal niet noodzakelijk dezelfde is als de schaal van de miniatuurtjes. Men spreekt dan ook wel van de horizontale en de verticale schaal in een wargame. De horizontale schaal wordt gebruikt om afstanden op het slagveld weer te geven, terwijl de verticale schaal gebruikt wordt om de hoogte van de soldaatjes weer te geven. Deze beide verschillende schalen verenigen is soms niet altijd makkelijk. Zo wenst men gebouwen of wegen visueel weer te geven in dezelfde schaal als de figuurtjes, maar dit maakt hen dan weer veel te groot volgens de horizontale terreinschaal.
Andere schalen die opduiken bij wargaming zijn de volgende:
Indien men belang hecht aan het historisch correct weergeven van bestaande veldslagen, is het belangrijk dat deze verschillende schalen onderling een coherent geheel vormen in de gebruikte spelregels.
Sociale context.
Miniature Wargaming wordt vaak beoefend in private spelersgroepen, die de hobby thuis beoefenen. Ook zijn er heel wat clubs actief, die meestal een speelruimte gebruiken verbonden aan een winkel die wargamingproducten verkoopt. Occasioneel beschikt een club over een eigen clublokaal.
Conventies, waar hobbyisten elkaar treffen, worden veelal door een club georganiseerd. Een conventie bevat een mix van standhouders die hobbyproducten verkopen, diverse opgestelde spelen waarin door bezoekers kan geparticipeerd worden, en toernooien.
Diverse maandbladen zijn ook beschikbaar. Meestal zijn deze Engelstalig. Voorbeelden zijn Wargames Illustrated, Miniature Wargames en Wargames Soldiers &amp; Strategy. De laatste wordt uitgegeven in Nederland.
Ook leeft de hobby sterk via blogs en internetfora.

</doc>
<doc id="18583" url="https://nl.wikipedia.org/wiki?curid=18583" title="Econometrie">
Econometrie

Econometrie is de discipline binnen de economische wetenschap die zich richt op het kwantificeren (het in getallen uitdrukken) van de relaties tussen economische grootheden. Econometrie kan het beste worden omschreven als de wetenschap van het economisch modelleren, waarbij een groot beroep wordt gedaan op technieken uit de wiskunde, de waarschijnlijkheidsrekening en de statistiek. Informatica neemt een belangrijke plaats in, zowel bij het ontwerp als bij het toetsen en gebruiken van econometrische modellen.
Met behulp van technieken uit de econometrie kunnen economische theorieën worden getoetst en kan de sterkte van economische verbanden worden geschat. Dat gebeurt aan de hand van verzamelde gegevens over de economische grootheden waarvan de samenhang wordt onderzocht. Zo kan bijvoorbeeld met econometrische technieken worden verworpen dat een vraagcurve naar boven loopt (dat wil zeggen: bij een hogere prijs neemt de vraag toe), wat volgens de economische theorie slechts bij uitzondering voorkomt. Daarnaast kan met behulp van econometrische technieken ook een numerieke waarde aan deze vraagcurve worden gegeven (die aangeeft hoe sterk de vraag verandert als de prijs stijgt). De resultaten zijn daarbij altijd aan onzekerheid onderhevig. Zo kan er in het model iets belangrijks ontbreken of kunnen de gegevens onnauwkeurig zijn. Tevens wordt verondersteld dat het gedrag van economische subjecten ook voor een deel door toeval wordt bepaald.
Analyses.
Econometrische analyse kan worden onderverdeeld in tijdreeksanalyse en dwarsdoorsnede-analyse. Bij tijdreeksanalyse wordt een studie gemaakt van variabelen over de tijd, zoals het korte-termijn-effect van de rente op de rijksuitgaven. Bij cross-sectie analyse worden relaties tussen verschillende variabelen op een bepaald tijdstip geanalyseerd (zoals gebeurt bij een marktonderzoek). Wanneer tijdreeksanalyse en cross-sectie analyse op een vaste steekproef worden gecombineerd, spreekt men van paneldata-analyse, bijvoorbeeld bij tijdreeksen voor een vaste groep ondervraagde Nederlanders. Bij een wisselende steekproef spreekt men van "pooled cross-sectie"-analyse.
De eerste invloedrijke econometrist was de Leidse natuurkundige Jan Tinbergen, hoogleraar bij de Nederlandsche Economische Hoogeschool (de huidige Erasmus Universiteit Rotterdam). Tinbergen kwantificeerde de conjunctuur in dynamische modellen voor data uit de macro-economie. Tinbergen ontving in 1969 samen met Ragnar Frisch de eerste Prijs van de Zweedse Rijksbank voor economie.
Nobelprijs voor Economie.
Econometristen die de Prijs van de Zweedse Rijksbank voor economie wonnen:
Studie econometrie.
In Nederland kan econometrie worden gestudeerd aan de volgende universiteiten: Erasmus Universiteit Rotterdam, Universiteit van Amsterdam, Rijksuniversiteit Groningen, Tilburg University, Universiteit Maastricht en de Vrije Universiteit.
De studie econometrie kent de volgende onderrichtingen:
In Vlaanderen komt het "vak" econometrie voor in de meeste afstudeerrichtingen van de "Master in de Economie" aan alle Vlaamse universiteiten. Als afzonderlijke opleiding komt het voor onder de naam beleidsinformatica, wat niet helemaal hetzelfde is, maar wel grotendeels overlapt met de econometrie. Beleidsinformatica wordt onder meer aangeboden aan de Universiteit Gent, de Katholieke Universiteit Leuven, de Universiteit Antwerpen en de Universiteit Hasselt.

</doc>
<doc id="18585" url="https://nl.wikipedia.org/wiki?curid=18585" title="Doel (plaats)">
Doel (plaats)

Doel is een dorp in de Belgische provincie Oost-Vlaanderen en een deelgemeente van Beveren. Doel ligt in het uiterste noordoosten van de provincie, op de linkeroever van de Schelde, in de polders van het Waasland, vlak bij de Nederlandse grens. In de Wase dialecten noemt men het dorp "Den Doel". Doel raakte sinds de jaren zestig bekend door uitbreidingsplannen voor de haven van Antwerpen die het dorp zouden laten verdwijnen. Sinds 1998 zijn er plannen voor een nieuw dok dwars over het dorp. In maart 2022 werd uiteindelijk toch een akkoord bereikt waardoor de uitbreiding van de haven kan doorgaan zonder dat Doel daardoor moet verdwijnen of onleefbaar wordt. Ook het veer tussen Lillo en Doel wordt hersteld.
Doel was tot 1977 een zelfstandige gemeente met een oppervlakte van 25,61 km² en telde in 1972 ca. 1300 inwoners. Op 31 december 2007 telde Doel nog 388 inwoners, op 31 december 2014 nog slechts 147 inwoners. De deelgemeente Doel omvat naast de dorpskern de gehuchten Ouden Doel, Rapenburg en Saftingen. Verder hoort ook de Prosperhaven (dit is de haven van Prosperpolder) en De Schoof nog bij Doel. Net ten noorden van het dorp staat de kerncentrale Doel, die stroom levert aan afnemers in België, Nederland en Duitsland.
Geschiedenis.
De Doolen.
Doel wordt voor het eerst vermeld in 1267 als "De Doolen". De precieze betekenis is onduidelijk, mogelijk verwijst het naar de "dalen" in de zin van uitgegraven zandhopen. In de middeleeuwen zouden De Doolen nog eilandjes in de Schelde geweest zijn. Het gebied rond Doel was oorspronkelijk veengebied en maakte deel uit van een brede oost-west georiënteerde veenzone over heel Zeeuws-Vlaanderen en het noorden van Oost-Vlaanderen. Vooral ten noorden van Doel, in wat nu het Verdronken Land van Saeftinghe is, was de veenlaag bijzonder dik. Vanaf de 13e eeuw werd in deze veenzone intensief turf gewonnen. Doel en omliggende gebieden behoorden oorspronkelijk toe aan de heer van Beveren, die de turfwinning stimuleerde. In 1571 werd Doel samen met Kieldrecht een afzonderlijke heerlijkheid: het Land van den Doel.
De turfafgraving in het veen verlaagde op veel plaatsen het bodempeil en maakte het gebied kwetsbaar voor overstromingen. Tegelijk kwam de Schelde vanaf de 12e eeuw steeds sterker onder invloed van de Noordzee. Daardoor raakten Doel en andere noordelijke delen van het Land van Beveren vanaf de 14e eeuw regelmatig volledig overstroomd en werden dijken en polders aangelegd. De dijken rond de Doelpolder werden verstevigd in 1567.
Inundatie van 1583.
Heel het middeleeuwse polder- en turfwinningstelsel in de streek ging in 1583 verloren bij catastrofale overstromingen in de 16e eeuw en de onderwaterzettingen om strategische redenen tijdens de Tachtigjarige Oorlog, voor het eerst bij het beleg van Antwerpen door Alexander Farnese.
Doel en de Doelpolder werden vanaf 1585 bezet door de Staatse legers. Tijdens het Twaalfjarig Bestand (1609-1621) was de hele streek een desolaat gebied waar Scheldeoverstromingen en getijden vrij spel hadden. De dijken rond de Doelpolder waren echter nog rond 1567 extra versterkt en gedeeltelijk bewaard. Doel fungeerde als steunpunt in de oorlogslinies en ter hoogte van de huidige molen bevond zich een fort met een Hollands garnizoen.
Nieuwe inpoldering (1613-1614).
De Doelpolder was het eerste gebied om opnieuw bedijkt te worden na de inundatie van 1583. In 1614 gaven de Staten-Generaal van de Republiek der Verenigde Nederlanden de toestemming om Doel te bedijken en werd begonnen met de planmatige aanleg van het dorp en de polder. Doel en de Doelpolder vormden zeer lang de facto een eiland, omgeven door de Schelde, kreken en slikken. De vandaag nog bestaande Doelse Polderdijk in het noorden vormde de grens met latere inpolderingen en laat een deel van de contouren van het eiland nog goed zien.
Bestuur.
Doel hoorde kerkelijk bij de parochie Kieldrecht, dat in 1649-1654 opnieuw bedijkt werd.
Het duurde tot 1792 eer Doel een zelfstandige parochie werd. In dat jaar werd Doel ook toegewezen aan de keizer van Oostenrijk en kwam het definitief bij de Zuidelijke Nederlanden. Pas na de Belgische onafhankelijkheid werd Doel een zelfstandige gemeente.
Buurtspoorweg.
In 1893 bereikte de stoomtram der NMVB Doel, waar het eindpunt was van deze lijn, komende uit Sint Niklaas. Het was een van de weinige 'geïsoleerde' "boerentram"lijnen; er was dus aan beide uiteinden geen verbinding met andere NMVB-lijnen. In 1944 werd deze lijn opgeheven.
Tweede Wereldoorlog.
De gemeente werd rond 22 mei 1940 bezet door het Duitse leger en bevrijd op 8 september 1944. Tijdens de Bezetting is de verzetsbeweging De Witte Brigade actief. Vele leden hiervan zijn bij acties omgekomen. Het oorlogsmonument aan de kerk van Doel meldt 14 namen van dodelijke slachtoffers.
Bedreiging door industriële expansie.
Plannen uit de jaren 60.
De eerste plannen voor de havenexpansie op de linker Scheldeoever stammen uit 1963 en voorzagen dat heel de Wase Scheldepolders en Doel zouden verdwijnen voor havendokken en industriegronden. In 1968 werd in het dorp een bouwverbod van kracht. Er werden echter nog geen onteigeningen uitgevoerd en de bevolking ging een periode van tien jaar lange onzekerheid in. De Intercommunale voor het Waasland argumenteerde dat het verdwijnen van Doel de enige menswaardige oplossing is, maar in 1976 verkondigde Antwerps havenschepen Leo Delwaide dat het dorp niet hoeft te verdwijnen en dat de industrieterreinen op linkeroever rond het dorp aangelegd kunnen worden.
In 1967 werd ten noorden van Doel het Paardenschor onteigend, waar enkele jaren later (op het zuidelijke deel) de kerncentrale van Doel zou verrijzen. Vanaf 1969 werd gestart met de bouw ervan. Deze vormt de oudste moderne industriële inplanting in Doel. De kerncentrale van Doel ligt één kilometer ten noorden van het dorp en bestaat uit vier centrales (Doel 1, in gebruik genomen in 1974, Doel 2 in 1975, Doel 3 in 1982 en Doel 4 in 1985).
1978, gewestplan: Behoud van Doel.
Na de economische terugval werden de expansieplannen teruggeschroefd. In 1978 komt staatssecretaris voor Streekeconomie Mark Eyskens per helikopter naar Doel om aan te kondigen dat Doel als 'specifiek en waardevol dorp' "definitief" mocht blijven. Ondertussen was men echter wel al begonnen met onteigeningen.
Op het gewestplan van 7 november 1978 kwam de zogenaamde De Bondtlijn tot stand: een lijn van oost naar west net ten zuiden van Doel die de uitbreidingszone voorlopig beperkte tot het zuidelijke deel van de Scheldepolders. Op hetzelfde gewestplan werd een reservatiestrook voor het Baalhoekkanaal ingetekend, zonder dat er een overeenkomst was met Nederland, en werden de polders ten noorden van de De Bondtlijn ingekleurd als landbouwgebied én havenuitbreidingsgebied (voor gebruik in de toekomst) en werden de dokken van de Waaslandhaven (met o.a. het Doeldok en Kieldrechtdok, maar zonder Deurganckdok) voorzien. Rond Doel bleef een ruime zone gespaard van havenuitbreiding en bleef Doel behouden voor landbouw en wonen. Het bouwverbod werd datzelfde jaar opgeheven. Het bouwverbod had echter wel voor leegstand en verouderde huizen in het dorp gezorgd. In de eerste helft van de jaren 80 kwam de Waaslandhaven met net ten zuiden van Doel het nooit gebruikte Doeldok tot stand. Nadat de gemeente Doel in 1977 gefuseerd was met Beveren herwaarde de gemeente het dorp. Tegelijkertijd startte de Maatschappij Linkerscheldeoever (MLSO) met een actieve verwervingspolitiek in de Doelpolder (o.a. Ouden Doel).
Plannen uit de jaren 90 en 2000: gewestplanwijziging voor Deurganckdok en Saeftinghedok.
In 1995 raakten uitbreidingsplannen bekend van de Administratie Waterwegen en Zeewezen van het Vlaamse gewest om een nieuw containerdok net ten zuiden van Doel aan te leggen: het Deurganckdok. De uitvoering van het Deurganckdok deed vragen rijzen over de leefbaarheid van Doel en in de jaren daarna kwam het tot een bittere strijd om het voortbestaan van het dorp. In 1997 werd het actiecomité Doel 2020 opgericht en engageerden bekende figuren als oud-senator Ferdinand De Bondt en cineast Frank Van Passel zich in het protest. Onduidelijke politieke beslissingen en juridische blunders leidden tot grote vertragingen bij de bouw van het Deurganckdok en jarenlange onzekerheid over de toekomst van het dorp. De bewoners raakten verdeeld in een deel dat wenste te blijven en een deel dat een duidelijke en billijke onteigeningsregeling eiste. Op 1 juni 1999 besliste de Vlaamse regering-Van den Brande IV na een eerdere voorlopige gewestplanwijziging op 20 januari 1998 dat Doel als woongebied van het gewestplan moest verdwijnen voor een tweede getijdendok, het Saeftinghedok.
Na de wissel in de Vlaamse regering in 1999 werd op aandringen van Agalev een studie uitgevoerd naar de leefbaarheid van Doel na de voltooiing van het Deurganckdok. VLD en SP zagen de leefbaarheidsstudie als glijmiddel voor de gewestplanwijziging en het schrappen van Doel als woongebied, terwijl volgens coalitiepartners Agelev en VU Doel wel nog leefbaar was naast een Deurganckdok met actieve containerterminal en dat het dorp dus kon blijven. De leefbaarheidsstudie concludeerde echter dat Doel leefbaar was en de wetenschappers aanbevalen om die leefbaarheid te versterken (in het geval het dorp zou blijven bestaan). De gewestplanwijziging voor het Saefthingedok was echter gemotiveerd met de reden dat Doel toch al niet meer leefbaar is met Deurganckdok en de bijhorende containerterminal er vlak naast.
De Vlaamse Regering ging echter door met de gewestplanwijziging, waarbij Doel geschrapt werd. Doel zou echter pas dienen te verdwijnen wanneer het Saeftinghedok ook effectief gebouwd zal worden: pas wanneer de bouwvergunning voor dit dok werd afgeleverd. De bewoners mochten voorlopig nog renovatiewerken uitvoeren tot de stedenbouwkundige vergunning voor het Saefthingedok afgeleverd wordt.
Op 30 juli 2002 heeft de Raad van State de tenuitvoerlegging van het gewijzigde gewestplan (met onder andere de intekening van Doel als industriegebied) geschorst. Daardoor geldt in rechte het gewestplan van 1978, dat Doel als woonzone indeelt. Door het zogenaamde Nooddecreet of Validatiedecreet dat op 14 december 2001 in het Vlaams parlement werd goedgekeurd, kan de Vlaamse regering voor de bouw van het Deurganckdok echter bouwvergunningen uitreiken en ze door het parlement laten bekrachtigen. Zo hoeft ze geen rekening te houden met het gewestplan (waarop het Deurganckdok niet ingetekend staat, enkel een industriezone). Dit Nooddecreet was een reactie van de Vlaamse regering op de stillegging van de werken aan het Deurganckdok door een arrest van de Raad van State. Klachten van actiecomités hadden fouten aan het licht gebracht bij de totstandkoming van de gewestplanwijzigingen. Omdat het Nooddecreet ingreep in lopende procedures en de normale rechtsbescherming van de burgers gedeeltelijk omzeilt, wordt het door velen als strijdig met de principes van de rechtsstaat beschouwd. Het Deurganckdok, waarvan de bouw al gestart was in oktober 1999, werd ingehuldigd in juli 2005. Na de bouw van het dok, in 2005, werd wel een ruimtelijk uitvoeringsplan (RUP) goedgekeurd voor het plangebied van het Deurganckdok.
Het duurde tot 27 juni 2012 tot de tweede gewestplanwijziging 'ten gronde' werd vernietigd. Volgens de Vogel- en habitatrichtlijn had er een "passende beoordeling" moeten plaatsvinden over de effecten op het habitatgebied. De Vlaamse Regering en de Haven van Antwerpen verwezen hierbij naar het (project-)MER voor het Deurganckdok. Dit MER handelde echter enkel over het project ten zuiden van de "lijn De Bondt" en in het MER zelf zei men al dat een apart MER nodig was voor het deel ten noorden van deze lijn. Planningsalternatieven werden dus niet onderzocht en er werd geen enkele 'beoordeling' uitgevoerd voor het noordelijke deel, waardoor de gewestplanwijziging niet anders dan vernietigd kon worden.
GRUP Afbakening Zeehavengebied Antwerpen.
Na de schorsing van de gewestplanwijziging in 2002, kondigde minister van Ruimtelijke Ordening Dirk Van Mechelen aan om een nieuw (RUP) te willen opstellen. In 2008 begon de Maatschappij Linkerscheldeoever (MLSO) met de afbraak van verschillende woningen in het woongebied van het dorp Doel, wat als illegaal beoordeeld werd door de Raad van State. Hierdoor kwam de leefbaarheid, die in 2000 nog bevestigd was, en die door het eerdere "sociaal plan" (1999-2003) al onder druk stond door leegloop, wél onder grote druk te staan.
Het nieuwe plan voor Doel liet na de aankondiging van Van Mechelen in 2002 een hele tijd op zich wachten. Eerst werd een 'strategisch plan' voor de haven opgesteld, waarna in 2009 het plan-MER voor de afbakening van het zeehavengebied Antwerpen werd afgerond. In dit plan-MER bleek het nulalternatief het meest milieuvriendelijke alternatief (MMA), maar werd een uitbreiding van de haven met het Saeftinghedok als meest maatschappelijk haalbaar alternatief (MMHA) beschouwd. In 2011 lekte vervolgens een ontwerp van het RUP uit, waaruit bleek dat Doel opnieuw zou moeten verdwijnen. De officiële procedure voor het RUP werd (pas) in 2012 gestart. In het voorgestelde plan 'Afbakening Zeehavengebied Antwerpen', breidt de haven op linkeroever uit naar het noorden met het Saeftinghedok en verdwijnt het dorp Doel. Het landbouwgebied in de noordelijke doelpolder zal natuurgebied worden ter compensatie van de verloren natuur door het Saeftingedok (onder andere natuurgebied Putten Weiden). Daarbij zouden ook de gehuchten Ouden Doel en Rapenbrug moeten verdwijnen omdat het bouwen van dijken er rond te duur zou zijn voor de Vlaamse Regering. Aan het GRUP zijn de onteigeningsplannen voor Doel en de polders gehecht. Bij de goedkeuring van dit GRUP, kan de Vlaamse Overheid overgaan tot de onteigening van Doel en de ruimere polder. Dit GRUP zal een gebied van 1.600 ha aanwenden voor de bouw van het Saeftinghedok en de aanleg van natuurcompensaties. Officieel is er nog geen keuze gemaakt met betrekking tot de aanleg van het Saeftinghedok. Het is nog mogelijk dat dit gebied een andere invulling krijgt afhankelijk van een maatschappelijke kostenbaten-analyse. Het geklasseerde erfgoed van Doel zal verplaatst worden naar een andere locatie, mogelijks Prosperpolder. Er zijn drie geklasseerde monumenten: de molen, het Hooghuis en het orgel van de parochiekerk. In situ bewaren wordt als uitgesloten beschouwd. In het GRUP wordt Doel ook aangeduid als mogelijke locatie voor de bouwput die moet dienen voor de aan te leggen Oosterweeltunnel. In mei 2015 blijkt uit de MKBA dat enkel de eerste fase van het Saefthingedok 'zeer rendabel' zou zijn.
Het GRUP wordt van kracht op 17 juni 2013, maar de bewoners trekken onmiddellijk naar de Raad van State, die het deel van het RUP met de havenuitbreiding op linkeroever hetzelfde jaar nog schorst omwille van fouten met de natuurcompensaties. Een jaar later, op 12 december 2014 wordt een aangepast RUP (dat enkel geldt voor de Linkerscheldeoever) van kracht, maar in november 2015 wordt ook dit RUP geschorst door de Raad van State. Om een definitieve uitspraak te doen, vraagt de Raad van State advies aan het Europese Hof van Justitie in verband met de Europese Vogel- en Habitatrichtlijnen. Daarnaast worden er opmerkingen geformuleerd dat de Vlaamse Regering niet (voldoende) heeft gemotiveerd waarom de gehuchten in de Doelpolder zouden moeten verdwijnen. De gehuchten zouden immers kunnen blijven door er dijken rond te zetten.
Ondertussen had MSLO in januari 2016 al 99 procent van de bewoonde huizen in Doel in handen. Er geldt echter een terugkooprecht voor de bewoners die hun huizen verkochten aan MLSO.
Op 22 juli 2016 oordeelde het Europese Hof van Justitie negatief over de natuurcompensaties van het GRUP. De Vlaamse regering gaf aan een nakende vernietiging van het GRUP door de Raad van State niet af te wachten en een nieuwe procedure op te starten volgens het gloednieuwe (en nog niet geteste) 'complexe projecten'-decreet.
Huidige woonsituatie.
Bewoners die dat wilden, konden vanaf 1999 hun woning vrijwillig verkopen aan de Maatschappij voor Grond- en Industrialisatiebeleid van het Linkerscheldeoevergebied (MLSO). Onteigening heeft niet plaatsgevonden.
Er werd in 1999 een sociaal bemiddelaar aangesteld die het sociaal begeleidingsplan moest uitvoeren en bewoners begeleiden die vrijwillig wegtrokken uit het dorp. Op 31 december 2003 liep dit sociaal plan af. Deze werkwijze heeft een groot deel van het oorspronkelijke dorp in enkele jaren geruisloos laten leegbloeden: op 1 mei 2003 woonden in het centrum van Doel nog 214 inwoners van de 645 die op 20 januari 1998 ingeschreven waren. Het reële inwonertal in het centrum bedroeg op 1 mei 2003 echter nog 301. Op 1 september 2003 werd de dorpsschool gesloten, toen bleek dat nog slechts 8 leerlingen waren ingeschreven.
Tijdelijk bewoningsrecht.
De oorspronkelijke bewoners die hun woning vrijwillig verkocht hadden, kregen een tijdelijk bewoningsrecht dat gegarandeerd werd tot 1 januari 2007. Zij zouden in hun woning kunnen blijven wonen indien zij huur betaalden. Tevens kregen geïnteresseerden ook de kans om een vrijwillig verkochte woning te huren. Dit kaderde binnen het beleid om de kwaliteit van het wonen te garanderen. Maar van de vele leegstaande woningen zijn er maar een klein aantal werkelijk verhuurd door de Intercommunale Land Van Waas. Zij beroepen zich op het recht van retrocessie dat is toegekend aan de oorspronkelijke eigenaars.
Het retrocessierecht houdt in dat de eigenaars die hun eigendom vrijwillig hebben verkocht, de kans krijgen om hun woning opnieuw aan te kopen. Dit kan enkel indien de overheid zou afzien van de plannen om van Doel een industrie- of havengebied te maken. De oorspronkelijke eigenaars konden individueel kiezen om afstand te doen van dit recht bij de verkoop van hun woning. Het merendeel van de eigenaars heeft gekozen om dit recht te behouden. Omdat op de meeste woningen een recht van retrocessie rustte, oordeelde de Intercommunale Land Van Waas dat deze woningen niet verhuurd konden worden aan nieuwe inwoners. Tevens is er vastgesteld dat de Intercommunale de Vlaamse Wooncode zou misbruikt hebben om een aantal woningen niet instapklaar te verklaren en dus te laten verkrotten. Ze voerde geen kleine herstellingen uit waardoor de meeste leegstaande woningen niet konden worden verhuurd.
Ten gevolge van dit beleid bleef het grootste deel van het dorp leegstaan waardoor er verkrotting ontstond. Nochtans moest het woonrecht, de woonkwaliteit en de leefbaarheid in het dorp worden gegarandeerd zolang er geen bouwvergunning voor het Saeftingedok is afgeleverd. Het is duidelijk dat de Maatschappij Linkerscheldeoever en de Intercommunale Land Van Waas niet gehandeld hebben als goede huisvaders inzake het beheer van het patrimonium in Doel.
Krakers.
Sinds 2003 is het officiële inwoneraantal in het dorp verder gedaald (nog 202 in maart 2006), maar het reële inwoneraantal is geleidelijk weer toegenomen. Dit is voor een klein deel te danken aan nieuwe huurders die toch de mogelijkheid kregen om een aantal van de vrijwillig verkochte huizen te huren. Maar het grootste deel zijn echter de mensen die een leegstaande woning kraakten (schattingen spreken van 150 tot 200). Deze situatie werd tijdelijk gedoogd door de Maatschappij Linkerscheldeoever (MLSO) die eigenaar is van de leegstaande huizen en de gemeente Beveren.
In het begin van 2006 kreeg Doel onder meer omwille van het grote aantal krakers nogal wat media-aandacht. Daardoor raakte het beeld verspreid dat in Doel een zekere mate van wetteloosheid heerste waarbij men zich probleemloos een leegstaande woning kon toe-eigenen. Dit leidde tot een golf van nieuwe krakers en inbraken. Op 22 maart 2006 kondigde de burgemeester van Beveren aan dat de politiecontrole in Doel opgedreven werd en nultolerantie gold voor alle illegale activiteiten. De MLSO heeft toen de krakers de kans gegeven om zich te regulariseren en de gekraakte woningen te huren. Daarvoor moesten zij voldoen aan een aantal voorwaarden (waaronder vast werk hebben). Tevens moest het gekraakte pand voldoen aan de Vlaamse Wooncode of mits beperkte kosten renoveerbaar zijn. Er zijn toen meer dan 120 regularisatieaanvragen ingediend.
Sinds 2006 wonen er dus geen krakers meer in Doel. Alle personen die hebben gekraakt zijn geregulariseerd als huurder of uitgezet. Het kraken van een woning wordt niet meer gedoogd. Indien personen trachten te kraken, worden zij uitgezet door de MLSO en gemeente Beveren.
Afbraak van woningen.
In 2008 startte de MLSO reeds met de sloop van gebouwen binnen en buiten de dorpskern. Hiermee trachten ze onveilige woningen te verwijderen en het kraken van woningen tegen te gaan. Er kwam veel protest tegen de afbraakwerken omdat de te slopen woningen vaak nog in goede staat waren. De sloopwerken moesten worden stilgelegd in mei 2009 omwille van een uitspraak in kortgeding van het hof van beroep van Gent. De rechtbank vaardigde een verbod uit om nog woningen te slopen. Achteraf werd er een tweede uitspraak gedaan door de rechtbank van eerste aanleg in Dendermonde waarbij een dwangsom van € 1.000.000 werd opgelegd per inbreuk door de MLSO. Volgens de rechtbank zijn de sloopwerken een inbreuk tegen de wetgeving rond ruimtelijke ordening aangezien Doel nog steeds woongebied is. De werken hebben er volgens de rechter ook de schijn van om de resterende bewoners op een onredelijke en onverantwoorde wijze te verjagen.
Tijdelijk woonrecht loopt af.
Eind 2006 liet de Vlaamse overheid de huurders weten dat het bewoningsrecht eenmalig verlengd zou worden tot 31 augustus 2009. De Vlaamse regering koppelde vanaf dat moment het dossier los van de bouw van het Saeftinghedok. Zij bepaalden dat Doel zou verdwijnen, met of zonder de bouw van het nieuwe Saeftinghedok. In 2000 was de bewoners van Doel nog de garantie gegeven dat het dorp pas zou verdwijnen na goedkeuring van de bouwvergunning voor het Saeftinghedok. Daarbij werd de bewoners ook de garantie op woonkwaliteit en woonzekerheid gegeven. Op 31 augustus 2009 liep het tijdelijke woonrecht voor de huurders af. Op dat moment woonden er nog 84 personen in Doel. Daarvan waren 45 personen oorspronkelijke Doelenaars. De resterende 39 bewoners waren huurders die vanaf het jaar 2000 in het dorp zijn komen wonen. Elf gezinnen bezitten nog een eigen huis en vallen niet onder het tijdelijk woonrecht voor de huurders. Zij kunnen enkel worden gedwongen het dorp te verlaten na onteigening.
Eind september 2009 oordeelde de rechtbank van eerste aanleg in Dendermonde dat de huurders niet meer uitgezet mogen worden. De rechtbank oordeelde dat de beëindiging van het "woonrecht" onwettelijk is. De massale uitzetting van bewoners is niet toegelaten in woongebied. Dit loopt gelijk met de afbraak van woningen waar de rechtbank dezelfde argumentatie hanteert. De rechter heeft een dwangsom opgelegd van 250.000 euro voor elke persoon die toch nog uitgezet zou worden. Het uitzettingsverbod is reeds verschillende malen verlengd en geldt nog steeds.
Negende Saeftinghe-alternatief.
Begin 2018 stelde Vlaams minister Ben Weyts onverwacht een nieuw havenuitbreidingsplan voor. Dit voorstel was een combinatie van acht verschillende voorstellen van de Vlaamse Regering. Het bestond uit economische groei, een vlotte mobiliteit, het behoud van de natuur en ook het behoud van het grootste deel van het dorp Doel. Hierbij zou slechts 80 hectare van de natuur verdwijnen.
In december van hetzelfde jaar besliste de Vlaamse Regering met dit plan verder te gaan. Het beoogde plan bestond uit een inbreiding van de bestaande dokken, de bouw van extra kades langs het Waaslandkanaal, in het Doeldok en in een nieuw insteekdok ten noorden van de Zandvlietsluis. Het Saeftinghedok krijgt hierbij dan een soort knik naar het zuiden, waardoor het niet langer dwars door het polderdorp Doel gaat, maar start in het bestaande Deurganckdok. Indien dit voorstel zou goedgekeurd worden, zou het dorp Doel in zijn huidige staat blijven bestaan maar de toestand zoals het dorp zich in 1998 bevond zou onomkeerbaar zijn volgens Ben Weyts Vlaams minister van Mobiliteit en Openbare Werken, Vlaamse Rand, Toerisme en Dierenwelzijn.
Behoud van Doel.
In maart 2023 besliste de Vlaamse regering dat Doel zou worden behouden en weer een leefbaar dorp moest worden.
Dorpen als Doel.
Er zijn heel wat verdwenen dorpen in Vlaanderen. Voor de uitbreiding van de Antwerpse haven werden eerder op de rechter Scheldeoever de dorpen Oosterweel, Oorderen, Wilmarsdonk en Lillo (met uitzondering van Fort Lillo) van de kaart geveegd. Ook elders in Europa zijn door haven- en industrieplannen dorpen verdwenen, bijvoorbeeld: Blankenburg (Rozenburg) en Nieuwesluis (Heenvliet) bij Rotterdam, Heveskes (deels), Weiwerd (deels) en Oterdum bij Delfzijl. In Altenwerder bij Hamburg (Duitsland) werden een groot aantal gronden onteigend voor de bouw van Container Terminal Altenwerder.
De grootste ontruimingen vonden plaats voor de oppervlaktewinning van bruinkool in Duitsland, bijvoorbeeld de winningen Garzweiler I en II in Noordrijn-Westfalen, waar ettelijke dorpen reeds vernietigd zijn en de ontruiming van nog meer dan tien woonkernen in één aaneengesloten gebied gepland is.
In Noord-Zweden wordt de stad Kiruna met ca. 20.000 inwoners 3 kilometer verplaatst vanwege uitbreiding van ijzermijnen in de buurt, waarvan de gangen al deels onder de stad lopen. Kiruna zal straat voor straat worden afgebroken en verderop weer worden opgebouwd in een proces dat tot ver in de jaren 2030 zal duren. De 21 oudste gebouwen (gebouwen van historisch belang) worden er in hun geheel verplaatst.
Op 29 augustus 2009 werd een consulaat van het Nederlandse dorp Ruigoord geopend door actievoerders die ijveren voor het behoud van Doel. Daarmee willen de actievoerders de banden aanhalen met dit dorp dat in dezelfde situatie zat als Doel en een voorbeeld geven van hoe Doel ook een culturele vrijhaven kan worden.
Kerncentralepark.
In Doel bevindt zich de Kerncentrale Doel, een van de twee Belgische kerncentraleparken voor elektriciteitsproductie. De site telt vier kerncentrales:
Nabijgelegen kernen.
Fort Lillo (veer), Prosperpolder, Fort Liefkenshoek (veer)

</doc>
<doc id="18586" url="https://nl.wikipedia.org/wiki?curid=18586" title="Doel">
Doel



</doc>
<doc id="18588" url="https://nl.wikipedia.org/wiki?curid=18588" title="Kinderboek">
Kinderboek



</doc>
<doc id="18589" url="https://nl.wikipedia.org/wiki?curid=18589" title="Voetbaldoel">
Voetbaldoel



</doc>
<doc id="18590" url="https://nl.wikipedia.org/wiki?curid=18590" title="Irokezen">
Irokezen

De Irokezen, Iroquois of Haudenosaunee vormen een confederatie van vijf en later zes taalkundig en etnisch aan elkaar verwante volken in Noord-Amerika. In dit verband worden ze ook "The Six Nations" (de zes naties) genoemd. De Iroquois noemen zichzelf gezamenlijk Haudenosaunee, letterlijk vertaald, "volk van het langhuis". De oorspronkelijke vijf naties zijn van oost naar west: Mohawk (Kanien’kehaka), Oneida (Onyota’a:ka), Onondaga (Onoda’gega), Cayuga (Gayugaho:no) en Seneca (Ondowahgah). De Tuscarora (Skaruren) kwamen hier in de eerste helft van de 18e eeuw bij.
De Haudenosaunee beschouwden zichzelf als een trotse krijgersnatie en noemden zichzelf van oorsprong "Ongwe Hongwe", "mannen die alle anderen overtreffen"; toch konden ze in hun hoogtijdagen hoogstens duizend krijgers op de been brengen. De verliezen die ze leden in de strijd compenseerden ze door regelmatig een deel van de krijgsgevangenen op te nemen in hun eigen volk. In de 18e eeuw dwong de behoefte aan een demografische versterking van hun gemeenschappen Haudenosaunee-krijgers steeds verder naar het westen te trekken, tot voorbij de Grote Meren.
In 2010 leefden er meer dan 45.000 Haudenosaunee in Canada, en meer dan 81.000 in de VS.
Geografie.
Het woongebied van de Confederatie van de Irokezen bevond zich in het noorden van de huidige staat New York en aangrenzende gebieden van het huidige Canada (omgeving Montreal), het Amerikaanse Vermont en Pennsylvania. Het Ontariomeer en het Eriemeer vormen de noord- en westgrens. Een belangrijk fysisch gebied vormt het gebied rond de Finger Lakes, dat de grootste oppervlakte inneemt in het territorium van de Irokezen. Deze langwerpige meren zijn gevormd in glaciale tijden.
Belangrijke rivieren zijn de Hudson, de Mohawk en in het noorden de Saint Lawrencerivier. Centraal in het noorden het Adirondack gebergte en in zuidoosten het Catskillgebergte. Het hele gebied wordt nu nog steeds als een van de mooiste natuurgebieden in de Verenigde Staten gezien.
Taal.
De Irokese talen strekten zich over een groter gebied uit. De talen van volken rond de grote rivieren, zoals de Tuscarora, Nottoway, Susquehannock, Wendat (Huron), maar ook de Cherokee ten zuiden van de Appalachen, behoorden tot deze taalgroep. Cultureel en religieus gezien onderscheiden de Irokezen zich duidelijk van hun buren en taalkundige verwanten.
Onderling verschilden de talen van de Six Nations van elkaar, maar waren ze verwant genoeg om met elkaar te communiceren. Het Mohawk of Kanien'keha en het Seneca lijken zeer veel op elkaar, op enkele verschillen in uitspraak na.
Cultuur.
De cultuur van de Irokezen wordt ook wel de "Longhouse"-cultuur genoemd. Een longhouse is een langwerpig huis gemaakt van goed aan elkaar vastgemaakte boomschors. De lengte kon wel 100 meter bedragen. Het politieke en sociale leven vond plaats in deze longhouses.
De Irokezen kenden een verwantschapssysteem dat was afgeleid van zogenaamde matrilineaire clans ("Owachira"). Elke clan werd in twee delen gedeeld. Zo'n clanonderdeel vormde een belangrijk onderdeel van het politieke en religieuze leven.
De longhouses werden bewoond door zo'n clanonderdeel of lineage. Deze bestonden dan weer uit "kernfamilies", die qua opbouw te vergelijken zijn met het westerse familiepatroon. Als een man met een vrouw trouwde trok de man bij het clanonderdeel van de vrouw in. Een longhouse werd dan ook bewoond door een "clan mother" (een oudere vrouw), haar dochters en hun mannen en kinderen. Ongetrouwde mannen woonden hier ook bij in, evenals de man van een "clanmoeder". Het is dan ook begrijpelijk dat een longhouse regelmatig uitgebreid moest worden; dit werd dus steeds langer.
Een normaal Irokees dorp bestond uit ongeveer vijftig longhouses; grotere dorpen bestonden zelfs uit zo'n 200 longhouses. Ervan uitgaand dat in één longhouse 40 tot 100 mensen woonden, kunnen we het aantal inwoners van zo'n groot dorp schatten op ongeveer 14.000 mensen. De Engelsen noemden zulke dorpen "castles". Zo'n dorp of stadje werd namelijk omgeven door een sloot en een verdedigingswal.
Democratie.
Het jaartal van het begin van de "Iroquois confederatie" is onduidelijk. Schattingen van antropologen lopen uiteen van 1350 tot 1600, vermoedelijk rond 1570.
Dit gebeurde onder invloed van naburige volkeren, die ook de handen ineen sloegen, en het dreigende gevaar van de Europeanen. De Irokezen hadden al eerder een verbond gesloten, dit was ontstaan nadat door de groeiende welvaart er conflicten ontstonden tussen de verschillende volken. Een verbond was de enige manier om deze conflicten op te lossen, wat ook lukte, maar deze unie was een grote politieke vooruitgang. Het nieuwe verbond van de Irokezen ging ook veel verder dan die van bijvoorbeeld de oostelijke (Maine en omstreken) Algonkin, wat ook niet verwonderlijk was omdat de Irokezen een lange traditie hebben in verdragen sluiten. De invloed van de Iroquois Confederatie op hun naburige volken zou in het westen over de rivier de Ohio tot bijna aan de Mississippi gaan reiken.
De Irokezen vormden hun confederatie naar het voorbeeld van hun clansysteem. De confederatieve raad bestond uit vijftig zogenaamde "royaneh" (een soort van senatoren), afkomstig uit de vijf "Nations". De vijftig royaneh werden voor het leven gekozen door de clanmoeders. De bewindslieden waren dus mannen die werden gekozen door vrouwen. Ook konden deze clanmoeders een royaneh gezamenlijk afzetten wanneer deze niet goed functioneerde. Iedere man, van welke achtergrond dan ook, kon gekozen worden in de raad. Iemand die op grond van bijzondere verdiensten was gekozen werd een "Pijnboomleider" genoemd.
Beslissingen werden genomen door middel van een serie van korte bijeenkomsten (Caucuses) in een longhouse, waarin men pas een beslissing nam wanneer alle royaneh het eens waren (consensus).
Wampum.
Voor het bewaren van hun geschiedenis, verhalen en wetten vertrouwden de Irokezen op mondelinge overlevering. Belangrijke gebeurtenissen en verdragen werden ook pictografisch vastgelegd in wampum, een gordel geregen van schelpenkralen. Begin 20e eeuw werden diverse teksten door de Seneca (Ondowah) -geschiedkundige Arthur C.Parker in westers schrift opgeschreven.
Geschiedenis.
De Europeanen.
De eerste kennismaking met Europeanen voltrok zich in 1535, toen de Fransman Jacques Cartier de St. Lawrencerivier opvoer en de Kanien’keha-stad Hochelaga, het tegenwoordige Canadese Montreal, bezocht. Deze belangrijke, op een eiland gelegen, stad van enkele duizenden inwoners herbergde niet het goud en zilver waarnaar Cartier zocht.
Nadat de gastvrije inwoners een maaltijd hadden klaargemaakt voor deze vreemde gasten vertrokken de Fransen weer naar hun boten, bang om vergiftigd te worden. Cartier voer weer stroomafwaarts en overwinterde in een klein fort vlak bij de Irokese stad Stadacona, (de huidige stad Quebec).
Doordat er relaties werden onderhouden met de inwoners van Stadacona braken er onder de Irokezen al snel ziektes uit waar hun immuunsysteem niet tegen was opgewassen. De eerste kennismaking met de Europeanen was, ook omdat Cartier zich gewelddadig gedroeg, meteen al negatief verlopen.
In 1603, toen een andere Europeaan (Samuel de Champlain) dezelfde route voer, waren Stadacona en Hochelaga verdwenen. Om een indruk te geven hoe de populatie van de Irokezen zich ontwikkelde nadat de eerste Europeanen het Amerikaanse continent hadden betreden: voor 1520 telden de Irokezen waarschijnlijk enkele honderdduizenden mensen, een eeuw later waren er dat nog maar zo'n 75.000. De Haudenosaunee hebben een gevecht moeten leveren om te overleven, maar doordat ze omringende volken die ver in aantal waren achteruitgegaan opnamen in hun vijf naties lukte het de Haudenosaunee toch om hun confederatie in stand te houden.
Door de strategische ligging van het Iroquoiland tussen de Franse koloniën (onder andere de huidige provincie Quebec) en de Britse koloniën (New York, Pennsylvania en New England) fungeerde ze eeuwenlang als bufferzone tussen deze twee koloniale machten. Met de Britten (en daarvoor ook met de Nederlanders) had de confederatie de beste relatie, de Fransen, die hechte banden hadden met de Algonkin-volkeren (de erfvijanden van de Irokezen), hadden van het begin af aan een slechte naam. Met de Nederlanders hadden de Irokezen een handelsovereenkomst gesloten (vooral bonthandel). Nadat de Engelsen de Nederlandse kolonie Nieuw-Nederland (New York en Pennsylvania) hadden veroverd, werd de overeenkomst voortgezet met de Britten. De Irokezen hielpen de Britten vele malen in hun strijd tegen de Fransen. Hierdoor accepteerde de Britten de soevereiniteit van de Iroquois Confederatie als bufferstaat. Het grondgebied werd geleidelijk aan wel kleiner, doordat de Irokezen grond moesten verkopen om deze "vrede" te bewaren.
In 1712 werden de Tuscarora (Skaruren), een zuidelijk aan de Irokezen verwant volk, door de Britten met hulp van 100 Cherokee naar het noorden gedreven, naar het Iroquoi-gebied. In 1720 werden de Skaruren in de Confederatie van de Irokezen opgenomen, die vanaf toen bekendstond als de Six Nations.
De koloniale oorlogen.
Het contact met de Europeanen betekende ook dat de Irokezen betrokken werden bij de koloniale oorlogen tussen de Europese machthebbers. In de 17e eeuw raakten de Mohawk (Kanien’kehaka) in conflict met de Fransen; Nederlandse handelaars verkochten nieuwe vuursteenslotmusketten aan de Mohawk, die met deze 'moderne' wapens een voorsprong op de Fransen kregen, die over minder betrouwbare lontslotmusketten beschikten. Zo brachten de Nederlanders via de Mohawk hun grootste concurrenten in de bonthandel een zware nederlaag toe.
De Europese machten sloten verdragen met de indiaanse volken om zo meer invloed te kunnen krijgen op het Noord-Amerikaanse continent. Speciale gezanten werden aangesteld om de contacten te onderhouden. De bekendste was Sir William Johnston, een Britse gezant; hij had een groot landhuis, "Johnston Hall", waar hij verschillende vertegenwoordigers van de Irokezen en andere stammen ontving. Hij was getrouwd met een indiaanse, de zus van de legendarische Kanien’keha-leider Tayendinaga. Tayendinaga ijverde bij de Irokezen ervoor om bondgenoten van de Britten te blijven. Gedurende de Spaanse Erfopvolgingsoorlog (1702-1713), de Oostenrijkse Erfopvolgingsoorlog (1740-1748) en de Zevenjarige Oorlog (1756-1763) werd er ook gevochten in Noord-Amerika, alhoewel de verschillende koloniën onderling vaker kleine conflicten uitvochten.
De bekendste en meest beslissende oorlog zijn de zogenoemde Franse en Indiaanse oorlogen, de koloniale oorlog tussen de Fransen en de Britten geweest; deze oorlog liep gelijktijdig met de Zevenjarige Oorlog (1756-1763), maar begon eigenlijk al in 1754, toen een Britse expeditie onder Luitenant-generaal Braddock een campagne begon tegen de Fransen en hun indiaanse bondgenoten. Deze expeditie liep in een hinderlaag bij Monongahela en werd verpletterend verslagen. De oorlog verliep in de eerste jaren rampzalig voor de Britten, omdat dezen niet waren ingesteld op een oorlog in de Noord-Amerikaanse wouden en omdat ze over te weinig goed geoefende troepen en indiaanse bondgenoten beschikten die wel bekend waren met lichte infanterie-tactieken. Bovendien raakten de Britse generaals na elke tegenslag dusdanig in paniek dat ze zich meteen terugtrokken in hun forten.
De bekendste belegering is die van het Fort William Henry, dat in 1757 door de Fransen werd ingenomen. De belegering is bekend geworden door het boek "The Last of the Mohicans", dat ook is verfilmd. De overwonnen Britten mochten zich terugtrekken maar werden op hun terugtocht keer op keer door wraakzuchtige indianen aangevallen.
In 1758 verscheen er een andere Britse generaal ten tonele, de jonge officier James Wolfe. Vastbesloten om de Fransen definitief te verdrijven begon hij een agressieve campagne. In 1758 was hij betrokken bij de verovering van de Franse vestingstad Louisbourg. Uiteindelijk wist hij het Franse leger in 1759 definitief te verslaan in de slag om de stad Quebec. In 1760 gaven de Fransen zich over, in 1763 werden bij de vredesbesprekingen (Vrede van Hubertusburg) de koloniën definitief aan de Britten toegewezen.
In 1763 organiseerde Odaawaa (Ottawa)-chief Pontiac een aantal Algonkische volkeren in een verbond met als doel de Britten te verdrijven. Na aanvankelijke successen bloedde de opstand, die bekend werd als "Pontiac's Rebellion" of de Beaver War dood en verspreidden de deelnemende volken zich in 1764 weer. Pontiac werd vermoord. De opstand gaf aan dat de vrede in Noord-Amerika erg broos was. De vele gevechten hadden de Indiaanse stammen veel mensen gekost en deze klappen kwamen de kleine gemeenschappen, in tegenstelling tot de opbloeiende blanke gemeenschappen, maar moeilijk te boven.
Van de Amerikaanse Onafhankelijkheidsoorlog tot heden.
In 1775 was er de Amerikaanse Onafhankelijkheidsoorlog. Onder leiding van Tayendinaga kozen de Irokezen de zijde van de Britten; het probleem was dat er toch nog een aanzienlijk deel de zijde koos van de Amerikanen. De Britten verloren deze oorlog en veel dorpen van de Irokezen werden verwoest. Na het ontstaan van de Verenigde Staten vluchtten veel van deze groep Irokezen onder leiding van Tayendinaga naar het Britse Canada. De Britse regering schonk deze groep in 1780 grond aan de Grand river, ten zuiden van Toronto en ten westen van de Seneca-nation (dus buiten de confederatie), men noemde dit Oshweken (Grand River Six Nations). Pas in 1890 kregen de Irokezen in de VS ook hun reservaten. De Canadese en Amerikaanse Irokezen hebben vanaf 1780 tot vandaag twee naast elkaar bestaande confederaties gehad, met dezelfde volken en politieke structuur. De Canadese hebben hun hoofdkwartier in Oshweken en de Amerikaanse in Onondaga, indiaans grondgebied ten zuiden van Syracuse (vroeger Onondaga, naar de gelijknamige Onondaga-natie, wat vroeger ook het hoofdkwartier is geweest). Ze komen nu nog zeer onregelmatig bij elkaar, eigenlijk alleen maar bij speciale gebeurtenissen. Zoals die van 1990 toen er een opstand uit brak onder de Canadese Mohawk. De inwoners van het ten zuiden van Montreal gelegen Indianenterritorium Kahnawake hielden toen twee maanden een belangrijke aanvoerroute (snelweg) naar Montreal bezet, dit ging niet altijd zonder geweld (Oka).
Nadat het territorium van de Irokezen gekoloniseerd was (grote steden: Buffalo, Syracuse, Albany, Montreal) ging het slecht met de Irokezen, drankmisbruik en andere psychische problemen kwamen erg veel voor. Pas na 1800 kwam er door middel van een nieuwe godsdienstige beweging, genaamd "Handsome lake" (Ontariomeer), naar zijn stichter, weer een opleving bij de Irokezen, ook al waren sommige elementen hieruit op Joods-Christelijke dingen gebaseerd. Deze leer predikte dat de Irokezen weer hun oude waarden en wetten moesten aannemen, waardoor men weer eigenwaarde kreeg. Irokezen bleven moeite houden met de westerse maatschappij waaraan men zich gedwongen moest aanpassen.
Het ging langzaam, maar nu tellen de Irokezen (The Six Nations) in totaal 60.000 mensen, waarvan driekwart in Canada en de rest in de VS. 25.000 daarvan zijn Mohawk (Kanien’kehaka).
De invloed op de VS.
De Irokezen hebben een invloed gehad op het politieke systeem van de Verenigde Staten. Ook in de ontstaansgeschiedenis en enkele culturele elementen zijn enkele Irokese invloeden terug te vinden.
Politiek.
Sommige historici beweren dat het verbond van de Irokezen als voorbeeld heeft gediend voor de Verenigde Staten. In 1744 in Lancaster, Pennsylvania werd er een veertiendaagse conferentie gehouden tussen afgevaardigden van de Britse koloniën Pennsylvania, Virginia en Maryland, en de "Six Nations". Het was hier dat de "royaneh" Canasatego een speech hield tegenover de afgevaardigden van de koloniën. Hij raadde hierin aan dat de koloniën een unie moesten stichten naar het voorbeeld van de ‘Iroquois’ en dat daardoor de koloniën macht zullen krijgen, net zoals de "Six Nations" dit hebben ten opzichte van naburige volken. De unie kwam er inderdaad (1776), maar de invloed op de Amerikaanse politiek ging nog verder. Het Amerikaans congres is bijvoorbeeld mogelijk gebaseerd op het longhousesysteem van de Irokezen. Het huis van afgevaardigden kent namelijk 435 leden gekozen door kiesmannen, zet daar tegenover de 50 afgevaardigden (Royaneh) van de Irokezen die werden gekozen door de clanmothers en je ziet de overeenkomst. De kiesmannen worden door de bevolking aangewezen, de clanmothers door hun eigen clan. Dit is geen toevallige overeenkomst, want door de geschiedenis heen hebben verschillende Amerikaanse filosofen en gezaghebbers hun lof geuit aan het longhouse-systeem, zonder overigens respect te hebben voor de Irokezen zelf, het bleven volgens de kolonisten indianen. Benjamin Franklin bijvoorbeeld, die aanwezig was bij de bijeenkomst in Lancaster (Verdrag van Lancaster) en wordt beschouwd als een van de belangrijkste grondleggers van de Verenigde Staten, schreef in 1751 naar aanleiding van Canasatego's advies aan de koloniën om een unie te vormen, "It would be a very strange thing if Six Nations of ignorant savages should be capable of, forming a scheme for such a union, and be able to execute it in such a manner as that it was subsisted ages, and appears indissoluble; and yet that a like union should be impractible for ten or a dozen English Colonies." Volgens sommigen zou het Amerika van vandaag er zonder de Irokezen anders uitzien.
De invloed gaat op andere terreinen verder. Zonder de Irokezen zou het de Britten misschien niet gelukt om zoveel territorium op de Fransen te veroveren.
Nationale symbolen.
De Verenigde Staten hebben nog meer elementen overgenomen uit de Iroquoi-cultuur. De arend in het Amerikaanse wapen bijvoorbeeld is van oorsprong een belangrijk Irokees symbool. De Haudenosaunee hebben een boom met vier takken die naar elke windrichting wijzen, als symbool van sterkte, vrede en eenheid, met op de top van de boom een arend die uitkijkt over de omgeving om de Haudenosaunee te waarschuwen voor aankomend gevaar. Ook de bundel met dertien pijlen (de dertien oorspronkelijke koloniën) in het Amerikaanse wapen, vastgehouden door de arend, is een Irokees symbool. Zij hadden namelijk als symbool een bundel van vijf pijlen (de vijf naties), waarbij vermeld moet worden dat de Amerikanen oorspronkelijk ook vijf pijlen in de bundel hadden, waarschijnlijk hadden ze in het begin niet door dat dit symbool de vijf naties voorstelde.
Een belangrijk cultureel-religieus gebeuren hebben de Amerikanen overgenomen van zowel de Algonkische als Irokese volkeren, namelijk "Thanksgiving". Thanksgiving was een van de vele rituele activiteiten van de Irokezen. Nadat de maïs-oogst in oktober was opgeslagen om de winter door te komen, bedankte de Irokees de Maker (de Schepper) voor alles wat hij de Irokezen heeft gegeven. Het tegenwoordige moderne Thanksgiving wordt ook in oktober, nadat de oogst helemaal is binnengehaald, gevierd. De christenen danken dan God omdat hij de Amerikanen in hun gevecht tegen de Amerikaanse "wildernis" heeft geholpen. Men eet dan gerechten die oorspronkelijk alleen in Amerika voorkwamen, zoals kalkoen, maïs, aardappelen en pompoen. Thanksgiving is een voorbeeld van een culturele invloed van de Irokezen, maar er zijn nog meer voorbeelden te noemen. Natuurlijk hebben de Irokezen niet de enige culturele invloed geleverd, ook andere indianenvolken hebben elementen in de Amerikaanse cultuur geïntroduceerd; toch is de Irokese invloed zeer aanzienlijk geweest.

</doc>
<doc id="18591" url="https://nl.wikipedia.org/wiki?curid=18591" title="Capaciteit">
Capaciteit

Capaciteit heeft de betekenis van "vermogen tot opslaan" of "vermogen tot verwerken". 
Het begrip capaciteit wordt in verschillende situaties toegepast, zoals:

</doc>
<doc id="18596" url="https://nl.wikipedia.org/wiki?curid=18596" title="Seneca">
Seneca



</doc>
<doc id="18598" url="https://nl.wikipedia.org/wiki?curid=18598" title="Condensator">
Condensator

Een condensator is een elektrische component waarin aan de ene zijde elektrische lading opgeslagen kan worden, met gelijktijdige opslag van de tegengestelde lading aan de andere zijde. Wanneer gesproken wordt van de lading van een condensator wordt bedoeld de lading aan een referentiezijde, per saldo is de lading van de condensator nul. Afhankelijk van het type condensator kan de lading aan de referentiezijde zowel positief als negatief zijn, er is symmetrie tussen beide zijden, of alleen positief bij een elektrolytische condensator. Deze raakt bij een negatieve spanning aan deze zijde beschadigd.
Een condensator is opgebouwd uit twee geleiders met een relatief groot oppervlak die zich dicht bij elkaar bevinden en gescheiden zijn door een niet-geleidend materiaal of vacuüm, het diëlektricum.
Wanneer de ene geleider positief geladen wordt ten opzichte van de andere, verplaatsen de aan moleculen in het diëlektricum gebonden elektronen zich een beetje naar de positief geladen geleider. De naam is afgeleid van het Latijn "condensare": samenpersen, wat betrekking op de ladingen heeft, die samengeperst worden bij de polen (platen) van de condensator.
Geschiedenis.
De eerste condensator was de Leidse fles: een glazen fles gevuld met geleidend water met tinfolie aan de buitenkant en in latere typen ook aan de binnenkant. De capaciteit was van de orde van 7 nF. De fles werd uitgevonden door de Duitser Ewald Georg von Kleist in oktober 1745; onafhankelijk van hem schijnt Pieter van Musschenbroek in 1744 al een soortgelijke uitvinding gedaan te hebben aan de Universiteit Leiden, vandaar de naam van de fles.
Er staat in de Schulhistorische Sammlung in Bremerhaven een voorbeeld van een condensator, die aan het begin van de 20e eeuw in het onderwijs werd gebruikt met lucht en glas als diëlektricum.
Capaciteit.
Naarmate een condensator lading opneemt, stijgt de spanning over de condensator. Het vermogen van een condensator om lading op te slaan, het aantal coulomb per volt, heet de capaciteit van de condensator en wordt gemeten in de eenheid farad; De capaciteit is afhankelijk van
Vroeger werd de capaciteit van condensatoren wel in centimeters uitgedrukt, in het Gemengde stelsel van Gauss. Dat is niet zo verwonderlijk: de capaciteit is voornamelijk van de vorm van de condensator afhankelijk: het plaatoppervlak gedeeld door de afstand, met een dimensieloze factor, de permittiviteit, de diëlektrische constante εr, voor het diëlektricum. 1 cm ≈ 1,11 pF.
De gebruikelijke voorvoegsels worden in dit geval achterwege gelaten; zo kan men een condensator van 10.000 cm aantreffen, niet 100 m. Een dergelijke condensator bestaat bijvoorbeeld uit twee platen van 1 m² op een onderlinge afstand van 1 cm, of, praktischer, twee platen van 1 cm² op een onderlinge afstand van 1 µm.
Diëlektricum.
De geleiders zijn van elkaar geïsoleerd, maar in de praktijk laat het materiaal in de tussenruimte (het diëlektricum) toch een kleine lekstroom door. In schakelschema's wordt dit in rekening gebracht middels een grote weerstand die parallel staat aan de condensator. Bovendien is er een bovengrens aan de sterkte van het elektrisch veld dat tussen de geleiders van een condensator kan worden aangelegd: de doorslagspanning.
De isolerende tussenstof tussen de platen van een condensator kan zijn:
Condensator en spoel.
De elektrische tegenhanger van de condensator is de spoel. Terwijl een ideale condensator een oneindig grote weerstand vormt voor gelijkstroom en voor een wisselstroom een impedantie die kleiner wordt naarmate de frequentie toeneemt, is een ideale spoel juist een volmaakte geleider voor gelijkstroom, terwijl zijn impedantie toeneemt met de frequentie van een wisselstroom. Condensatoren en spoelen worden toegepast in scheidingsfilters, die wisselstroomsignalen afhankelijk van hun frequentie doorlaten of tegenhouden.
Basisformules.
Een condensator kan aan de ene zijde elektrische lading opslaan, met gelijktijdig opslaan van de tegengestelde lading aan de andere zijde. Dit vermogen wordt de capaciteit van de condensator genoemd en uitgedrukt in de eenheid farad (symbool F). Een condensator die een lading van 1 coulomb aan de ene zijde bevat terwijl aan die zijde de elektrische potentiaal 1 volt hoger is dan aan de andere zijde, heeft een capaciteit van 1 farad.
Wanneer over de lading van een condensator wordt gesproken, wordt daarmee de lading aan een referentiezijde bedoeld. Dienovereenkomstig wordt de spanning over een condensator positief gerekend als die aan de referentiezijde hoger is. Deze is rechtevenredig met de lading op de condensator. Het verband tussen de spanning formula_1 in volt en de lading formula_2 in coulomb wordt gegeven door:
waarin formula_4 de capaciteit van de condensator in farad is.
De energie in joule van een condensator met lading formula_2 is de energie die nodig is om de condensator vanaf lading 0 op te laden. Het toevoeren van een kleine lading formula_6 kost een energie formula_7. Integreren van formula_8 tot formula_9 levert de totale energie formula_10:
Plaat- en elektrolytische condensator.
Het meest voorkomende model voor de werking van condensatoren is de plaatcondensator.
Het symbool, twee evenwijdige strepen, is daarvan afgeleid.
De capaciteit van een plaatcondensator is zeer beperkt. Het ontwerp van veel condensatoren is dan ook gericht op verhoging van de capaciteit door:
Voor de eenvoudigste condensator, de plaatcondensator, is de capaciteit als volgt te berekenen. De platen zijn overal gelijk (nemen we aan) en hebben een oppervlakte formula_12 en een ladingsdichtheid
op het oppervlak van de platen. Als de afmeting van de platen veel groter is dan hun tussenafstand formula_14, is het elektrische veld rond het midden van de condensator gelijk aan
met formula_16 de permittiviteit van de tussenstof (diëlektricum). De spanning is gedefinieerd als de lijnintegraal van het elektrische veld tussen de platen
Met formula_18 volgt
De capaciteit van de condensator is recht evenredig met de oppervlakte formula_12 van de platen en omgekeerd evenredig met de afstand formula_14 tussen de platen. Verder is de capaciteit recht evenredig met de permittiviteit formula_16 van het diëlektricum.
Een belangrijke uitvoering, speciaal voor grote capaciteiten, is de elektrolytische condensator (elco). Deze bestaat uit twee opgerolde (voor groot oppervlak) lagen aluminiumfolie gescheiden door papier of poreuze kunststof, gedrenkt in een elektrolyt. De elektrolyt maakt het papier geleidend, waardoor dat deel uitmaakt van een van de "platen". Het diëlektricum wordt gevormd door aluminiumoxide op een van beide platen. Aluminiumoxide is uiterst dun waardoor de capaciteit zeer hoog is. Nadeel is dat het oxide in stand wordt gehouden door de aangebrachte spanning. Elektrolytische condensatoren zijn daardoor "gepoold": ze hebben een plus- en een minpool. Bij omkeren van de spanning wordt het diëlektricum vrij snel afgebroken, waarna de condensator 'doorslaat' en er kortsluiting ontstaat.
Vorm en uitvoering.
Door zijn mechanische constructie en de gebruikte materialen bestaan er veel verschillende soorten condensatoren. Zo zijn er verschillen in vorm en in gebruikte techniek. Er zijn de verschillende vormen.
Vlakke of plaatcondensator.
Een condensator, die uit twee vlakke platen bestaat met oppervlakte formula_12 op een onderlinge afstand formula_14 en gescheiden door een vacuüm heeft, verondersteld dat de randeffecten worden verwaarloosd, een capaciteit 
Hierin is 
de elektrische veldconstante. formula_4 wordt in farad geschreven, formula_12 in m2 en formula_14 in m.
Het volume is formula_30 zodat de energiedichtheid formula_31 gegeven wordt door:
met formula_33 de elektrische veldsterkte tussen de platen.
Bolvormige condensator.
De capaciteit van een condensator bestaande uit twee concentrische sferen met stralen formula_34 en formula_35 wordt gegeven door
Cilindervormige condensator.
De capaciteit van een condensator bestaande uit twee concentrische cilinders met stralen formula_34 en formula_35, en lengte formula_39 wordt gegeven door
Uitvoering.
De voornaamste karakteristieken die bepalen hoe condensatoren worden uitgevoerd zijn: de capaciteit, de tolerantie, verlieshoek, toegelaten temperatuur en spanning (waaronder de polariteitsgevoeligheid), stabiliteit en fysieke afmetingen.
Er zijn verschillende typen condensatoren:
Gelijk- en wisselstroom.
Een condensator beïnvloedt het vloeien van elektrische stroom. Voor gelijkstroom is hij een blokkade: er vloeit slechts een stroom door de oplaadweerstand totdat de condensator opgeladen is. Bij een aangelegde wisselspanning wordt de condensator afwisselend geladen, ontladen en tegengesteld geladen, waardoor schijnbaar stroom wordt doorgelaten; in het circuit waarin de condensator is opgenomen loopt een wisselstroom.
Gelijkstroomschakeling: op- en ontladen.
Opladen.
Een serieschakeling met een weerstand, een condensator, een schakelaar en een gelijkspanningsbron die een spanning formula_41 levert, kan gebruikt worden om een condensator op te laden.
Als de condensator aanvankelijk ongeladen is en de schakelaar wordt gesloten op het tijdstip formula_42, wordt over een periode formula_43 door een stroom formula_44 een hoeveelheid lading formula_45 aan de platen van de condensator toegevoegd, gelijk aan:
Gegeven de capaciteit formula_4 van de condensator is de spanning formula_48 over de condensator op het tijdstip formula_43 dus:
Uit de spanningswet van Kirchhoff en de wet van Ohm volgt:
waarin formula_52 de spanning over de weerstand is.
Door de laatste vergelijking te differentiëren naar tijd en te vermenigvuldigen met formula_4 ontstaat een eerste-orde lineaire differentiaalvergelijking met constante coëfficiënten formula_54 en formula_4:
met als oplossing:
Voor formula_58 is de spanning over de condensator nog 0 V en de spanning over de weerstand formula_59, zodat
Dus is
en
Het product formula_63 wordt de tijdconstante van het systeem genoemd.
Terwijl de spanning over de condensator toeneemt, neemt de spanning over de weerstand en de stroom door de hele schakeling exponentieel af.
Ontladen.
Het omgekeerde geval, de ontlading van een geladen condensator met spanning formula_41 over een weerstand formula_54 (dus zonder spanningsbron in het circuit, en met de schakelaar gesloten), verloopt ook exponentieel. Nu is:
Omdat voor de lading op de condensator geldt formula_67, is
zodat
met als oplossing:
Complexe impedantie.
Over een condensator met capaciteit formula_4 is de aangelegde spanning formula_1 een enkele sinusgolf met hoekfrequentie formula_73, complex geschreven als:
De stroom formula_75 door de condensator is de ladingsverandering, dus
Blijkbaar is
Hierin is
de (complexe) impedantie van de condensator, de zogenaamde capacitantie. Dit is een uitbreiding van de wet van Ohm.
Zo is bijvoorbeeld de complexe impedantie van een condensator met capaciteit formula_79µF bij een frequentie formula_80Hz gelijk aan:
Vanwege de imaginaire factor formula_82 loopt de stroom formula_83 90° in fase voor — 'ijlt voor' — op de spanning formula_1. Het complexe elektrisch vermogen, formula_85, dat geleverd wordt is daarom nul. In de praktijk zal een condensator een lekstroom hebben tussen de platen, die kan worden verrekend door een parallelle weerstand formula_86. De complexe impedantie wordt dan:
Dit kan herschreven worden als
De fasedraaiing formula_89 is dan kleiner dan 90° (want formula_90) en er wordt wel elektrisch vermogen gedissipeerd. De factor formula_91 heeft de dimensie tijd, uitgedrukt in seconden als formula_86 in Ω en formula_4 in F gemeten is. Deze tijdconstante speelt een herkenbare rol bij stapsgewijze verandering van de spanning over een condensator.
Vervangingscapaciteit.
Parallelschakeling.
Voor de vervangingscapaciteit formula_94 bij parallelschakeling van formula_95 condensatoren met capaciteiten formula_96 worden de afzonderlijke capaciteiten opgeteld, omdat de spanningen over de condensatoren gelijk zijn maar de lading zich verdeelt. Voor elk van de condensatoren geldt namelijk
zodat voor de totale capaciteit formula_94 geldt
Serieschakeling.
Bij de serieschakeling is de lading formula_2 op elke condensator hetzelfde, de spanning formula_1 over de serieschakeling daarentegen is de som van de spanningen formula_102 over de afzonderlijke condensatoren:
De vervangingscapaciteit formula_104 bij serieschakeling van formula_95 condensatoren met capaciteiten formula_96 is dus:
of anders geschreven:
De berekening is analoog aan de berekening bij parallelle weerstanden.
Uitgewerkt voor twee in serie geschakelde condensators geeft dit
Aanduiding van de capaciteit.
Bij bepaalde condensatoren wordt de capaciteit expliciet op de behuizing vermeld, inclusief de eenheid, bijvoorbeeld 470 μF, bij andere zonder de eenheid en dan is de impliciet aangenomen eenheid de picofarad. Indien er gebruik wordt gemaakt van een kleurcodering voor elektronica is het systeem bij de eerste drie banden (geteld vanaf de bovenkant/buitenkant van de condensator) analoog aan dat van de weerstand, dus de eerste band geeft de tientallen, de tweede band de eenheden en de derde band de vermenigvuldigingsfactor (macht van 10) weer, dit alles in picofarad. Een vierde band kan de tolerantie weergeven zoals bij weerstanden, en de vijfde band de maximaal toegelaten spanning. Bij een opdruk met drie cijfers zonder expliciet aangegeven eenheid is ook het derde cijfer de vermenigvuldigingsfactor (macht van 10). Een keramische condensator met bijvoorbeeld opdruk 104 heeft een capaciteit van 10 × 104 = 100.000 pF = 100 nF = 0,1 μF.
Verder kan de capaciteit van condensatoren gemeten worden met speciale capaciteitsmeters, die vaak ook onderdeel zijn van multimeters. Ook zijn LC-meters verkrijgbaar, waarmee men zowel condensatoren als spoelen kan doormeten.
Toepassingen.
Condensatoren worden veel gebruikt in elektronische schakelingen, onder meer:

</doc>
<doc id="18599" url="https://nl.wikipedia.org/wiki?curid=18599" title="Christelijk">
Christelijk



</doc>
<doc id="18600" url="https://nl.wikipedia.org/wiki?curid=18600" title="Radio Atlanta">
Radio Atlanta

Radio Atlanta was een zeezender die uitzond vanaf de Mi Amigo (ex Radio Nord schip Bonjour) van 27 april 1964 tot 2 juli 1964. De "station call" luidde "The station that's rocking the nation!". 
Op 9 mei 1964 fuseerde Radio Atlanta met Radio Caroline, de zender van Ronan O'Rahilly, uitzendend vanaf MS Caroline (vorige naam: MS Frederica). 
Radio Atlanta veranderde van naam in Radio Caroline South en bestreek met haar uitzendingen voor de kust van Frinton-on-Sea het zuidelijk deel van Engeland, terwijl MS Caroline onder de naam Radio Caroline North uitzendingen voor het noordelijke deel van Engeland ging verzorgen vanaf een ankerplaats voor de stad Ramsey (op het eiland Man). Golflengte van beide zenders was 199 meter.

</doc>
<doc id="18601" url="https://nl.wikipedia.org/wiki?curid=18601" title="Iroquois">
Iroquois



</doc>
<doc id="18602" url="https://nl.wikipedia.org/wiki?curid=18602" title="Gedrukte bedradingskaart">
Gedrukte bedradingskaart



</doc>
<doc id="18603" url="https://nl.wikipedia.org/wiki?curid=18603" title="Printplaat">
Printplaat

Een printplaat, gedrukte bedrading of gedrukte schakeling is een plaat van isolatiemateriaal die dient als drager voor elektronische componenten, waarop koperen bedradingen, genaamd "sporen", zijn aangebracht ter verbinding van die componenten. In het Engels wordt een printplaat een "printed circuit board" (PCB) of "printed wiring board" (PWB) genoemd. De sporen worden meestal aangebracht door middel van frees- of etstechnieken. 
PWB, PCB of PCBA.
Het onderscheid tussen een 'printed wiring board (PWB)' en een 'printed circuit board (PCB)' wordt door het IPC als volgt omschreven:
Een PWB is een printplaat die enkel als doorverbindend element wordt gebruikt.
De afkorting PCB (Printed Circuit Board) wordt binnen het IPC gedefinieerd als een PWB die, naast doorverbindingen, ook elektronische functies bevat.
Voorbeelden van elektronische functies op een PWB:
Een PCBA (Printed Circuit Board Assembly) is dan de benaming voor een PCB inclusief de daarop gesoldeerde componenten. In de praktijk spreekt men vrijwel altijd van een 'pcb' of 'printed circuit board'.
Montage.
In radio- en televisietoestellen gefabriceerd voor 1960, evenals in de eerste elektronische computers, werden de onderdelen nog met elkaar verbonden door er met de hand draden aan te solderen, door onderdelen aan de buisvoet van de elektronenbuizen en aan draadsteunen te solderen. Dit was een zeer tijdrovend productieproces, waarbij gemakkelijk fouten werden gemaakt. Met de introductie van de printplaat werd het mogelijk om nagenoeg alle elektronische onderdelen hierop vast te solderen.
Materiaal.
Een printplaat bestaat uit een sterke, isolerende drager. Voor ca. 1975 werd het broze, bruine pertinax gebruikt, dat ook nu nog in goedkope apparaten uit Oost-Azië wordt toegepast. Sinds die tijd worden printplaten overwegend uit met glasvezel versterkte kunsthars (epoxyhars) gefabriceerd. De standaardkleur is geel-groen ('naturel'), maar ook andere kleuren, zoals melkwit, rood en blauw komen voor. Afhankelijk van de toepassing en het aantal inwendige lagen ligt de dikte tussen ongeveer 0,5 en 2,0 mm. In de industrie worden platen met afmetingen tot wel 1230×2470 mm verwerkt. Inmiddels bestaan er vele soorten printmateriaal, elk met specifieke eigenschappen. Het meest toegepast is het zeer sterke FR 4, waarbij "FR" staat voor vlamvertraging ("flame retardant"). Het raakt niet beschadigd bij 260 °C gedurende 60 minuten, 288 °C gedurende 15 minuten of 300 °C gedurende 3 minuten. FR 1 is gemaakt van geperst papier in fenol en FR 2 (pertinax) van katoen in fenol; beide zijn echter nogal breekbaar. FR 5 is een verbeterde versie van FR 4 met betrekking tot de brandwerendheid. CEM 1- en CEM 3-platen bestaan uit een combinatie van glasvezel, papier (kern) en epoxy. Voor zeer kritische toepassingen bestaat er ook printmateriaal uit teflon, polyimide en keramiek, en met sporen uit goud.
Stijf of flexibel.
De meeste printplaten zijn stijf, maar er zijn ook flexibele soorten, die voornamelijk worden toegepast in kleine apparaten zoals digitale camera's, gehoorapparaten en afstandsbedieningen. Er zijn ook flexibele printplaten die er tegen kunnen om duizenden malen gebogen te worden. Deze worden gebruikt om bewegende onderdelen, zoals printerkoppen, aan te sluiten.
Een, twee of meer lagen.
Bij een enkelzijdige printplaat worden over het algemeen de componenten aangebracht op de zijde waar niet de printsporen zitten. Men spreekt van de printzijde en de componentenzijde. De componenten zijn met gaatjes in de plaat op de kopersporen gesoldeerd, waardoor de kopersporen niet gemakkelijk zullen loslaten. Bij een dergelijke printplaat ontstaat het probleem hoe de sporen elkaar kunnen kruisen. Vaak ziet men dan ook dat de sporen met grote omwegen lopen, wat vooral bij hoogfrequenttoepassingen niet gunstig is. Soms is het onvermijdelijk dat men een brug maakt, een korte verbinding via een draadje aan de componentenzijde van de printplaat.
Moderne printplaten zijn haast altijd dubbelzijdig, dus met printsporen aan elke kant. Meestal ziet men dat de sporen aan de ene kant overwegend in de lengterichting van de plaat lopen en aan de andere kant overwegend in de breedterichting. De gaatjes in de printplaat zijn inwendig gemetalliseerd, zodat bij elk gaatje de sporen aan boven- en onderzijde met elkaar verbonden zijn.
Er bestaan ook meerlaagse printplaten ("multilayer"). Een dergelijke printplaat bestaat uit een aantal dunne, slappe vellen met kopersporen. Tijdens het fabricageproces worden een aantal vellen op elkaar gelijmd, waardoor een stevig geheel ontstaat. Zodoende ontstaat een compacte printplaat met kruisende verbindingen. Door middel van zogenoemde "via's", gaten door alle of meerdere lagen heen, die inwendig van een koperlaagje worden voorzien, worden de noodzakelijke onderlinge verbindingen gemaakt (het zogenoemde "doormetalliseren"). Inwendige verbindingen, die dus niet aan de oppervlakte uitkomen, noemt men "verborgen via's" (Engels: "buried vias"). Inwendige verbindingen die maar aan één zijde aan de oppervlakte uitkomen, noemt men "blinde via's".
Koperdikte.
De meest gebruikelijke laagdikte van de kopersporen op een print is 35 µm. Dit vindt zijn oorsprong in de niet-metrische waarde "oz (ounce) per square foot". 1 oz koper uitgespreid over 1 foot2 geeft een koperlaagdikte van ca. 34 µm. 
In de huidige PCB-industrie wordt de koperlaagdikte bij voorkeur uitgedrukt in µm. Andere gebruikelijke waardes zijn 12 µm, 18 µm, 70 µm, 105 µm.
Opbouw.
Op een of beide zijden van de printplaat bevinden zich kopersporen. Deze vormen de elektrische verbindingen tussen de op de printplaat aangebrachte onderdelen. Door elektronische onderdelen op een printplaat aan te brengen werd het mogelijk alle onderdelen in één keer vast te solderen, door de printplaat over een soldeerbad te laten lopen.
Ontwerp.
Voor de opkomst van CAD-CAM-systemen werden printplaten met de hand ontworpen door op doorschijnend papier de schakeling te tekenen. Dit was een tijdrovend proces. Sinds ca. 1985 is de computer het belangrijkste gereedschap bij het fabricageproces. Met behulp van PCB-ontwerpprogramma's kunnen printplaten ontworpen worden, eventueel zelfs vanaf een elektronisch schema. Daarbij kan de schakeling soms zelfs van tevoren softwarematig gecontroleerd worden en kan de ruimte zo efficiënt mogelijk worden benut.
Fabricage.
Printplaten worden meestal geëtst maar voor prototypen soms ook wel gefreesd.
In het geval van etsen bestaat het ruwe materiaal uit de drager met daarop een dunne laag (30 tot 60 μm) koper. Daarbovenop bevindt zich een lichtgevoelige laag. Door belichting met uv-licht wordt het ontwerppatroon in deze laag gebrand. Daar waar de printplaat belicht is, kan door ontwikkelen met natronloog de lichtgevoelige laag verwijderd worden.
Daarna wordt de printplaat met etsvloeistof zoals ijzerchloride, natriumpersulfaat, ammoniumpersulfaat of een mengsel van zoutzuur en waterstofperoxide geëtst.
Het etsbad zal koper wegetsen op de plaats waar de lichtgevoelige laag is verdwenen. Er blijven printbanen over die de verschillende elektronische componenten met elkaar zullen verbinden.
Nadat de eventuele gaten zijn geboord en eventuele doormetalliseringen zijn aangebracht wordt er nog een soldeermasker over de sporen aangebracht. Deze laag (een laklaag) bedekt uitsluitend de delen die niet later gesoldeerd worden en dient ter bescherming van de dunne koperpatronen (ter vermijding van oxidatie en van kortsluiting tussen de sporen onderling). Tevens voorkomt hij vochtopname door de printplaat. Tot slot wordt meestal nog een printopdruk aangebracht, een symbolische weergave van de te plaatsen componenten en hun nummering en dergelijke. Hierna is de printplaat af en kan deze van onderdelen voorzien worden.
Plaatsen van de onderdelen.
Het plaatsen van onderdelen wordt vaak met het germanisme "bestukken" aangeduid.
Er bestaan grofweg twee manieren om onderdelen op een printplaat te monteren: through-hole, waarbij voor elke component twee of meer gaten geboord moeten worden, en Surface Mounted Device (SMD), op het oppervlak gemonteerd onderdeel, waarbij de componenten rechtstreeks op de print gesoldeerd worden. SMD-componenten zijn doorgaans veel kleiner dan hun through-hole-tegenhangers.
Through-hole wordt nog steeds veel gebruikt door hobbyisten die zelf hun schakeling bouwen op een stukje experimenteerprint, maar ook in de professionele sector wordt voor through-hole gekozen als de stroomsterkte of de mechanische eisen te hoog zijn voor SMD.
Om de elektronische onderdelen op een printplaat te monteren worden meestal automatische plaatsings- of bestukkingsmachines ("Pick and Place") gebruikt. Voor kleine through-holecomponenten, die een axiale (cilinder)vorm hebben waarbij de draden aan beide kanten uitsteken, gebeurt dat in twee stappen. In de eerste stap worden in een zogenaamde sequencer de verschillende onderdelen, die elk op rollen in stations hangen, geselecteerd en in de volgorde waarin ze geplaatst gaan worden, met tape aan elkaar bevestigd, en op een nieuwe haspel gewikkeld. In de plaatsingsmachine wordt telkens een onderdeel van de door de sequencer gevormde band geknipt, de draden worden omgebogen, door de gaten in de printplaat gestoken en aan de onderkant omgebogen. De printplaat wordt hierbij door een numerieke besturing (x-y-tafel) verplaatst, en kan zo nodig ook gedraaid worden. De plaatsingskop beweegt alleen op en neer.
Grote onderdelen zoals grote condensatoren, grote spoelen en transformators worden meestal met de hand op de printplaat gezet, maar dat kan ook met een robot gebeuren. Er zijn ook semiautomatische bestukkingsmachines voor dit doel. Daarbij worden de onderdelen van tevoren in bakjes gedaan. Voor elke component geeft de machine met lichtvlekjes aan, in welke gaten de pennen van de component gestoken moeten worden, en is alleen het bakje met de juiste component bereikbaar. Deze machines zetten, net als de robotplaatsingsmachines, de onderdelen aan de onderkant vast, door de draden of pennen om te buigen, zodat ze tijdens het transport naar de soldeermachine er niet af kunnen vallen.
Plaatsingsmachines voor SMD-componenten halen de onderdelen die geplaatst moeten worden direct uit stations en drukken ze op de printplaat. Daarbij kan zowel de printplaat worden verplaatst als de arm die de onderdelen plaatst. Afhankelijk van het volgende soldeerproces zijn er van tevoren lijmdruppeltjes op de printplaat aangebracht (bij golfsolderen), of kleverige soldeerpasta (bij reflowsolderen).
Solderen.
Voor het machinaal solderen van de geplaatste elektronische componenten op een printplaat worden twee technieken veel gebruikt.
De oudste is het soldeerbad. Hierbij worden de te solderen printplaten geplaatst op een drager (carrier) op een transportband, die meestal bestaat uit kettingen, die aan weerszijden van de transportbaan lopen. De onderzijde van de printplaat wordt eerst van een vloeimiddel (flux) voorzien, dan voorverwarmd en komt dan in contact met een vloeibare golf van een gesmolten tinlegering. Nadat de printplaten de golf gepasseerd zijn, krijgt het nog vloeibare metaal de tijd om af te koelen. Aan het eind van de band kunnen de gesoldeerde producten van de band worden afgenomen.
SMD-onderdelen kunnen ook door reflowsolderen worden gesoldeerd. Daarbij wordt, voordat de onderdelen op de printplaat worden gezet, een soldeerpasta op de soldeervlakjes van de printplaat aangebracht. Daarna worden de onderdelen op de printplaat gezet. In een zogenaamde reflow-oven wordt de printplaat nu zover verwarmd dat de soldeerpasta smelt. Na afkoeling van de pasta zitten de onderdelen vastgesoldeerd. Een reflowsoldeeroven moet per product nauwkeurig worden afgesteld.
Soldeermaterialen.
Vanouds werd een tin-loodlegering toegepast voor het solderen. Vanaf juli 2006 verbiedt de RoHS-richtlijn het gebruik van lood in de solderingen. Er zijn enkele uitzonderingen, bijvoorbeeld medische en militaire apparatuur. Er worden nu meestal tin-zilver-koperlegeringen toegepast, bijvoorbeeld SAC305, tin met 3% zilver en 0,5% koper. Om met dit materiaal te kunnen solderen moet de soldeertemperatuur 15 à 20 °C hoger worden ingesteld dan voor de vroeger gebruikte tin-loodlegeringen. Dit betekent ook dat de te solderen onderdelen en de printplaten deze hogere temperaturen moeten kunnen verdragen. Elektronische componenten die aan de RoHS-eis voldoen verdragen de hogere temperaturen, maar voor de printplaat moet soms een beter materiaal worden toegepast.
Evolutie.
Door de miniaturisatie en gestuwd door het succes van de mobiele telefoon is men er toe gekomen printplaten met nog meer lagen te vervaardigen; dit kan oplopen tot 24 lagen bij bijvoorbeeld een moederbord. 
Ook het aantal bruikbare productie- en montagetechnieken van zowel de PCB's als de componenten is nog steeds sterk in ontwikkeling. Een voorbeeld hiervan is het Partial Wave Soldering (PWS), waarbij de hitte veel plaatselijker wordt toegepast dan bij het traditionele golfsolderen; een ander voorbeeld is de Hotbar Reflow-technologie, waarbij twee voorvertinde componenten op elkaar worden gedrukt en met behulp van zowel hitte als druk aan elkaar worden verbonden.

</doc>
<doc id="18605" url="https://nl.wikipedia.org/wiki?curid=18605" title="PCB">
PCB



</doc>
<doc id="18606" url="https://nl.wikipedia.org/wiki?curid=18606" title="Jan Terlouw">
Jan Terlouw

Jan Cornelis Terlouw (Kamperveen, 15 november 1931) is een Nederlands schrijver, natuurkundige en voormalig politicus voor D66.
Jeugdjaren.
Jan Terlouw werd geboren als het tweede kind van ds. Jan Cornelis Terlouw sr. (1904-1987) en Grietje (Gré) Terlouw-Stein (1909-1998); hij werd vernoemd naar zowel zijn vader als zijn grootvader Jan Cornelis Terlouw (1845-1925). Zijn zus was anderhalf jaar ouder. Hierna werden er in het gezin Terlouw nog drie kinderen geboren, onder wie een tweeling.
De familie verhuisde na Jans geboorte een aantal keer kort na elkaar. Terlouw groeide op in de Veluwse dorpen Garderen en Wezep, waar zijn vader Gereformeerde Bonds-predikant was. Tijdens de Tweede Wereldoorlog verbleef het gezin Terlouw in Wezep, een periode die een grote invloed op Jan Terlouws persoonlijke ontwikkeling had. Jan Terlouw maakte van zeer nabij de deportatie van een joodse klasgenoot mee en enkele bombardementen. Duitse legerofficieren hadden vanaf 1941 inkwartiering in het huis van de Terlouws. Tijdens de hongerwinter hielp hij langskomende trekkers.
Jan Terlouw had tijdens de oorlog noodgedwongen moeten stoppen met het volgen van onderwijs, en hervatte dit direct na de bevrijding. Hij ging naar de hbs aan het Christelijk Lyceum in Zwolle en vanaf 1946 aan het latere Marnix College in Ede, nadat hij met zijn familie naar Otterlo was verhuisd.
Terlouw behaalde in 1948 op 16-jarige leeftijd zijn hbs-diploma. Datzelfde jaar begon hij aan zijn studie wis- en natuurkunde aan de Universiteit Utrecht, waar hij in 1956 voor zijn doctoraalexamen slaagde. Tijdens zijn studie vervulde hij zijn eerste echte bestuursfunctie, als bestuurslid van studievereniging A-E, voorloper van het huidige A-Eskwadraat. Na het vervullen van de dienstplicht deed hij van 1958 tot 1971 wetenschappelijk onderzoek. Terlouw promoveerde in 1964 op onderzoek naar kernfusie aan het FOM-Instituut voor Plasmafysica Rijnhuizen. De titel van zijn proefschrift was "Experimental study of a highly ionized steady-state cesium plasma". Van 1960 tot 1962 deed Terlouw onderzoek aan het MIT in Cambridge (Massachusetts, USA) en van 1965 tot 1966 aan het KTH in Stockholm.
Politieke carrière.
Jan Terlouw werd hierna actief in de politiek.
Na begin 1967 lid te zijn geworden van D66, werd Terlouw actief in de Utrechtse gemeentepolitiek. Hij hield zich, net als D66 in die tijd, veel bezig met het betrekken van de Utrechtse burger bij de politiek. Hij was gemeenteraadslid in Utrecht in de periode 1970-1971. Bij de gemeenteraadsverkiezing van 1970 was Terlouw de tweede persoon op de lijst, omdat hij zichzelf nog te onervaren vond om lijsttrekker te worden. Na de verkiezingen werd hij fractievoorzitter en bemoeide zich veelal met milieuproblematiek, waaronder de problemen die speelden rond het nieuw te bouwen winkelcentrum Hoog Catharijne. De politiek interesseerde Terlouw zodanig dat hij besloot te stoppen met zijn wetenschappelijke werk om al zijn tijd hieraan te besteden. Hij werd actief in de Haagse politiek en stelde zich kandidaat voor een zetel namens D'66 tijdens de Tweede Kamerverkiezingen van 1971. Terlouw kreeg de tiende plaats op de kieslijst. Tijdens de verkiezingen behaalde D66 elf zetels, een winst van vier zetels, en Terlouw kwam in de Tweede Kamer.
1971-1981: Tweede Kamerlid.
Jan Terlouw was Tweede Kamerlid in de periode 1971-1981. In de Tweede Kamer hield hij zich voornamelijk bezig met economie, energie en milieu. Vanwege zijn achtergrond als bètawetenschapper werd hij gezien als autoriteit op het gebied van technologie en milieu. Hij hield zich bezig met het beleid rond de aardolie- en aardgaswinning, waarbij werd gekeken of er kon worden geboord in de Waddenzee, de Veluwe en de Noord-Hollandse duinen. Door de oliecrisis van 1973 kwamen deze onderwerpen steeds meer op de politieke agenda. Ook wist hij aandacht te genereren voor de discussie over de afsluiting van de Oosterschelde. Deze discussie leidde uiteindelijk tot de aanleg van de Oosterscheldekering.
Na de val van het kabinet Biesheuvel I werden er Tweede Kamerverkiezingen gehouden in november 1972. Hierbij kwam Terlouw op de zesde plaats op de kieslijst. Dit bleek precies voldoende te zijn want D66 ging terug van elf naar zes zetels in de Tweede Kamer. Ondanks het verlies werd er, door de samenwerking met de PvdA en de PPR in Keerpunt '72, na een kabinetsformatie van 151 dagen het kabinet Den Uyl gevormd. Naast D66, de PvdA en de PPR werd dit kabinet gevormd door de confessionele partijen ARP en KVP. Na het terugtreden van Hans van Mierlo als fractievoorzitter door een verschil van inzicht met de rest van de fractie over de te kiezen koers werd Terlouw in september 1973 gekozen tot fractievoorzitter. Terlouw was, in tegenstelling tot Van Mierlo, een tegenstander van verregaande samenwerking met progressieve partijen waaronder de PvdA en plannen hiervoor werden dan ook niet verder doorgezet. Tijdens zijn fractievoorzitterschap vertrok Wil Wilbers naar het ministerie van CRM, Anneke Goudsmit door onenigheid over het abortusstandpunt en splitste haar opvolger Govert Nooteboom zich af als eenmansfractie.
D66 behaalde in deze periode slechte resultaten. Tijdens de Provinciale Statenverkiezingen in maart 1974 behaalde D66 slechts een procent van de stemmen en tijdens de Gemeenteraadsverkiezingen in mei 1974 slechts een half procent. Hoewel D66 in het kabinet Den Uyl zat, werd in september 1974 tijdens een partijcongres gestemd over opheffing van de partij. Terlouw was hier in eerste instantie voor, maar liet zich door voorzitter Jan ten Brink ompraten om tegen te stemmen. Uiteindelijk stemde 55 procent van de aanwezigen voor opheffing van de partij, maar hiervoor was een tweederde meerderheid vereist. In oktober 1976 maakte Terlouw bekend zich niet beschikbaar te stellen als lijsttrekker. Aangezien er geen alternatief was voor het lijsttrekkerschap, werd tijdens een partijcongres in november 1976 een beroep gedaan op Terlouw om zich toch beschikbaar te stellen. Hij besloot te blijven, mits D66 in drie maanden tijd 66.666 handtekeningen wist te verzamelen en 1666 nieuwe leden kreeg. Uiteindelijk werden het bijna 90.000 handtekeningen en 4410 nieuwe leden. Terlouw stelde zich hierop beschikbaar als lijsttrekker.
D66 deed met het verkiezingsprogramma 'Het redelijk alternatief' mee aan de Tweede Kamerverkiezingen van 1977 en haalde hierbij acht zetels, een winst van twee. De partij ging echter uiteindelijk niet meeregeren. Het kabinet-Van Agt I werd gevormd, bestaande uit het CDA en de VVD. Tijdens dit kabinet speelde onder andere de oliecrisis van 1979 die tot grote financiële problemen leidde en de kruisrakettendiscussie. Tijdens deze laatste discussie had Terlouw op een compromis aangestuurd: plaatsing uitstellen en ondertussen onderhandelen met de Sovjet-Unie over wapenreductie.
1981-1982: minister van Economische Zaken en vicepremier.
In het kabinet Van Agt II en III was Jan Terlouw minister van Economische Zaken en vicepremier. Tijdens de campagne voor de Tweede Kamerverkiezingen van 1981 werd hij gesteund door zijn spindoctor Ernst Bakker. Hierbij werd hij door de media neergezet als ideale schoonzoon, een beeld dat door Terlouw en Bakker gedeeltelijk uitgebuit werd. De verkiezingen verliepen succesvol: D66 behaalde zeventien zetels, een winst van negen zetels. Tijdens de opvolgende kabinetsformatie werd aangestuurd op een kabinet bestaande uit CDA, PvdA en D66. Ondanks de problemen tussen de leiders van het CDA en de PvdA, Dries van Agt en Joop den Uyl, kwam het kabinet-Van Agt II er. Terlouw werd vicepremier en kreeg het ministerschap voor het ministerie van Economische zaken, maar Den Uyl werd minister van Sociale Zaken en Werkgelegenheid, waarbij werkgelegenheid aan zijn portefeuille was toegevoegd. Dit beschouwde Terlouw als een weeffout in het kabinet, aangezien dit tot een soort 'superministerie' zou leiden en hij vond dat werkgelegenheid bij Economische Zaken hoorde. Naast het ministerschap van Terlouw keerde voor D66 Hans van Mierlo terug als minister van Defensie en werd Henk Zeevalking minister van Verkeer en Waterstaat. Het fractievoorzitterschap droeg Terlouw over aan Laurens Jan Brinkhorst.
Tijdens het kabinet Van Agt II had Terlouw vaak inhoudelijke problemen met Den Uyl. Zo wilde Den Uyl, om zijn banenplan te financieren, de aardgasbaten van bedrijven afromen. Hier wilde Terlouw niets van weten omdat dit tijdens het vorige kabinet met de aardgasbedrijven was afgesproken. Ook was Terlouw betrokken bij financiële steun voor het scheepsbouwbedrijf Rijn-Schelde-Verolme, dat uiteindelijk in 1983 failliet ging. De sfeer in het kabinet was slecht en tijdens de Provinciale Statenverkiezingen in maart 1982 verloren de PvdA en D66 ten opzichte van de Tweede Kamerverkiezingen in 1981, terwijl het CDA won. De problemen die de PvdA had met de financiering van haar werkgelegenheidsplan leidden uiteindelijk tot een kabinetscrisis en hierna de val van het kabinet-Van Agt II.
Na de val van het kabinet werd het kabinet-Van Agt III gevormd in mei 1982. Voor D66 werd Max Rood toegevoegd als minister van Binnenlandse Zaken en Erwin Nypels als minister van Volkshuisvesting en Ruimtelijke Ordening. Terlouw stelde zich in eerste instantie opnieuw beschikbaar voor het lijsttrekkerschap voor de Tweede Kamerverkiezingen van september 1982. Er was echter kritiek vanuit de achterban van D66 op Terlouw, vooral toen hij zich tegen een blokkade van een kabinet met het CDA en de VVD uitsprak. Bij een interne poststemming over de kiesplaats bleek dat Terlouw op de vierde plaats kwam, en hij trok zich tijdens een partijcongres in juli 1982 terug als kandidaat-lijsttrekker voor D66. Nadat bleek dat de achterban hem nog wel zag zitten en tegen een blokkade voor een kabinet met het CDA en de VVD stemde, stelde Terlouw zich opnieuw beschikbaar als lijsttrekker. De verkiezingen verliepen erg slecht en D66 ging van zeventien zetels terug naar zes. Terlouw stopte hierop in oktober 1982 als voorzitter van D66 en als demissionair minister na het aantreden van het kabinet-Lubbers I.
Na 1982.
Na de Tweede Kamerverkiezingen in 1982, die een nederlaag voor D66 waren, verliet Terlouw de Haagse politiek. Hij ging in 1983 in Parijs werken, als secretaris-generaal van de Conferentie van Europese transportministers. Hij hield zich hierbij bezig met het bevorderen van transport tussen West-Europese landen. Na de val van het communisme kwamen hier veel Oost-Europese landen bij.
In 1991 werd hij benoemd tot commissaris van de Koningin in Gelderland en was daarmee de eerste D66'er die een dergelijke functie bekleedde. In deze functie liet hij in januari 1995 grote gebieden tussen de grote rivieren evacueren in verband met dreigend hoog water. Eind 1996 ging hij met pensioen.
Na zijn pensionering werd Terlouw betrokken bij verschillende nevenfuncties. Zo werd hij tijdens de Eerste Kamerverkiezingen van 1999 verkozen tot senator in de Eerste Kamer. Tijdens de Waterschapsverkiezingen van 2008 voerde Terlouw campagne voor de partij Water Natuurlijk. Water Natuurlijk kreeg tijdens deze verkiezingen de meeste zetels: 101 van de 502 zetels. Voor de Europese Parlementsverkiezingen van 2014 was Terlouw lijstduwer voor de Vlaamse liberale partij Open Vlaamse Liberalen en Democraten (Open Vld), en in 2019 was hij dat voor D66. In 2023 was hij voor het eerst sinds 1982 weer kandidaat voor de Tweede Kamerverkiezingen, als lijstduwer voor D66 op plaats 79 behaalde hij 1.179 stemmen.
Naast politiek bleef Terlouw zich bezighouden met veel voorzitterschappen, in het bijzonder van natuurorganisaties. Zo is hij sinds 2009 voorzitter van de projectgroep Aalherstel, waar hij zich samen met onder meer natuurorganisaties, geadviseerd door wetenschappers, inzet voor het herstel van de bedreigde aal en was hij ambassadeur van Stichting Varkens in Nood. Daarnaast geeft Terlouw lezingen over het belang van natuurbehoud. Op 4 mei 2014 gaf Terlouw een voordracht voor de Nationale Dodenherdenking. Op 1 december 2016 kreeg Terlouw, wegens zijn 85e verjaardag, exclusief tijd in "De Wereld Draait Door" van Matthijs van Nieuwkerk om een indringende toespraak te houden over de wereld, het milieu en de politiek. In de veelbesproken toespraak noemde hij onder andere een afname van het sociaal vertrouwen, een stelling die door wetenschappers weersproken wordt.
Schrijverschap.
Jan Terlouw vertelde iedere dag aan zijn kinderen een zelfverzonnen verhaal. Hij wist door hun reacties te peilen of de verhalen spannend genoeg waren of juist te spannend en wanneer de aandacht vastgehouden werd. Ook waren er verhalen waarnaar zijn kinderen de volgende dag terugvroegen en deze werden onderdeel van een reeks.
Op aandringen van zijn vrouw Alexandra van Hulst ging Jan Terlouw zijn zelfverzonnen verhalen publiceren. De eerste verhalenreeks die hij opschreef was "De avonturen van Oom Willibrord", waarna zijn echtgenote deze verhalen opstuurde naar uitgever Van Holkema &amp; Warendorf. Kinderboekenschrijver Paul Biegel werkte hier als adviseur en was enthousiast over de verhalen. Biegel gaf alleen aan dat een jeugdroman geschikter was als debuut dan een verhalenbundel. Terlouw was juist terug van een wetenschappelijk congres in Novosibirsk in Rusland en schreef "", over een Russisch jongetje dat op zoek naar zijn vader door een groot deel van Siberië reist. Dit was tevens het eerste boek van Terlouw dat werd uitgegeven. Het kwam uit in 1970.
Terlouws boek "Koning van Katoren" werd door Paul Biegel en Van Holkema &amp; Warendorf als te politiek gezien. Hierop bood Terlouw het boek aan de uitgever Lemniscaat aan, die het in 1971 uitgaf. Ook de volgende boeken van Terlouw werden bij deze uitgeverij uitgegeven. "Oorlogswinter", dat in 1972 uitkwam, is gebaseerd op de eigen ervaringen van Jan Terlouw tijdens de Tweede Wereldoorlog en wordt gezien als zijn bekendste werk. Zowel "Koning van Katoren" als "Oorlogswinter" werden bekroond met een Gouden Griffel. Terlouw schreef "Oosterschelde; Windkracht 10" om alle voor- en tegenargumenten tijdens de discussie over het openhouden van de Oosterschelde uit te leggen. "Gevangenis met een open deur" kwam uit in 1986. Dit boek schreef Terlouw nadat een van zijn dochters benaderd was door een sekte.
Terlouws politieke interesse schijnt door in zijn boeken. Zij stellen vaak eigentijdse problemen aan de orde, zoals het milieu, de politiek of de geschiedenis. Ook dringt in de boeken vaak de boodschap van de democratie, het vrije woord, het liberalisme en anti-extremisme door. Hij laat zien dat aan deze onderwerpen meer kanten zitten, dat je problemen van alle kanten moet bekijken voor je een beslissing neemt. Zijn hoofdpersonen zijn inventieve jongeren, die op een originele manier met die problemen omgaan. De jongeren leren veelal de zaken niet simpelweg te accepteren, maar kritisch te bekijken. Vaak is er een jongere aanwezig die het verkeerde pad op is gegaan en aan het eind van het boek besluit dat kritisch blijven denken toch het belangrijkste is. De opkomst van Terlouw als schrijver van jeugdliteratuur was aan het begin van de jaren zeventig, een tijd waarin geëngageerde jeugdliteratuur in opkomst is. De boeken van Terlouw worden hier over het algemeen ook toe gerekend.
In een interview in december 2012 vertelde Terlouw dat hij geen kinderboeken meer zou schrijven. Hij zag dat de wereld van de jeugd gevuld was met 'computerspelletjes, twitteren en mobiele telefoons': "Dat staat te ver van mij af. Als ik daarover moet gaan schrijven komt het gekunsteld over". Ondanks deze uitspraken verscheen in 2016 toch weer een nieuw boek van hem, "Het hebzuchtgas." Oorspronkelijk zou het een vervolg moeten worden op "Koning van Katoren", maar er is uiteindelijk heel wat aan veranderd, waardoor het niet meer een band heeft met het boek.
Terlouw schreef in 1978 "De Derde Kamer", een roman voor volwassenen over een fictieve partij. Daarnaast heeft Terlouw nog non-fictie geschreven voor volwassenen, waarvan het bekendste het politieke dagboek "Naar zeventien zetels en terug" is, lopend van 9 maart 1981 tot 5 november 1982.
Al vanaf het midden van de jaren tachtig schreef Jan Terlouw samen met zijn dochter Sanne Terlouw aan een jeugddetective. Nadat Terlouw naar Parijs was verhuisd, werd dit voortgezet met een briefwisseling. Het werk ging echter niet snel en nadat Jan Terlouw commissaris van de koningin werd, had hij nog minder tijd. Sanne Terlouw heeft dit boek uiteindelijk zelf uitgebracht in 1993, als "Het raadsel van de familie Liezekies" onder haar pseudoniem Ike Smitswater. Na de pensionering van Jan Terlouw werd het samen schrijven weer opgepakt. Zo hebben ze vanaf 2006 samen zes boeken in de serie "Reders &amp; Reders" geschreven. Dit zijn detectiveachtige boeken rond een vader en een dochter die samen moorden oplossen. Het derde boek was eerst als feuilleton verschenen in de Wegener kranten. Daarnaast hebben ze nog twee andere boeken geschreven: "De Verdwenen Menora" en "In huis met een seriemoordenaar" (over de seriemoordenaar Hans van Z.).
In 2016 schreef Terlouw samen met Jan-Willem Hoekstra de musical "De Schatten van Deventer" voor de musicalvereniging "Deventer Jeugd Musical (DJM)" ter gelegenheid van hun 50-jarig bestaan.
In 2018 debuteerde hij als dichter met de bundel "Gedichte gedachten" bij Uitgeverij De Kring.
Verfilmingen.
Regisseur Martin Koolhoven maakte de verfilming "Oorlogswinter". Deze film (Engels: "Winter in Wartime") ging op 27 november 2008 in wereldpremière; de Belgische première volgde een week later. De film trok bijna een miljoen bezoekers en hoort daarmee bij de best bezochte Nederlandse films van deze eeuw. De film is later ook in de bioscopen geweest in Frankrijk, Duitsland en de Verenigde Staten.
In 2010 kwam de verfilming "Briefgeheim" uit. Deze film is geregisseerd door Simone van Dusseldorp.
In 2012 ging de verfilming "Koning van Katoren" in première. Deze film is geregisseerd door Ben Sombogaart.
Privé.
Terlouw was getrouwd met Alexandra van Hulst tot aan haar dood in 2017. In 1959 werd hun oudste dochter Sanne Terlouw geboren. Later kregen Jan en Alexandra nog een zoon en twee dochters, de wetenschapper en illustratrice Ashley Terlouw en violiste Pauline Terlouw.

</doc>
<doc id="18607" url="https://nl.wikipedia.org/wiki?curid=18607" title="Geïntegreerd circuit">
Geïntegreerd circuit



</doc>
<doc id="18608" url="https://nl.wikipedia.org/wiki?curid=18608" title="Punt-naar-puntconstructie">
Punt-naar-puntconstructie

Een punt-naar-puntconstructie is een constructiemethode die binnen de elektronicabouw wordt gebruikt. Bij deze constructiemethode worden de componenten, van het type "through-hole", waar meestal al bevestigingspunten van afdoende lengte van koperdraad aan zitten, direct aan elkaar gesoldeerd, dus zonder van een printplaat of experimenteerprint gebruik te maken.
Voor eenvoudige elektronische schakelingen is dit vaak voldoende. Het is wel zaak om kortsluiting te voorkomen, maar dit kan bijvoorbeeld met behulp van een stukje krimpkous. Het was in de beginjaren van de elektronica vaak de enige manier om een schakeling te kunnen bouwen en wordt soms nog gebruikt om een eenvoudige ad-hocschakeling te maken of om een schakeling te testen, voordat deze op printplaat wordt gezet.
Met de komst van ontwerpprogramma's voor printplaten, die vaak gratis zijn, kunnen schakelingen eenvoudiger worden getest en zijn punt-naar-puntschakelingen een zeldzaamheid geworden. De methode is storingsgevoelig.

</doc>
<doc id="18610" url="https://nl.wikipedia.org/wiki?curid=18610" title="Piëzoelektrisch">
Piëzoelektrisch



</doc>
<doc id="18611" url="https://nl.wikipedia.org/wiki?curid=18611" title="Piezo kristal">
Piezo kristal



</doc>
<doc id="18612" url="https://nl.wikipedia.org/wiki?curid=18612" title="FET">
FET



</doc>
<doc id="18613" url="https://nl.wikipedia.org/wiki?curid=18613" title="Veldeffecttransistor">
Veldeffecttransistor

Een veldeffecttransistor, meestal aangeduid als FET ("field-effect transistor"), is een unipolaire transistor met gewoonlijk drie aansluitingen: de source (S), de drain (D) en de gate (G). Bij een MOSFET is er nog een vierde aansluiting, het substraat (B van "bulk"), die meestal niet naar buiten uitgevoerd is, maar intern verbonden met de source. Speciale typen zoals de "dual gate"-MOSFET met twee gates, hebben extra aansluitingen. 
Een veldeffecttransistor bestaat uit een geleidingskanaal tussen de aansluitingen source (S) en drain (D), waarvan de geleiding beïnvloed kan worden door het elektrische veld van de spanning op de gate (G). De transistor heet unipolair omdat slechts één soort ladingsdrager (gaten of elektronen) deelneemt aan de stroom tussen source en drain. De spanning op de gate zorgt voor het breder worden of verdwijnen van het geleidingskanaal tussen source en drain waarmee de stroom van source naar drain te sturen is. In tegenstelling tot een 'gewone' bipolaire transistor loopt bij een FET geen stroom van betekenis door de gate zoals door de "basis" van een transistor. 
Het principe van de veldeffecttransistor was al in de jaren 20 van de 20e eeuw bekend, maar pas nadat de halfgeleidertechnologie voldoende ontwikkeld was, konden FETs seriematig gefabriceerd worden.
Veldeffecttransistoren komen onder meer voor in de volgende uitvoeringen:
Van alle uitvoeringen kan het geleidingskanaal bestaan uit n-gedoteerd (n-channel type) of uit p-gedoteerd (p-channel type) halfgeleidermateriaal.
De twee meest gebruikte varianten van de FET zijn: de J-FET en de MOS-FET.
Sommige FETs kennen in het gebruik geen verschil tussen de source en de drain, maar door geavanceerde constructietechnieken, bijvoorbeeld het variëren van de dikte van de p- of n-laag, is het mogelijk om een FET specifiek gevoelig te maken voor het potentiaalverschil tussen gate en source, terwijl de invloed van de spanning tussen gate en drain te verwaarlozen is.
Een nadeel van de FET is de gevoeligheid voor elektrostatische lading. Doordat de gate hoogohmig is, kan een eventuele statische lading niet wegvloeien en zo een hoge spanning opbouwen op de gate. Deze hoge spanning kan de FET onherstelbaar beschadigen (ESD).
In tegenstelling tot een 'gewone' bipolaire transistor, die een 'diode-effect' vertoont, waarbij de stroom slechts in één richting kan lopen en daarbij een spanningsval van meestal 0,7 volt heeft, gedraagt een FET zich als een transconductor met twee gebieden.
Bij een negatieve kniespanning of lager op de gate is de FET volledig geïsoleerd. Neemt de spanning af, dan zit de FET in het actieve werkgebied. In dit werkgebied heeft de FET twee karakteristieken. 
Bij een lage source-drainspanning is sprake van een redelijk lineaire weerstand doordat er geen n-p- of p-n-overgang aanwezig is, maar slechts een enkele p- of n-laag. Dus de drainstroom is rechtevenredig met de drain-sourcespanning. In dit gebied worden signaal-FETs gebruikt als instelbare weerstand voor bijvoorbeeld toonregeling of volumeregeling. Maar ook vermogens-FETs als schakelaar met een doorlaatweerstand van slechts 0,02 ohm in bijvoorbeeld omvormers. 
Bij een hogere omslag source-drainspanning komt de FET in verzadiging en gedraagt de FET zich als een vrijwel ideale stroombron, beter dan een transistor. Hoe verder de gatespanning stijgt c.q. minder negatief wordt, hoe kleiner de weerstand en hoe hoger de stroombronstroomsterkte in hun respectievelijke gebieden. Bij een gatespanning van circa 10V boven de sourcespanning (dit alles bij een n-channel type) is de minimale weerstand resp. hoogste waarde van de sterkte van de stroombron bereikt. De gevoeligheid van de gatespanning op de drainstroom wordt transconductantie genoemd en wordt in milli- of microsiemens uitgedrukt. In dit werkgebied worden FETs in signaalversterkerschakelingen gebruikt. Er is extra aandacht nodig om FETs als signaalversterker te gebruiken, omdat ze zich slechts met compensatieschakelingen voldoende lineair gedragen. 
Al deze FETs hebben karakteristieke eigenschappen. In een schakeling kunnen ze niet zonder meer verwisseld worden. Zo zijn J-FETs zowel gevoelig voor de gate-drainspanning als de gate-sourcespanning. MOSFETs van het "enhancement-" of verrijkingstype isoleren of sperren als de gatespanning gelijk is aan de sourcespanning; pas met een positieve gatespanning komen deze in geleiding.
Verder bestaat nog de GaAs-FET een FET op basis van galliumarsenide in plaats van silicium.
Gebruik.
Moderne CMOS-IC-technologie maakt bijna altijd gebruik van FETs. Ook in versterkerschakelingen, met name in op-amps worden steeds vaker FETs gebruikt.
Wanneer een FET gebruikt wordt, is er vaak sprake van een hex-FET. Dit is een FET waarin een groot aantal basis-FETs gecombineerd zijn tot één grote FET in een hexagonaal rooster. Deze schakeling maakt het mogelijk dat de FET zich nagenoeg als een 'ideale' FET gedraagt. In volledige geleiding bedraagt de weerstand tussen de source en de drain van een moderne hex-FET vaak slechts enkele honderdste ohm, waardoor de FET grote stromen kan schakelen zonder noemenswaardig warm te worden. FETs worden dan ook wel vaak gebruikt als elektronisch relais of in omvormers.

</doc>
<doc id="18616" url="https://nl.wikipedia.org/wiki?curid=18616" title="Doelverdediger">
Doelverdediger

Een doelverdedig(st)er, keep(st)er, goalie (beide van het Engelse "goalkeeper"), doelwachter, doelman of -vrouw is een speler van een sportploeg die moet voorkomen dat de tegenstander een punt scoort. De doelman vormt de laatste linie in de verdediging van het doel. Een ploeg heeft maximaal één doelman in het veld staan.
Bij de meeste sporten gelden voor de doelman andere regels dan voor de overige spelers. Vaak geldt er voor de keeper geen of een lichtere restrictie op het spelen van de bal met het lichaam. Zo mag bijvoorbeeld in het voetbal de doelverdediger de bal met de hand spelen in het eigen strafschopgebied, een hockeykeeper mag binnen zijn cirkel de bal met het hele lichaam spelen en in het waterpolo mag een goalie de bal met twee handen tegelijk spelen. In een aantal sporten, zoals ijshockey, is het toegestaan de doelverdediger te wisselen voor een extra veldspeler om met een extra speler een gelijkmaker te forceren in de slotfase. De term "vliegende keeper" zoals deze situatie in het zaalvoetbal heet, wordt in andere sporten ook wel gebruikt als de doelverdediger actief deelneemt aan het spel, bijvoorbeeld in handbal of voetbal. Een goal die ontstaat als gevolg van een leeg achtergelaten doel wordt een "empty net goal" of "empty netter" genoemd. Met name in het ijshockey gebeurt dit in veel gevallen, maar omdat er dan toch al een achterstand is is dit een risico dat teams voor lief nemen. In het handbal is het gebruikelijk dat teams in ondertal tijdens een tijdstraf een extra veldspeler inzetten om weer 6 tegen 6 veldspelers te krijgen.
Een doelverdediger draagt in (bijna) alle gevallen een duidelijk van de rest van het team afwijkend tenue, om hen voor spelers en scheidsrechter(s) makkelijk herkenbaar te maken. Ook heeft een doelverdediger vaak extra bescherming in de vorm van handschoenen en/of lichaamsprotectors; dit laatste in verband met de veiligheid, aangezien bij sommige sporten de bal zeer hard op het doel afgevuurd kan worden. Door de zodanig afwijkende uitrusting van de doelverdediger is een ander shirt niet strikt noodzakelijk in het ijshockey. In het zaalvoetbal is de extra veldspeler verplicht om een shirt in de kleuren van de doelman te dragen, maar hoeft verder geen uitrusting aan. In het ijshockey hoeft de extra veldspeler überhaupt niet herkenbaar te zijn als vervanger van de doelverdediger.
Sporten.
Een doelman is onder andere bekend binnen de volgende sporten:

</doc>
<doc id="18619" url="https://nl.wikipedia.org/wiki?curid=18619" title="Electriciteit">
Electriciteit



</doc>
<doc id="18621" url="https://nl.wikipedia.org/wiki?curid=18621" title="Schepenlift">
Schepenlift

Een schepenlift, niet te verwarren met een scheepslift (soort sluis), is een moderne manier om schepen droog te zetten en weer te water te laten. Als zodanig is een schepenlift een alternatief voor een droogdok, een drijvend dok of een helling. Een schepenlift wordt gebruikt op een scheepswerf. De meeste schepenliften worden tegenwoordig geclassificeerd of gecertificeerd door LRoS en worden dan "Mechanical Lift Dock" genoemd.
Werking.
Om schepen uit het water te halen bestaan diverse mogelijkheden. Kleine schepen worden door middel van een kraan uit het water getild. De schepenlift is geschikt voor grotere schepen tot zo’n 25.000 ton. Schepen kunnen ook op een scheepshelling uit het water worden getrokken of in een droogdok drooggezet.
Een schepenlift bestaat uit een platform dat aan een aantal liersystemen hangt. Het platform wordt afgezonken; vervolgens vaart het schip boven het platform, het wordt gepositioneerd, en het platform met schip wordt omhoog getrokken. Het te water laten van het schip geschiedt in omgekeerde volgorde. Meestal bevindt zich tussen schip en platform een transportsysteem, zodat de schepen van het platform naar het parkeerterrein kunnen worden verplaatst. Omdat schepen die op een schepenlift gedokt worden, door middel van een transportsysteem op bepaalde plaatsen op het werfterrein kunnen worden geplaatst, kan één schepenlift in theorie een oneindig aantal parkeerplaatsen bedienen. Dit betekent dat in dergelijke gevallen de kosten per reparatieplaats erg laag zijn. Voorwaarde is dan uiteraard wel dat er voldoende aanbod is van te repareren schepen.
Een andere constructiewijze is die van de "travel lift" . Daarmee wordt een schip omhoog gehesen. In Lauwersoog stond in 2021 zo'n lift, met een hijsvermogen van 242 ton.
Gebruik.
Naar schatting zijn er wereldwijd 300 schepenliften in bedrijf, waarvan het merendeel gebouwd is in de jaren 1965-1985. Hoewel ook steeds meer werven die koopvaardijschepen bouwen en repareren, overgaan tot het installeren van een schepenlift, hebben vooral werven die zich bezighouden met de bouw en het onderhoud van marineschepen een schepenlift tot hun beschikking. In Nederland zijn zes tot acht schepenliften in bedrijf, onder andere in Sliedrecht, Alblasserdam, Rotterdam, Werkendam, Den Helder, Amsterdam en Harlingen.
Werven die nu nog beginnen met de bouw van bijvoorbeeld onderzeeboten, gebruiken bijna zonder uitzondering een schepenlift. Een onderzeeboot is een bijzonder stijf geheel en kan daarom moeilijk veilig ondersteund worden op het droge. Bij plaatselijke overbelasting van een ondersteuning kan de rondheid van de romp worden verstoord en dat heeft desastreuze gevolgen voor de maximale waterdruk (en dus de duikdiepte). Op een schepenlift zijn de ondersteuningskrachten op de onderzeeboot tijdens het droogzetten en tewaterlaten volledig controleerbaar en is de ondersteuning daarom veilig.
De grootste schepenlift ter wereld is gebouwd in het Duitse Stralsund bij de Volkswerft. Deze lift heeft een afmeting van 275 × 34,5 meter en een capaciteit van 24.000 ton. De lift is geschikt voor het dokken van schepen van Panamax grootte. Deze lift is in 1996-1997 gebouwd door het Nederlandse bedrijf Rexroth Hydraudyne S&amp;E (tegenwoordig Bosch Rexroth.
Wereldwijd houden vier bedrijven zich bezig met het ontwerp en de levering van schepenliften. Naast het Nederlandse Bosch Rexroth en het Amerikaanse bedrijf Pearlson Engineering, sinds 1989 een onderdeel van Rolls-Royce plc, zijn twee Duitse firma's in deze markt actief.

</doc>
<doc id="18622" url="https://nl.wikipedia.org/wiki?curid=18622" title="Ierse hongersnood (1845-1850)">
Ierse hongersnood (1845-1850)

De Ierse hongersnood (Engels: "Great Famine", ook wel: "Potato Famine", Iers: "An Gorta Mór") is de periode van voedselschaarste die Ierland tussen 1845 en 1850 trof. Voor hun voedselvoorziening waren de Ieren grotendeels afhankelijk van de aardappeloogst. Negentig procent daarvan was echter mislukt als gevolg van de aardappelziekte. Deze plaag werd veroorzaakt door de pseudo-schimmel "Phytophthora infestans" en bracht door de monocultuur een ware ravage teweeg. Als gevolg van de voedselschaarste stierven meer dan een miljoen Ieren. Miljoenen anderen vluchtten al dan niet gedwongen naar Noord-Amerika, Australië, Nieuw-Zeeland en Groot-Brittannië.
Misoogsten.
De aardappel was in Ierland sinds 1800 het voornaamste volksvoedsel, met name voor het arme bevolkingsdeel. De oorzaak hiervoor was dat de aardappel op vrijwel elke grondsoort groeide en voldoende vitamines en voedingswaarde bevatte. Het waren deels deze eigenschappen die bevolkingsgroei mogelijk maakten. De hongersnood begon met een misoogst in 1845 als gevolg van de aardappelziekte. Deze was eind juni voor het eerst opgemerkt in de streek van Kortrijk en waaide in september over naar Ierland. Het was zeker niet de eerste misoogst; sinds 1816 waren er reeds ruim tien geweest. In 1846 mislukte de oogst eveneens door de aardappelziekte. In 1847 mislukte de oogst niet door de aardappelziekte, maar waren de opbrengsten minder als gevolg van een droogte die de aardappelziekte stopte. Bovendien brak in 1847 buiktyfus uit, een tot dan toe onbekende ziekte. In 1848 werd enorm veel moeite gestoken in het verhogen van de oogstopbrengsten. Door een natte periode brak er echter opnieuw aardappelziekte uit. Daarbij kwam nog een cholera-epidemie in december van dit jaar. 1849 was misschien wel het slechtste jaar van de Ierse aardappelhongersnood, de bevolking was gedecimeerd en het land volledig bankroet. Pas in 1850 herstelden de oogsten zich weer, hoewel er nog wel lokale uitbraken waren van de aardappelziekte.
Houding grondeigenaren.
Door de hongersnood hadden de arme Ierse boeren niet alleen niets te eten, ook de pacht aan de Engelse adellijke grootgrondbezitters kon niet betaald worden. Doordat oogsten ook in andere delen van Europa mislukten, stegen de voedselprijzen. Tijdens de hongersnood bleven de Engelse landeigenaren Ierse boter en vlees naar Engeland exporteren. Ook dit vergrootte de problemen in Ierland.
De landeigenaren joegen de niet-betalende boeren van hun land, of verschaften geld voor de overtocht naar de Verenigde Staten. De overtocht, vaak met ongeschikte, slechte schepen, de zogenoemde "coffin ships", was niet zonder risico. Zo'n 10 tot 20% van de emigranten overleefde de reis niet.
Gevolgen.
Waar de bevolking van Ierland in 1840 8 miljoen mensen bedroeg, was deze begin 20e eeuw teruggelopen tot rond 3,5 miljoen door directe en indirecte gevolgen van de aardappelhongersnood.
De term 'hongersnood' wordt soms gezien als een misleidende term. Indien er een andere verdeling van het aanwezige voedsel zou zijn geweest, had er helemaal geen honger hoeven te heersen. Ierland was een wingewest van Engeland, waar ook nog eens het Angelsaksisch model van het kapitalisme hoogtij vierde. 
Op veel plaatsen is nog te zien waar men vroeger aardappels verbouwde, bijvoorbeeld aan de voet van bergen. Op de verlaten stukken land zijn bij een lage stand van de zon duidelijk de 'aardappelbedden', "potato ridges" of "lazy beds" genaamd, te zien waarop men de aardappels verbouwde. Vóór de aardappelhongersnood werden al deze stukken land bebouwd. Daarna werden die gronden voornamelijk gebruikt om schapen op te laten grazen. Deze overgebleven lijnen in het landschap maken duidelijk wat de omvang was van de landbouwtragedie.

</doc>
<doc id="18623" url="https://nl.wikipedia.org/wiki?curid=18623" title="Borgloon">
Borgloon

Borgloon (Frans: "Looz," of soms "Looz-la-Ville" om onderscheid te maken met het graafschap) is een stad en gemeente in de Belgische provincie Limburg en van het arrondissement Tongeren in België. De stad is de hoofdplaats van het kieskanton en het gerechtelijk kanton Borgloon. De huidige stad is in 1977 ontstaan door fusie van twaalf oude gemeenten, en telt ruim 11.000 inwoners op een oppervlakte van 5112 ha. Echter op 1 januari 2025 zal de stad fuseren met de stad Tongeren tot Tongeren-Borgloon.
Toponymie.
"Loon" is afgeleid van het Germaanse "Lauhun" dat "beboste heuvel" betekent. Mogelijk werd het reeds in 938 voor het eerst vermeld, en wel als "Lone". Het verschijnt voor het eerst in 1078 in teksten als "Lon". Vanaf de 12e eeuw is ook de Romaanse vorm "Looz" bekend. Borgloon betekent dus "burcht op een beboste heuvel".
Geschiedenis.
Voorgeschiedenis.
Het feit dat er door het gebied van Borgloon enkele Romeinse heerbanen liepen, toont Romeinse aanwezigheid aan. Bij de sloop van de burchtresten, tussen 1870 en 1877, werden heel wat indicaties van een Romeinse aanwezigheid teruggevonden. Ook andere opgravingen brachten overblijfselen uit de Romeinse tijd aan het licht.
De burchtheuvel, deel uitmakend van het Massief van Borgloon, verheft zich 30m boven de omgeving en werd daarom door Graaf Giselbert van Loon uitgekozen om er een burcht te bouwen. Dit geschiedde eind 10e eeuw en daartoe werd nog een kunstmatige heuvel opgeworpen. Aldus werd Borgloon het centrum ("caput comitatus") van het Graafschap Loon. Strategisch en economisch was de plek interessant omdat hij langs de weg van het Heilige Roomse Rijk naar Brabant lag. Hij werd dan ook de hoofdstad van hun graafschap.
Vrij vlug ontstond rond de burcht een eerste en rond 1200 een tweede omwalling. Ook werd in de nabijheid van de burcht een kerk gesticht. Loon bezat reeds vóór het jaar 1200 stadsrechten. Toen het Graafschap Loon in 1366 aan het Prinsbisdom Luik werd toegevoegd, werd het een van de Goede Steden van het prinsbisdom Luik. Als symbool werd daartoe een perron opgericht. Het huidige perron is overigens een replica, dat op 10 september 2000 werd ingewijd.
Als bestuurlijk en geestelijk centrum werd Loon echter weldra voorbijgestreefd door het centraler gelegen Hasselt. In 1171 werd de burcht belegerd door Graaf Gillis van Duras, waarbij Lodewijk I van Loon om het leven kwam. Na de verwoesting in 1180 van de burcht door Rudolf van Zähringen, Prins-bisschop van Luik, verbleven de graven van Loon in hun burcht te Kuringen. Ze werden sindsdien begraven in de abdij van Herkenrode. Ook de Edele Leenzaal, het hof van de Graven van Loon, werd naar Kuringen verplaatst, terwijl het muntatelier in Hasselt werd gevestigd. Deze laatste stad werd in de loop van de 13e eeuw ook de hoofdstad van het Graafschap Loon. Hieraan ligt waarschijnlijk mede ten grondslag dat Borgloon de concurrentie met het nabijgelegen Tongeren en Sint-Truiden niet kon bolwerken. De bovengenoemde belegeraars werden overigens bijgestaan door milities uit Sint-Truiden.
Oorlogshandelingen.
Ook in latere eeuwen vonden nog belegeringen en plunderingen plaats, zoals in 1461 en, na de Slag bij Brustem, in 1467 door de pro-Bourgondische troepen van Adolf van Kleef-Ravenstein. In 1482 verwoestten troepen onder leiding van Maximiliaan I van Oostenrijk de stad. In 1491 werd de kerk geplunderd door troepen van Jehannot-le-Bâtard, die streden voor Robert van der Mark in de oorlog tussen het Huis van der Mark en de Prinsbisschoppen Lodewijk van Bourbon en Johan van Horne.
In 1568 en 1577 werd de stad geplunderd door de Staatse troepen van Willem van Oranje. In 1604 en 1606 werd de stad dan weer door Spaanse troepen bezet. In 1629 volgde bezetting door keizerlijke troepen van Johan t'Serclaes van Tilly en in 1636 door Kroatische troepen onder leiding van Jan van Werth.
In 1654 volgde plundering door de troepen van Karel IV van Lotharingen, waarbij negen begijnhofhuizen werden platgebrand. Van 1675-1678 werd de stad bezet door Franse troepen, evenals tijdens de Negenjarige Oorlog in 1691. In 1676 overleden 167 inwoners van Loon aan de gevolgen van de pest.
Tijdens de Spaanse Successieoorlog waren het geallieerde troepen onder leiding van de Hertog van Marlborough die de stad van 1702-1713 bezet hielden, waarna ze weer aan het Prinsbisdom Luik werd overgedragen. Ook de Oostenrijkse Successieoorlog ging niet aan de stad voorbij: Van 1746-1747 waren het Hongaarse en -opnieuw- Franse troepen die de stad belaagden.
Heksenprocessen.
Een tragische episode betreft de vele heksenprocessen die te Borgloon hebben plaatsgevonden. Dit ving aan in 1532, toen "Belie Rombaut van Broekom" levend werd verbrand op de Markt. In 1541 ondergingen vijf "heksen" hetzelfde lot. In 1551 vond een groot heksenproces plaats, waarbij "Margriet Herroes" werd gefolterd, doch zij bekende niet. In 1581 was het "Anna van Wouteringen" die van hekserij werd beschuldigd en in 1591 werden meerdere "heksen" vervolgd. In 1610 werd "Elisabeth Engelen" verbrand, en kort daarop vond een tweede massavervolging plaats. Opnieuw gebeurde dit in 1660, toen een 70-jarige vrouw onder foltering een aantal personen doorgaf die op hun beurt werden opgepakt. In 1656 was "Ida Vreven" het slachtoffer. In 1667 nog werd "Johanna Machiels", bijgenaamd Tjenne, buiten de stad verbrand. De Tjenneboom en een later geplaatst monument herinneren daar nog aan.
Nieuwe geschiedenis.
Ondanks de geringe grootte, bezat Borgloon vele functies van een stad: Er waren zeven ambachtsgilden, en wel die der smeden, bakkers, brouwers, slachters, wegers, schoenmakers en kremers (handelaars). Ook was er een rederijkerskamer, genaamd "De Goutbloeme", en bestonden er twee schuttersgilden.
Ook was er een kapittel, een begijnhof, en een klooster van paters Birgittijnen, dat van 1643-1794 heeft bestaan.
Belangrijk bedrijf.
Een belangrijk bedrijf, gelegen te Hoepertingen (deelgemeente) is de producent van vruchtendranken Looza. Looza heeft zijn naam niet gestolen, want Borgloon is in het Frans “Looz”.
Geografie.
Kernen.
De fusiegemeente telt naast het stadscentrum nog 12 deelgemeenten. Enkel Hoepertingen telt meer dan 1000 inwoners. De anderen zijn kleine Haspengouwse landbouwdorpjes. In deelgemeente Bommershoven ligt nog het gehucht Haren.
Nabijgelegen kernen.
Wellen
Hydrografie.
Belangrijke waterlopen zijn er in Borgloon niet te vinden. Iets ten noorden van Borgloon ontspringt de Vilsterbeek, die uiteindelijk in de Herk uitmondt.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Borgloon ligt in het kieskanton Borgloon en het provinciedistrict Sint-Truiden, het kiesarrondissement Hasselt-Tongeren-Maaseik (identiek aan de kieskring Limburg).
Geschiedenis.
Legislatuur 1989 - 1994.
Burgemeester was Leo Wathion (PVV). Hij leidde een coalitie van VCD en PVV. Schepen was onder meer Justin Ory (VCD).
Legislatuur 1995 - 2000.
De VCD werd omgevormd tot DOEN.
Legislatuur 2013 - 2018.
Burgemeester was Danny Deneuker (sp.a). Hij leidde een coalitie bestaande uit sp.a, CD&amp;V en N-VA. Samen vormden ze de meerderheid met 14 op 21 zetels. Eind 2014 werd de stekker uit de bestuursmeerderheid getrokken nadat verschillende leden van coalitiepartners CD&amp;V en N-VA, alsook gemeenteraadsvoorzitter Frederic Debuyst (sp.a), systematisch met de oppositie bleken mee te stemmen. Daaropvolgend werd de structurele onbestuurbaarheid van de gemeente gestemd. In augustus 2014 trad de nieuwe meerderheid van sp.a en Open VLD-Stroop aan. Eric Awouters, Jeroen Bellings en Jos Feytons (allen Open VLD-STROOP) traden toe tot het schepencollege, ze namen de zitjes van respectievelijk Wim Lambrechts (N-VA), Marilou Vanmuysen (CD&amp;V) en Patrick Carnotensis (CD&amp;V) in.
Bezienswaardigheden.
Het stadje bleef klein, maar het historische karakter ervan bleef goeddeels bewaard. Getuigen hiervan zijn het middeleeuws stratenpatroon, de markt en de radiale smalle steegjes. Burchtheuvel, stadhuis, Kanunnikenhuis en kerk getuigen van haar periode van bloei. Ook zijn er nog veel historische huizen te vinden.
Natuur en landschap.
Borgloon ligt op het Massief van Borgloon, dat tot 131 meter hoogte gaat en zich tot ongeveer 30 meter boven de Haspengouwse schiervlakte verheft. Door erosie zijn er ook insnijdingen gevormd. Het laagste punt van dit heuvelachtige landschap ligt op ongeveer 65 meter. Ten noorden daarvan ligt de steilrand van Borgloon. Deze vormt min of meer de grens tussen droog- en vochtig-Haspengouw en ook tussen Laag-België en Midden-België. Hier gaat de hoogte naar het noorden toe abrupt omlaag tot een hoogte van ongeveer 60 meter.
De omgeving van Borgloon wordt vooral door fruitteelt gekenmerkt. Ten zuiden van de plaats Borgloon, op een naar het zuiden gerichte helling, wordt op bescheiden schaal de wijnbouw beoefend.
Borgloon is een knooppunt van gemarkeerde wandelroutes. De GR564, van Lommel naar Hoei, wordt te Borgloon gekruist door de GR128 die van Maastricht naar Belle loopt.
Ook zijn er rondwandelingen uitgezet.
Mobiliteit.
Van 1819-1820 werd de steenweg tussen Sint-Truiden en Maastricht aangelegd, die dwars door de stad liep. Rond 1960 werd de weg om het stadje heen geleid. In 1842 werden een aantal uitvalswegen geplaveid en in 1879 volgde de spoorlijn van Sint-Truiden naar Tongeren en kreeg Borgloon een station. Dit werd in 1957 voor personenvervoer, en in 1968 ook voor goederenvervoer gesloten, waarna de spoorlijn werd opgebroken.
Economie.
Reeds in 1340 werd melding gemaakt van wijnbouw op de helling ten zuiden van de kerk, en sinds 1963 wordt er daar opnieuw de wijnbouw beoefend.
De reeds belangrijke fruitteelt heeft door de aanleg van de spoorlijn een stimulans gekregen. Daarbij werd ook de verwerking van appels en peren tot stroop een belangrijke activiteit, evenals de aanwezigheid van een fruitveiling. Van 1879-1988 was hier een stoomstroopfabriek. Ook in de eerste helft van de 20e eeuw nam het areaal aan boomgaarden nog toe. Vanaf 1970 werden veel hoogstamboomgaarden door laagstamboomgaarden vervangen, hoewel een aantal hoogstamboomgaarden bleven bestaan en oude fruitrassen in stand werden gehouden.
Bekende inwoners.
Bekende personen die geboren of woonachtig zijn of waren in Borgloon of een andere significante band met de gemeente hebben:

</doc>
<doc id="18624" url="https://nl.wikipedia.org/wiki?curid=18624" title="Vostok 1">
Vostok 1

Vostok 1 (Russisch: Восток-1, "Oosten 1" of "Oriënt 1") was de eerste vlucht in het kader van het Russische Vostokprogramma en de eerste bemande ruimtevlucht in de geschiedenis. De Vostok 3KA capsule werd op 12 april 1961 gelanceerd. De Sovjetkosmonaut Joeri Gagarin was het enige bemanningslid en werd daarmee de eerste mens in de ruimte.
De vlucht bestond uit een enkele baan om de aarde en duurde 108 minuten van lancering tot landing. Zoals gepland landde Gagarin apart van zijn capsule aan een parachute, na op 7 km hoogte te zijn uitgestapt.
12 april wordt gevierd als de Dag van de Kosmonauten in Rusland en de Internationale Dag van de Bemande Ruimtevaart in andere landen. 
Selectie van de bemanning.
De eerste groep kosmonauten werd in 1960 opgericht en bestond uit 20 piloten van de luchtmacht. De keuze was op hen gevallen vanwege de uitgebreide medische testen die ze reeds ondergaan hadden. Vliegervaring was van ondergeschikt belang, aangezien de ruimteschepen geheel of grotendeels geautomatiseerd waren. De officiële training van de kandidaten begon onder toezicht van Nikolai Kamanin op 14 maart 1960 in Moskou, omdat het onlangs opgerichte opleidingscentrum buiten de hoofdstad nog niet was voltooid. In het begin lag de nadruk vooral op medische experimenten en wetenschappelijke colleges. Later kwamen daar parachutesprongen en paraboolvluchten bij.
Op 30 mei werden zes kandidaten uitgekozen om een versnelde opleiding te volgen in aanloop naar een eerste reeks ruimtevluchten. Oorspronkelijk bestond de groep uit Joeri Gagarin, Anatoli Kartasjov, Andrijan Nikolajev, Pavlo Popovytsj, German Titov en Valentin Varlamov. Kartasjov en Varlamov raakten echter geblesseerd en werden vervangen door Grigori Neljubov en Valeri Bykovski.
Halverwege januari 1961 werden alle zes de kandidaten getoetst om te zien of ze klaar waren voor een eventuele vlucht. Gagarin, Titov en Neljubov kwamen als meest veelbelovend uit de test. Hoewel Gagarin al snel als favoriet gold werd hij pas officieel als eerste keus gepresenteerd op 8 april, vier dagen voor de vlucht. Titov en Neljubov waren eerste en tweede reserve. De overige leden van de groep kregen ondersteunende taken, zoals het verzorgen van de communicatie tussen de grondstations en Gagarin aan boord van Vostok 1.
Voorbereidingen.
In tegenstelling tot latere Vostokvluchten waren er geen speciale schepen beschikbaar om signalen van het ruimtevaartuig op te vangen. De communicatie zou volledig via een netwerk van grondstations verlopen, die zich allemaal binnen de grenzen van de Sovjet Unie bevonden.
Om het gewicht binnen de perken te houden was er geen reserve remraket. Het ruimtevaartuig had genoeg proviand en zuurstof aan boord voor 10 dagen. In die tijd zou het ruimteschip door natuurlijk verval in een lagere baan kunnen komen, mochten de remraketten dienst weigeren.
Automatische besturing.
De vlucht zou volledig automatisch zijn. Omdat de medische staf niet wist hoe een mens op gewichtloosheid zou reageren waren de besturingsinstrumenten uit voorzorg geblokkeerd. Gagarin had een code in een verzegelde envelop, waarmee hij in noodgevallen, na toestemming van de vluchtleiding, de besturingsinstrumenten kon deblokkeren. Desondanks was de code, "325", geen geheim voor Gagarin. Voorafgaand aan zijn lancering hadden een technicus en generaal Kamanin hem de geheime code al ingefluisterd.
11 april 1961.
Op de vroege ochtend van 11 april 1961 werd de Vostok-K raket, samen met de hieraan vastgemaakte Vostok 3KA ruimtecapsule, naar het lanceerplatform van kosmodroom Bajkonoer gereden. Na een inspectie door hoofdontwerper Sergej Koroljov werd de raket rechtop gezet. Om 10.00 uur (Moskoutijd) kregen Gagarin en Titov een laatste briefing. Ze kregen onder meer te horen dat de lancering voor de volgende dag 9.07 uur gepland was.
Om 6.00 uur, na een aantal lichamelijke metingen instrueerden de doktoren beide kosmonauten om niet meer over de missie te praten. Die avond ontspanden Gagarin en Titov door naar muziek te luisteren, pool te spelen en over hun jeugd te praten. Om 9.50 uur kregen de kosmonauten slaappillen aangeboden voor een goede nachtrust, maar die werden door hen geweigerd. Op basis van metingen gedurende de nacht concludeerden de artsen dat de kosmonauten goed hadden geslapen. Later werd bekend dat geen van beide geslapen had.
Missie.
Om 5.30 uur, 12 april 1961, werden Gagarin en zijn vervanger Titov gewekt. Ze kregen een ontbijt, werden in hun ruimtepakken geholpen en naar het lanceerplatform gebracht. Gagarin betrad de capsule. Op een scherm in de controlekamer werden rechtstreekse beelden vanuit de capsule getoond. Ongeveer 40 minuten en enkele tests later werd het toegangsluik gesloten, maar de afdichting bleek te lekken. Technici waren vervolgens bijna een uur bezig om het probleem op te lossen.
De hierop volgende transcriptie volgt de gecoördineerde wereldtijd (UTC).
Terugkeer en landing.
Om 07.25 UT, ongeveer een uur in de vlucht, brengt het automatische systeem Vostok 1 in positie voor het afvuren van de remraketten. Dit vond plaats nabij Angola aan de westkust van Afrika, op 8000 km van de geplande landingsplaats. De remraketten branden ongeveer 42 seconden en vertragen zo de capsule zodat deze in een lagere baan terechtkomt.
Tien seconden later krijgt de Vostok servicemodule de opdracht om zich los te maken van de terugkeercapsule, maar deze blijft aan een aantal kabels hangen. Als beide delen van het ruimtevaartuig de daling inzetten beginnen ze te tollen, waarop de kabels breken. Gagarin meldt dat alles in orde is, ondanks het tollen. Tijdens de daling ervaart Gagarin 8 g, maar hij blijft bij bewustzijn.
Het ruimteschip was ontworpen om, in het geval van een storing van de remraketten, binnen 10 dagen alsnog in een lagere baan te komen onder invloed van natuurlijk verval. Vostok 1 bevond zich echter in een andere baan dan gepland en zou pas na 20 dagen kunnen terugkeren, terwijl Gagarin maar 10 dagen zou kunnen overleven.
Om 07.55 UT, op een hoogte van 7 km, wordt het luik van Vostok 1 ontkoppeld. Twee seconden later wordt Gagarin naar buiten geschoten. Op 2.5 km hoogte ontvouwt de hoofdparachute van de capsule. Twee schoolmeisjes zijn getuige van de landing en beschreven het als volgt: "Het was een enorme bal, ongeveer twee of drie meter hoog. Het viel, stuiterde en viel toen weer. Er was een enorm gat op de plek waar het de grond als eerste raakte."
Gagarins parachute opende bijna meteen en circa tien minuten later, om 08.05 landde hij, zo'n 26 km ten zuidwesten van de plaats Engels in de Saratov regio. Dit was 280 km ten westen van de geplande landingsplaats nabij Bajkonoer.
Een boer en zijn dochter zagen een figuur in een feloranje pak met een grote witte helm aan een parachute neerdalen. Gagarin vertelde later "Toen ze mij zagen lopen in mijn ruimtepak met de parachute achter mij aan slepend, begonnen ze angstig achteruit te lopen. Ik zei dat ze niet bang moesten zijn. Ik ben een inwoner van de Sovjet-Unie, net als jullie, die is neergedaald uit de ruimte en ik moet een telefoon vinden om Moskou te bellen!"

</doc>
<doc id="18625" url="https://nl.wikipedia.org/wiki?curid=18625" title="LEDs">
LEDs



</doc>
<doc id="18626" url="https://nl.wikipedia.org/wiki?curid=18626" title="Light Emitting Diode">
Light Emitting Diode



</doc>
<doc id="18627" url="https://nl.wikipedia.org/wiki?curid=18627" title="Licht-emitterende diode">
Licht-emitterende diode



</doc>
<doc id="18628" url="https://nl.wikipedia.org/wiki?curid=18628" title="Krakau">
Krakau

Krakau (Pools: "Kraków" , Jiddisch: "Kroke") is met 774.839 inwoners (30 juni 2019) na Warschau de grootste stad van Polen. De stad ligt op een hoogte van 188–393 meter boven zeeniveau aan de Wisła in het zuiden van Polen en is de hoofdstad van het woiwodschap Klein-Polen ("Małopolska"). Krakau was gelegen aan de Via Regia, het was een Hanzestad en tot 1609 was het de hoofdstad van Polen. Daarnaast is het een bisschopstad.
Krakau is een van de belangrijkste cultuursteden van Midden-Europa. Het wordt daarom wel het "Florence van Polen" genoemd. De stad kwam als een van de weinige steden in Polen vrij ongeschonden de Tweede Wereldoorlog door, al werd de Joodse wijk Kazimierz tijdens de Duitse bezetting wel in hoge mate verwoest.
Het stadscentrum staat op de Werelderfgoedlijst van de UNESCO. Krakau is een literatuurstad en was in 2000 culturele hoofdstad van Europa.
Geschiedenis.
Krakau ontstond rond een natuurlijke heuvel, de Wawel. De stad kwam tot ontwikkeling op een kruispunt van oude handelswegen: de Barnsteenroute van de Oostzee naar Rome, en de route van Byzantium naar Neurenberg. Op de Wawel werd een burcht gebouwd, waar gedurende vijf eeuwen de Poolse koningen resideerden. Een van hen was Casimir de Grote, die in 1364 de nog steeds bestaande universiteit stichtte, na die van Praag de oudste in Midden-Europa.
Vóór de 13de eeuw kende Polen geen steden in de toenmalig moderne betekenis. Krakau was een marktplaats bij een vorstelijke residentie. Het verschijnsel van een zichzelf regerende stad met vrije stadsburgers, georganiseerd in gilden van handels- en ambachtslieden, paste niet in de Poolse feodale samenleving waarin alleen de adel een zekere vrijheid bezat en het volk zich in horigheid onder deze kaste moest schikken. De Poolse vorsten zagen echter in dat de primitieve economie van Polen alleen tot bloei zou kunnen komen als ondernemende burgers zich in vrijheid konden ontplooien. De weerstand om de horigen die vrijheid te geven was onder de adel zo groot dat besloten werd om belangrijke marktplaatsen wel tot stad te verheffen, maar voor die nieuwe steden het Poolse recht niet aan te passen. Daarentegen zouden ze volgens buitenlands stadsrecht ingericht moeten worden, recht waarop Polen dan geen beroep zouden kunnen doen, zodat zij zich niet aan het gezag van de adel zouden kunnen onttrekken door naar die steden uit te wijken.
In Midden-Europa was voor dat doel het zogenaamd Duitse stadsrecht voorhanden en in het geval van Krakau werd in 1257 meer specifiek het Maagdenburger, dat wil zeggen aan de stad Maagdenburg ontleende, recht overgenomen. De nieuwe steden waaronder Krakau werden voorlopig bevolkt met buitenlanders, in dit geval afkomstig uit het Duitse Rijk. In de 13de en 14de eeuw was de burgerij dan ook voornamelijk van Duitse afkomst. Pas in de loop der eeuwen verzwakte de tegenstand van de adel en werd ook aan stadsburgerrecht toegestaan aan Polen, die na verloop van tijd de overhand namen. Zo behoorde in Krakau de Mariakerk eerst aan de Duitstalige parochie en werd de St. Barbarakerk voor de Polen gesticht. De Duitse bestuurstaal van de stadsraad en de gilden werd in de 15de eeuw gaandeweg vervangen door de Poolse en in de 16de eeuw zou Krakau ook cultureel een Poolse stad worden. Het stedelijk patriciaat bleef nog wel tot in de 16de eeuw Duits spreken, mede vanwege de onontbeerlijke handelsrelaties tot de steden in het Duitse Rijk.
Op de Wawel bevindt zich als onderdeel van de burcht ook de kathedraal.
Krakau kwam bij de Derde Poolse Deling (1795) aan Oostenrijk, maar werd in 1809 door Napoleon veroverd en bij het door hem ingestelde hertogdom Warschau gevoegd. Dit hertogdom werd na de val van Napoleon ontmanteld en op het Congres van Wenen aan Rusland (Congres-Polen) en Pruisen (Posen) toegekend. Aangezien men het over Krakau niet eens werd, verklaarde men deze stad en de omliggende gebieden tot "vrije, onafhankelijke en strikt neutrale stad". Deze Republiek Krakau werd in 1846 door Oostenrijk geannexeerd. Na de Eerste Wereldoorlog werd de stad in 1919 weer Pools.
Tijdens de Tweede Wereldoorlog was Krakau de hoofdstad van het nazi-Duitse "General-Gouvernement" en woonde Hans Frank in de Wawel.
Tradities.
Naast het verhaal van de draak onder aan de Wawel zijn er meer verhalen en traditionele gebruiken.
Hejnał. Elk uur speelt vanaf de hoogste toren van de Mariakerk ("Kosciół Mariacki") een trompetblazer een melodie die plotseling afgebroken wordt. De 'hejnał' was het signaal om de stadspoorten te openen of te sluiten en werd elke ochtend en avond gespeeld. De legende gaat dat in de Middeleeuwen een torenwachter vanaf de noordelijke toren van de kerk de Tataren zag komen. Hij wilde zijn stadsgenoten waarschuwen en speelde op zijn trompet. Zijn trompetspel werd plotseling afgebroken omdat hij geraakt werd door een pijl. Desondanks konden dankzij zijn oplettendheid de stadspoorten net op tijd worden gesloten en de Tartaarse aanval worden afgewend. Sinds de 19e eeuw wordt deze afgebroken 'hejnał' als herinnering aan deze gebeurtenis elk uur gespeeld. Sinds 1927 speelt de Poolse radio deze melodie dagelijks om 12 uur 's middags.
Lajkonik. Elk jaar op de eerste donderdag na Sacramentsdag (tweede donderdag na Pinksteren) komt de 'Lajkonik' in de stad. De held van het feest rijdt, verkleed als Tataar, op een houten paard de stad in. Hij wordt begeleid door muziek. Sommige mannen dragen die dag een traditioneel kostuum van Krakau. De processie begint bij het klooster in Zwierzyniec en eindigt twee tot drie uur later voor de markthal op de 'Rynek'.
Kerststallen of "Szopka's" van Krakau. Elk jaar, begin december, wedijveren vele families in Krakau met elkaar met hun zelfgebouwde kerststal of 'szopka'. Die kerststallen worden uitgestald bij de "Kosciół Mariacki". In de kerststallen verwerken ze vele elementen van gebouwen uit Krakau. Vaak zijn de torens van de Mariakerk te herkennen of de gouden koepel van de kathedraal op de Wawel. En de drakengrot is er ook vaak in te zien. Na de jurering worden de mooiste kerststallen in het historisch museum uitgestald.
Religie.
Krakau is sinds duizend jaar een bisdom en sinds 1925 de zetel van een rooms-katholieke aartsbisschop. Deze werd van 1964 tot 1978 bekleed door Karol Wojtyła, die daarna tot paus werd gekozen (Johannes Paulus II). De stad is van oudsher een katholiek bolwerk. De eens omvangrijke joodse bevolking is in de Tweede Wereldoorlog vrijwel geheel uitgeroeid.
Van 25 tot 31 juli 2016 hebben de Wereldjongerendagen van de Katholieke Kerk plaatsgevonden in Krakau.
Bezienswaardigheden.
Historisch centrum (Stare Miasto).
Het centrum van de stad heeft de diverse oorlogen ongeschonden doorstaan en is derhalve historisch zeer interessant. De oudste nog bestaande gebouwen (in "Ulica Kanonicza") stammen uit het begin van de 13e eeuw, de Sint-Andreaskerk is zelfs uit 1098. De rest van de bebouwing is in de verschillende eeuwen daarna gebouwd en/of verbouwd, hetgeen veel verschillende bouwstijlen bijeen brengt. Er zijn vooral veel gebouwen in renaissancestijl.
Rynek Główny.
Het hart van Krakau is "Rynek Główny" (Grote Markt) met vlak daarbij "Rynek Mały" (Kleine Markt). Rynek Główny is een van de grootste en mooiste marktpleinen van Europa. Het plein is in de 13e eeuw ontworpen en meet ongeveer tweehonderd bij tweehonderd meter. Aan elke zijde komen drie straten bij de markt. Elk van deze straten leidde naar de stadsmuur, waarvan elke tweede naar een stadspoort leidde. De meeste straten in het centrum zijn evenwijdig aan de straten die vanuit de markt vertrekken en zijn steeds op ongeveer dezelfde afstand van elkaar aangelegd, zodat de ruimtes tussen de straten vrijwel vierkant zijn. De weinige afwijkingen op dit patroon worden veroorzaakt doordat men enkele straten van vóór het ontwerpplan van de Rynek Główny in het plan moest inpassen.
Aan de rand van het marktplein staat de Mariakerk ("Kosciół Mariacki"). Het wereldberoemde hoogaltaar is gemaakt door de Neurenbergse beeldhouwer Veit Stoss, die in Polen tot Wit Stwosz is omgedoopt. Op het plein staan diverse gebouwen in verschillende stijlen: de Raadhuistoren ("Ratusz"), de Lakenhal ("Sukiennice") en de Kerk van Sint-Adalbert ("Św. Wojciech"). Een van de mooiste classicistische kerken uit de barokperiode in Polen is de Sint-Annakerk in de nabijheid van het marktplein, naar ontwerp van de toentertijd in Polen zeer actieve Nederlandse architect Tielman van Gameren. Eveneens in koninklijke dienst werkte de beroemde Duitse beeldhouwer Andreas Schlüter waarvan nog vele monumenten, ook in kerken en paleizen in Krakau aanwezig zijn.
Wawel.
De heuvel heeft een hoogte van 228 m en ligt op de oever van de Wisła, op de zuidwestpunt van het centrum. Op die heuvel bevinden zich talrijke historische gebouwen. Het belangrijkst zijn de Wawelkathedraal en het kasteel van Wawel. Onder de heuvel bevindt zich de "Drakengrot".
Planty.
Planty is een stadspark, dat is aangelegd rondom de oude stad. In het noordelijk deel hiervan bevinden zich nog steeds Barbakan en de Florianuspoort, onderdeel van de stadsmuur.
Moderne architectuur.
In 2014 werd het ICE-Congres-Centrum geopend. Het is een architecturaal kunstwerk, ontworpen door de Poolse architecten Krzysztof Ingarden en Jacek Ewý. Het is een belangrijk zakelijk en cultureel trefpunt van de stad. Gelegen aan de Wisła, in het hart van Krakau, biedt het ruimte voor een verscheidenheid aan evenementen: van internationale congressen, conferenties, symposia en zakelijke bijeenkomsten, via culturele evenementen zoals concerten, opera, theater en balletvoorstellingen, tot sociale bijeenkomsten.
Kazimierz.
Behalve voor rooms-katholieken is Krakau ook voor Joden een belangrijke stad: zij kwamen vooral vanaf de Dertigjarige Oorlog in groten getale in "Kroke" wonen, hoofdzakelijk in de wijk Kazimierz. In 1943 werd het getto van Krakau vernietigd: de meesten van de 70.000 Joden die voor de Tweede Wereldoorlog in Krakau woonden, overleefden de Holocaust niet. Momenteel wonen er nog maar 180 Joden in Krakau.
Nowa Huta.
Nowa Huta is een socialistisch realistische modelwijk, een arbeiderswijk met zware industrie.
Uitgaansleven.
Krakau heeft een zeer uitgebreid uitgaansleven. Uiteraard speelt hier mee dat Krakau een studentenstad is. In het centrum en in Kazimierz zijn honderden kroegen te vinden. Kenmerkend zijn de vele "kelderbars", waarvoor men eerst lange trappen af moet dalen, alvorens het etablissement te betreden. Deze bars bestaan veelal uit kleine kamertjes en gangetjes.
Wieliczka-zoutmijn.
De zoutmijn ligt op 12 km ten zuidoosten van Krakau en heeft veel bijgedragen aan de welvaart van de stad.
Toerisme, verkeer en vervoer.
In 2000 was Krakau de eerste stad uit Polen en Midden- en Oost-Europa (gelijktijdig met Praag) die culturele hoofdstad van Europa werd. In het tweede decennium van de 21e eeuw werd het ook bekroond met de titel Van Europese Stad van Sport 2014 en UNESCO Literatuurstad. In 2006 werd Krakau vermeld onder de 5 populairste steden in Europa, in 2007 werd het "de meest modieuze stad in de wereld" genoemd, volgens het Amerikaanse Internetagentschap Orbitz.
Krakau ligt aan de snelweg A4, de belangrijkste oost-westverbinding van het zuiden van Polen. Deze weg verbindt Krakau onder meer met de grootschalige agglomeratie in Opper-Silezië rondom Katowice.
Ten noordoosten van de Oude Stad bevindt zich het belangrijkste treinstation van de stad, Kraków Główny, dat spoorverbindingen heeft met onder meer Warschau, Katowice, Bielsko-Biała, Wrocław, Poznań, Zakopane, Czechowice-Dziedzice (via Oświęcim), maar ook met buitenlandse bestemmingen als Berlijn en Kiev. 
Andere stations zijn Station Kraków Grzegórzki en Station Kraków Business Park.
Ten westen van de stad ligt de luchthaven Kraków-Balice, de op een na grootste luchthaven van Polen.
Gezondheid en milieu.
Krakau is een van de meest vervuilde grote steden van Polen en wordt ook wel het Peking van Europa genoemd. Vooral 's winters kan het fijnstofgehalte de Europese norm fors overschrijden. Sinds 1 september 2019 is het er verboden hout, steenkool of biomassa te stoken.
Sport.
Krakau heeft twee grote voetbalclubs: Wisła Kraków en Cracovia. Minder populaire voetbalclubs die alleen op nationaal niveau spelen zijn: Hutnik Kraków, Garbarnia Kraków, Prądniczanka, Płaszowianka, Tramwaj Kraków en Klub Sportowy Zwierzyniecki.
Er zijn in Krakau ook basketbal- (Wisła CanPack Kraków) en ijshockeyclubs (Cracovia Kraków) die op het internationale topniveau spelen. In 2016 was Krakau een van de vier speelsteden tijdens het EK handbal (mannen).

</doc>
<doc id="18629" url="https://nl.wikipedia.org/wiki?curid=18629" title="Rustmassa">
Rustmassa

De rustmassa (formula_1) is de massa van een deeltje dat zich in rust bevindt. De "rustenergie" van een deeltje is de energie-inhoud van een deeltje in rust, en die is volgens de massa-energierelatie "E" = "mc"2 direct gerelateerd aan de rustmassa. In de speciale relativiteitstheorie is deze rustmassa gelijk aan de invariante massa van een deeltje.
Relativistische massa.
In de speciale relativiteitstheorie kan men een snelheidsafhankelijke massa definiëren, waarbij de momentane waarde van de massa afhankelijk is van de snelheid; er is dan een massatoename bij toenemende snelheid. Deze snelheidsafhankelijke massa noemt men wel "relativistische massa". Dit effect is pas merk- of meetbaar wanneer de lichtsnelheid voldoende benaderd wordt. Er is steeds meer energie nodig om het deeltje te versnellen naarmate het de lichtsnelheid nadert.
De massa "mv" bij een gegeven snelheid "v" kan worden gedefinieerd door de massa-energierelatie toe te passen op de "totale" energie van het bewegende systeem (rustenergie plus kinetische energie):
waarmee bij een rustmassa "m"0 de ‘relativistische massa’ gelijk wordt aan:
waarbij geldt:
Om de lichtsnelheid te bereiken is dan een oneindige hoeveelheid energie nodig, waardoor een deeltje met massa nooit de lichtsnelheid kan bereiken. Fotonen hebben geen rustmassa en bewegen zich in een vacuüm met de lichtsnelheid. De relativistische massa kan dan niet bepaald worden uit de directe formule daarvoor, maar wel door gebruik te maken van de fundamentele definitie en de uitdrukking voor de energie van een foton:
met ν (nu) de frequentie en "h" de constante van Planck, dus
Een andere manier om dit te bekijken is dat elk "massaloos" deeltje met de lichtsnelheid moet bewegen om een zekere energie te kunnen hebben en dus te bestaan.
Beschrijving in termen van alleen rustmassa.
Een meer gangbare wijze van beschrijven van de relativiteitstheorie, is te zeggen dat de massa constant is (en gelijk aan de rustmassa), maar de impuls van een deeltje gelijk is aan formula_11 in plaats van formula_12. Beide wijzen van beschrijven zijn vanuit mathematisch gezichtspunt precies gelijk, dat wil zeggen, ze geven precies dezelfde meetbare resultaten. In de praktijk wordt echter de voorkeur gegeven aan een beschrijving met constante massa.

</doc>
<doc id="18630" url="https://nl.wikipedia.org/wiki?curid=18630" title="Dualiteit van golven en deeltjes">
Dualiteit van golven en deeltjes

De dualiteit van golven en deeltjes is een beginsel van de kwantummechanica dat zegt dat alle deeltjes zich onder bepaalde omstandigheden als golven gedragen en alle golven zich onder bepaalde omstandigheden als een stroom deeltjes gedragen.
Het begon allemaal met de vraag of licht nu eigenlijk een golf of een stroom deeltjes is.
Geschiedenis.
Christiaan Huygens is vooral bekend geworden met zijn golftheorie van het licht (1678) in zijn "Traité de la lumière" (1690) (zie ook Principe van Huygens). De latere theorie van Isaac Newton (°1643-1727) in zijn "Opticks" ging hier tegenin: hij verklaarde weerkaatsing en breking van licht juist met lichtdeeltjes. De experimenten van Thomas Young met interferentie in 1801 konden niet met deeltjes worden verklaard, maar wel met Huygens' golftheorie, zodat Newtons lichttheorie werd verworpen.
Een andere aanwijzing dat licht bestond uit golven kwam in 1873 vanuit Maxwells theorie over elektromagnetisme. In deze theorie opperde James Clerk Maxwell het bestaan van elektromagnetische golven. Maxwell berekende wat de snelheid van deze elektromagnetische golven moest zijn. Deze bleek gelijk te zijn aan de snelheid van het licht, wat deed vermoeden dat licht uit elektromagnetische golven bestond. Later werd in 1886 door Heinrich Hertz experimenteel aangetoond dat elektromagnetische golven echt bestaan. Heinrich Hertz toonde hierbij ook aan dat lichtgolven en elektromagnetische golven vergelijkbaar gedrag vertonen.
In navolging van Christiaan Huygens en Maxwell dachten de fysici daarom dat licht een golfverschijnsel was, maar in 1905 leek Albert Einsteins theorie voor het foto-elektrisch effect erop te wijzen, dat het toch deeltjes betrof.
Principe.
Tegenwoordig weten we dat licht, en ook materiedeeltjes zoals elektronen, zich in sommige opzichten gedragen als deeltjes (in de zin van precies gelokaliseerde, afgemeten dingetjes) en in sommige opzichten als een golf. Elk deeltje voldoet immers aan de schrödingervergelijking, die een golfvergelijking voorstelt.
Een deeltje met impuls p en energie E gedraagt zich bij diffractie en interferentie als een golf met golfvector k en pulsatie ω. Een golfverschijnsel met golfvector k en pulsatie ω gedraagt zich bij wisselwerkingen als een stroom deeltjes met impuls p en energie E.
waarin formula_3 de constante van Dirac voorstelt. In het eendimensionale geval schrijven elementaire leerboeken dit meestal in functie van de golflengte λ en de frequentie ν
waarin h de constante van Planck voorstelt.
Toepassing.
Het golf-deeltje-dualisme is een van de eerste merkwaardige dingen die men tegenkomt in de kwantummechanica. Het betekent dat eenvoudige, alledaagse beelden zoals de biljartbal (voor een deeltje) of de watergolf (voor een golfverschijnsel) tekortschieten: wat er in werkelijkheid is, is noch zo een golf, noch zo een deeltje, maar iets waarvoor we beide beelden soms kunnen gebruiken. De volledige, wiskundige beschrijving uit de kwantummechanica laat in het midden wat er precies is.
De snaartheorie heeft een alternatieve uitleg, waarbij het golf- dan wel deeltjesgedrag direct uit de theorie af te leiden is. De snaartheorie is eigenlijk nog een hypothese, hoewel mathematische modellen doen vermoeden dat ze goed te gebruiken is om kwantumfysische processen te beschrijven en voorspellen.

</doc>
<doc id="18632" url="https://nl.wikipedia.org/wiki?curid=18632" title="Sterke wisselwerking">
Sterke wisselwerking



</doc>
<doc id="18633" url="https://nl.wikipedia.org/wiki?curid=18633" title="Manhattanproject">
Manhattanproject

Het Manhattanproject was de naam van de zeer geheime operatie (van 1942 tot 1946), geleid door de Verenigde Staten, met de hulp van Canada en het Verenigd Koninkrijk. Met dit project konden de Verenigde Staten tijdens de Tweede Wereldoorlog de atoombom ontwikkelen.
Achtergrond.
In 1938 werd in Berlijn het kernsplijtingsproces ontdekt door de wetenschappers Otto Hahn en Fritz Strassmann met behulp van Lise Meitner. Het nieuws over de kernsplijting gaven deze wetenschappers door aan de Deense wetenschapper Niels Bohr, die vervolgens van Kopenhagen naar Princeton afreisde. In Princeton besprak Bohr dit nieuws met de wetenschappers aldaar. Uit berekeningen leidde men af dat bij kernsplijting veel energie vrijkwam, genoeg om energie mee op te wekken of een bom ermee te maken. Dit nieuws verontrustte de Joodse wetenschappers Leó Szilárd, Eugene Wigner en Edward Teller, die vanwege de Jodenvervolgingen door de nazi's vanuit Duitsland naar de Verenigde Staten waren gevlucht. Zij achtten het namelijk mogelijk, dat vanwege deze ontdekking Duitsland op korte termijn een atoombom zou kunnen ontwikkelen. Adolf Hitler zou met de atoombom een groot militair overwicht kunnen hebben op het wereldtoneel.
Szilárd benaderde vervolgens Albert Einstein, die sinds 1933 in de VS verbleef en als wetenschapper ondertussen heel beroemd was geworden met zijn ontdekking van de algemene relativiteitstheorie. Szilárd wilde de bekendheid van Einstein gebruiken om de Amerikaanse regering te waarschuwen voor het naderende gevaar. Samen stelden ze een brief op, die ze in augustus 1939 naar de Amerikaanse president Roosevelt stuurden. Na het lezen van de brief besloot Roosevelt, dat Amerika zo snel mogelijk zelf een atoombom moest ontwikkelen, om sneller een atoombom te hebben dan de Duitsers. Aldus gaf de president de opdracht tot de start van onderzoek naar een atoombom wat uiteindelijk zou leiden tot het Manhattanproject.
Ontwikkeling.
Oorspronkelijk werd het Manhattanproject in Chicago uitgevoerd bij de Metallurgical Laboratory van de Universiteit van Chicago. Onderdeel van het Manhattanproject was ook de toepassing van kernsplijting ter opwekking van energie. Daarom begon parallel aan de ontwikkeling van de eerste atoombom ook de ontwikkeling van de eerste kernreactor. Op 2 december 1942 werd de eerste gecontroleerde nucleaire kettingreactie opgewekt, in de eerste experimentele kernreactor, de Chicago Pile-1.
Omdat er te veel uitlekte werd het Manhattanproject vanaf 1943 elders uitgevoerd. Hoewel het onderzoek en de productie van nucleair materiaal op meer dan dertig locaties plaatsvond, werd het Manhattanproject vooral uitgevoerd op drie geheime locaties: Hanford (Washington), Los Alamos (New Mexico) en Oak Ridge (Tennessee). De locatie in Hanford besloeg bijna 2600 km², die in Oak Ridge 243 km². Het bestaan van deze locaties was staatsgeheim tot na de Tweede Wereldoorlog. Op het hoogtepunt in 1945 werkten er 130.000 mensen aan het Manhattanproject, en de totale kosten bedroegen twee miljard dollar (in dollars van 1945 - anno 2012 zou dat ruim het twaalfvoudige zijn). In 1943 werd op de Hanford Site een aantal kernreactoren door Metallurgical Laboratory ontwikkeld voor het Manhattan Project. Het primaire doel van de grootste reactoren was de massaproductie van plutonium voor de fabricage van de atoombom.
Het ging er vooral om voldoende splijtbaar uranium van voldoende zuiverheid te verkrijgen.
In 1939 verscheepte de Belgische industrieel Edgar Sengier 1000 ton hoogwaardig uraniumerts van Belgisch-Congo naar New York en sloeg het op in een depot op Staten Island. In september 1942 zocht kolonel Kenneth Nichols Sengier op in zijn kantoor te New York. Nichols moest in opdracht van generaal Leslie Groves uranium verwerven. Nichols vroeg Sengier of Union Minière uraniumerts kon leveren. Sengier antwoordde: ""U kan het nu hebben. Het is in New York, 1000 ton ervan. Ik verwachtte uw bezoek." Zonder het erts van Union Minière zou de VS in 1945 niet genoeg splijtbaar materiaal gehad hebben. Nichols schreef in zijn memoires: "Zonder Sengiers vooruitziendheid om erts op te slaan in de Verenigde Staten en bovengronds in Afrika zouden we eenvoudigweg de hoeveelheden uranium niet gehad hebben om de bouw van grote verrijkingsfabrieken en plutonium kweekreactoren te verrechtvaardigen."" Sengier was de eerste niet-Amerikaan die de Legion of Merit ontving.
Een andere belangrijke Belgische bijdrage gebeurde via de in 1904 in Antwerpen geboren luitenant-kolonel Charles Vanden Bulck die onder kolonel Kenneth Nichols de operationele administratieve leiding voer en op 2 oktober 1945 eveneens de Legion of Merit ontving.
Belangrijke personen.
Het project stond initieel onder leiding van generaal James C. Marshall die kolonel Kenneth Nichols en Charles Vanden Bulck inschakelde. Omdat het project niet snel genoeg verliep werd de ervaren generaal Leslie Groves op het project gezet. Groves was reeds gekend en geapprecieerd voor de snelle oplevering van het Pentagon in Arlington (Virginia), nabij Washington D.C..
Veel bekende wetenschappers, vooral natuurkundigen en wiskundigen, werkten mee in het team dat de bom ontwierp, zoals Enrico Fermi, Richard Feynman, John von Neumann, Robert Oppenheimer (wetenschappelijk projectleider) en Edward Teller. Een indicatie van de hoeveelheid talent die voor dit project bijeen werd gebracht is het feit dat twintig van de medewerkers aan het project ooit - later of al eerder - een Nobelprijs kregen.
Personen die een belangrijke rol hebben gespeeld bij de totstandkoming of de uitvoering van het Manhattanproject waren onder meer:
Afloop.
Toen de atoombom zo goed als af was, moest er getest worden. Dit gebeurde onder de naam Trinity op 16 juli 1945. Toen deze test geslaagd was, werden twee nieuwe atoombommen gebouwd, die gebruikt werden om de Japanse steden Hiroshima en Nagasaki te bombarderen. De atoombommen werden met een vliegtuig op 5 augustus 1945 op deze steden gedropt. Als directe gevolg hiervan kwamen circa 250.000 mensen om het leven in Japan. Vanwege de straling zouden er later nog enige honderdduizenden mensen omkomen. Na de Tweede Wereldoorlog zou blijken dat Duitsland lang niet zo ver was om een atoombom te ontwikkelen.
Impact op de westerse cultuur.
Met de detonatie van het eerste kernwapen, begon een periode aangeduid als het atoomtijdperk. Deze periode luidde diepgaande veranderingen in het sociaal-politieke denken en de loop van de technologische ontwikkeling in. Terwijl nucleaire technologie een tijdlang werd gepromoot als het toonbeeld van vooruitgang en moderniteit, bracht het betreden van het atoomtijdperk ook angstaanjagende implicaties met zich mee zoals de nucleaire oorlogsvoering, de Koude Oorlog, wederzijdse verzekerde vernietiging, nucleaire proliferatie, het risico van een nucleaire ramp. Dit had een grote impact op de westerse cultuur van die tijd.

</doc>
<doc id="18634" url="https://nl.wikipedia.org/wiki?curid=18634" title="Valentieband">
Valentieband



</doc>
<doc id="18636" url="https://nl.wikipedia.org/wiki?curid=18636" title="Geleidingsband">
Geleidingsband



</doc>
<doc id="18637" url="https://nl.wikipedia.org/wiki?curid=18637" title="Energieband">
Energieband



</doc>
<doc id="18638" url="https://nl.wikipedia.org/wiki?curid=18638" title="Thuiszorg">
Thuiszorg

Thuiszorg is verzorging en verpleging die bij cliënten thuis wordt geleverd. De thuiszorg behoort tot de extramurale gezondheidszorg of eerstelijnsgezondheidszorg. Ze levert verschillende soorten dienstverlening. De belangrijkste zijn verpleging, kraamzorg, huishoudelijke verzorging en persoonlijke verzorging, gespecialiseerde verzorging/verpleging.
Geschiedenis.
Nederland.
De oorsprong van de thuiszorg ligt bij organisaties zoals het Groene Kruis en het Wit-Gele Kruis.
In de jaren zestig van de twintigste eeuw waren er nog 1450 kruisverenigingen met solistisch werkende wijkverpleegkundigen. De ontzuiling bracht deze rond 1980 terug tot ruim 200 kruisorganisaties, waarbij in teamverband wordt gewerkt. De meeste kruisverenigingen zijn gefuseerd met gezinszorginstellingen en handelen tegenwoordig onder de naam thuiszorg. In de jaren zestig waren er nog duizend organisaties voor gezinsverzorging.
Vlaanderen.
Aan het eind van de twintigste eeuw werden in Vlaanderen verschillende regionale overlegorganen opgericht, waarin per streek de belangrijkste thuiszorgactoren actief zijn. Deze samenwerkingsvorm staat bekend als SamenwerkingsInitiatief Thuiszorg (SIT). Hierin participeren ook huisartsen. Het doel van deze instellingen is om hun werking zo veel mogelijk op elkaar af te stemmen en zo de lokale thuiszorg voortdurend te evalueren en te optimaliseren.
Organisatie.
Nederland.
Verpleegkundige thuiszorg wordt gefinancierd vanuit de Wet langdurige zorg (Wlz) of de Zorgverzekeringswet (Zvw). Huishoudelijke thuiszorg valt sinds de invoering van de Wet maatschappelijke ondersteuning (Wmo) in 2007 onder verantwoordelijkheid van de gemeenten. Per 1 januari 2015 is die wet opgevolgd door de Wet maatschappelijke ondersteuning 2015 (Wmo 2015). Om in aanmerking te komen voor thuiszorg heeft een zorgbehoeftige een indicatie nodig.
Met een persoonsgebonden budget (PGB) kunnen personen die thuiszorg nodig hebben onder bepaalde voorwaarden zelf hun zorg inkopen.
Vlaanderen.
Sinds de periode rond de millenniumwisseling kunnen in Vlaanderen personen met een handicap aan wie vanwege het Vlaams Fonds (voor de Sociale Integratie van Personen met een Handicap) een persoonlijke-assistentiebudget (PAB) is toegekend de door henzelf samengestelde thuiszorg financieren.
Uit dezelfde periode dateert een ander initiatief dat in grote mate aangewend wordt om onder meer thuiszorg te bekostigen met name de zorgverzekering georganiseerd door zorgkassen (onafhankelijke instanties of organen aangesloten bij een mutualiteit/ziekenfonds of het OCMW) als aanvulling op de invaliditeitsuitkeringen van het RIZIV (=Rijksinstituut voor Ziekte- en Invaliditeitsverzekering, dat de mutualiteiten of ziekenfondsen in België overkoepelt) en financiële tegemoetkomingen vanwege de Belgische Federale Overheidsdienst Sociale Zekerheid aan bejaarden met een zorgproblematiek en personen met handicap.

</doc>
<doc id="18639" url="https://nl.wikipedia.org/wiki?curid=18639" title="Warschau">
Warschau

Warschau (Pools: "Warszawa") is de hoofdstad van Polen en met 1.860.281 inwoners (2021) tevens de grootste stad van het land. De Metropoolregio Warschau telt 3.5 miljoen inwoners. De stad ligt in het historische landsdeel Mazovië aan de Wisła, waarbij het centrum op de linkeroever ligt en het stadsdeel Praga op de rechter. Het is ook de hoofdstad van het woiwodschap Mazovië. De vlag van Warschau bestaat uit twee even hoge horizontale banen in de kleuren geel (boven) en rood. Historisch centrum van de stad staat op de Werelderfgoedlijst van de UNESCO. De stad zelf wordt in de volksmond ook wel het "Parijs van het Oosten" genoemd, vooral vanwege haar architectuur en diversiteit. 
Frontex, het Europees Grens- en kustwachtagentschap is gevestigd in Warschau.
BBP per inwoner van Warschau bedroeg in 2019 bijna €50.000, hoger dan in Berlijn, Utrecht of Wenen.
Geschiedenis.
Warschau is niet de oudste stad van Polen, maar is wel een oude stad. Volgens een legende stamt de naam Warszawa af van twee geliefden, de visser Wars en het meisje Sawa, die de stad zouden hebben gesticht. Een andere variant op deze legende spreekt van twee broers. De eerste vermelding dateert van 1241. Aanvankelijk was het de hoofdstad van het vorstendom Mazovië, maar in 1596 verplaatste de Poolse koning zijn residentie van Kraków naar het centralere Warschau. Tijdens de Poolse delingen (1795-1918) maakte Warschau deel uit van het Russische rijk, enkele gebouwen herinneren nog aan die tijd. 7 november 1815 werd Alexander I van Rusland in Warschau verwelkomd als de nieuwe koning van Polen. Tijdens de Pools-Russische Oorlog (1919-1921) werd het Rode Leger tot staan gebracht voor de poorten van Warschau en tot de terugtocht gedwongen door het Poolse leger (met hulp van Franse adviseurs). Dit ging de geschiedenis in als het "Wonder aan de Weichsel" omdat de rest van Europa behoed zou zijn voor het bolsjewisme.
De Tweede Wereldoorlog verliep tragisch voor de stad: het omvangrijke joodse getto werd vernietigd na de joodse opstand in 1943, en de stad werd goeddeels verwoest tijdens en na de Opstand van Warschau van 1944. Elk jaar op 1 augustus om 17:00 herdenken de Warschauers het Uur 'W', het exacte moment waarop "Operatie Storm" in 1944 had moeten beginnen, een strategisch geplande opstand tegen de Duitse bezetters in de stad, dat zou leiden tot de Opstand van Warschau. Na afloop van de laatste opstand werden alle overgebleven inwoners de stad uit gedreven. De bevolking daalde van 1,3 miljoen in 1939 tot 420.000 in september 1945.
In de naoorlogse tijd is het oude centrum ("Stare Miasto") echter in oude stijl herbouwd en de stad staat nu op de Werelderfgoedlijst van de UNESCO. De nauwgezette restauratie ging de geschiedenis in als het "Wonder van Warschau".
Bestuurlijke indeling.
Tot 1994 waren er 7 districten in Warschau: Śródmieście, Praga Północ, Praga Południe, Żoliborz, Wola, Ochota, Mokotów. Tussen 1994 en 2002 waren er 11 districten: Centrum, Białołęka, Targówek, Rembertów, Wawer, Wilanów, Ursynów, Włochy, Ursus, Bemowo, Bielany. Sinds 2002 bestaat Warschau uit de volgende 18 districten:
Bezienswaardigheden.
Het hart van de oude stad Stare Miasto is de Rynek Starego Miasta, het oude marktplein, omgeven door kleurige huizen, die tussen 1949 en 1963 minutieus herbouwd werden onder leiding van een Russische architect. Ook andere straten en een deel van de oude omwalling (met het bastion "Barbakan") werden hersteld.
Aan de rand van de oude stad bevindt zich het Slotplein (Plac Zamkowy) met het Koninklijk Paleis (17e-eeuws, herbouwd) en de aan koning Sigismund III Wasa gewijde gedenkzuil (Zygmunt-zuil). Sigismund was de koning van Polen die Warschau boven Krakau als hoofdstad verkoos, omdat het dichter bij Zweden lag.
Tot de grootste curiositeiten die in Warschau te zien zijn, behoren twee schilderijen van de Hollandse kunstschilder Rembrandt van Rijn ("Geleerde aan een lessenaar" en "Jonge vrouw in een schilderijlijst") die voor het grote publiek in het Koninklijk Kasteel permanent worden tentoongesteld.
Bij dit plein begint de Koninklijke Route, bestaande uit de belangrijke boulevards "Krakowskie Przedmiescie" en "Nowy Świat", die uiteindelijk naar de voormalige koninklijke buitenverblijven Wilanów leiden. Langs de route ligt ook het oudste en mooiste stadspark van Warschau, "Łazienki"-park.
Ten noorden van de oude stad ligt Nowe Miasto (de nieuwe stad) met gebouwen uit de 17e eeuw.
Ten westen van de oude binnenstad is na de Tweede Wereldoorlog een nieuw centrum verrezen. Dit gebied kenmerkt zich door hoge, modernistische gebouwen en brede straten; vaak met vrijliggende trambanen. Dit gebied is gebouwd rond het Paleis van Cultuur en Wetenschap, (Pools: "Pałac Kultury i Nauki"), een kolossaal bouwwerk in stalinistische stijl, gebouwd tussen 1952 en 1955 en een geschenk van Stalin aan de stad. Dit gebouw, naast het Centraal Station, is voor publiek toegankelijk, en biedt vanaf de hoogste verdieping uitzicht over de stad. De inwoners van Warschau hebben gemengde gevoelens bij het paleis, door de zeer gevoelige historische verbintenis met de voormalige Sovjet-Unie. Grapjes die wel worden gemaakt over het paleis zijn bijvoorbeeld: "Warschau is het mooist bekeken vanaf het Paleis van Cultuur en Wetenschappen: dan zie je het paleis zelf namelijk niet" en het wordt spottend ook weleens Peking genoemd. (Naar de afkorting PKiN.)
Sinds de val van het communisme in 1989 heeft Warschau zich in rap tempo getransformeerd. Moderne wolkenkrabbers domineren nu de skyline van Warschau, waar voorheen alleen het Paleis voor Cultuur en Wetenschappen opviel.
Economie.
Winkelen.
De meeste winkels zijn in de Oude Stad, langs de Ulica Krakowskie Przedmieście en de Ulica Nowy Świat. De belangrijkste winkelstraten van Warschau zijn de Chmielna en de Nowy Świat. Aan de straat Marszałkowska, tegenover het cultuurpaleis, zijn grote warenhuizen.
Ulica Chmielna en Złote Tarasy zijn winkelcentra. Andere winkelcentra liggen in de voorsteden zoals Arkadia en Galeria Mokotów, ze zijn tot tien uur ’s avonds open.
Markt is onder andere de Plac Defilad de Jarmark Europa, de grootste bazaar van Europa, in een sportstadion, Bazar Na Kole en Bazar Różyckiego. Op de rechteroever van de Wisła, vlak bij de Poniatowskibrug is ook markt.
Iedere zondag is er een antiekmarkt in Kolo, aan de westkant van de stad.
Onderwijs.
In Warschau is onder andere de Academie voor Schone Kunsten in Warschau, de Universiteit van Warschau en de Technische Universiteit Warschau.
Sport.
Warschau heeft twee voetbalclubs, Legia Warschau en Polonia Warschau. Legia is de populairste en grootste club van de stad. Zij wonnen 14 keer de landstitel en zijn daarmee sinds 2020 mede recordhouder. Legia speelt in het Wojska Polskiegostadion, en komen uit in de Ekstraklasa.
Polonia Warschau werd 2 keer landskampioen (de laatste keer in 2000). Door financiële problemen speelt Polonia Warschau al een aantal jaren niet meer op het hoogste niveau.
In juni 2012 werd in het Nationaal Stadion een deel van het programma van het EK voetbal 2012 afgewerkt.
In Warschau bevindt zich de onoverdekte ijsbaan Tor Stegny. Met deze ijsbaan was Warschau gastheer van het WK afstanden van 1997. Tevens werd er in 1992 en 2015 geschaatst om de wereldtitels bij de junioren. In 2003 werd het WK shorttrack in Warschau georganiseerd.
Verkeer en vervoer.
De primaire luchthaven is Warschau Frédéric Chopin. De stad beschikt ook over een in 2012 geopend alternatief vliegveld voor low-cost maatschappijen; Luchthaven Warschau Modlin.
De stad ligt aan de Poolse A2 snelweg, deel van de Europese weg 30 en aan verschillende expreswegen (onder andere de S7 en S8).
Warschau beschikt sinds 1995 over een metro. Ook is er vervoer per tram.
Het belangrijkste spoorwegstation is Station Warszawa Centralna. Andere stations zijn:
Klimaat.
Warschau ligt op de grens tussen zeeklimaat en landklimaat. Door de opwarming van de Aarde is de classificatie aan het wijzigen van Dfb naar Cfb, volgens het systeem van Köppen. Dit gebeurt bij een gemiddelde temperatuur boven −3 °C in de koudste maand.

</doc>
<doc id="18644" url="https://nl.wikipedia.org/wiki?curid=18644" title="Staatsbosbeheer">
Staatsbosbeheer

Staatsbosbeheer (SBB) is de grootste bos- en natuurbeheerder in Nederland. Het hoofdkantoor is sinds 2016 in Amersfoort. In 2020 werkten bij SBB ruim 1250 betaalde medewerkers en werd gebruikgemaakt van de diensten van meer dan 8000 vrijwilligers. Als zelfstandige overheidsorganisatie is Staatsbosbeheer met ruim 220 duizend hectare veruit de grootste grootgrondbezitter van Nederland. Staatsbosbeheer heeft 128 van de 162 Nederlandse Natura 2000-gebieden geheel of gedeeltelijk onder haar hoede.
Naast bosbeheer zijn natuurbeheer en landschapsbehoud in het landelijk gebied belangrijke taken. Veel aandacht krijgen de recreatieve functies van bos, natuur en landschap. In dat kader zijn er in de beheerde gebieden die zich daartoe lenen, wandel-, fiets- en kanoroutes, bezoekerscentra, natuurkampeerterreinen, zwemgelegenheden, surfstranden en watersportsteigers.
Geschiedenis.
Staatsbosbeheer werd op 21 juli 1899 opgericht om op woeste gronden bossen te ontwikkelen voor productiedoeleinden (bosbouw) en om zandverstuivingen tegen te gaan. Het Kootwijkerzand was dan ook een van de eerste gebieden die Staatsbosbeheer in beheer kreeg.
De organisatie werd bij wet van 11 september 1997 door de Rijksoverheid verzelfstandigd. Het is nu een rechtspersoon met wettelijke taak (RWT). Voor de verzelfstandiging viel Staatsbosbeheer rechtstreeks onder het ministerie van Landbouw, Natuur en Voedselkwaliteit. Na de verzelfstandiging is de organisatie binnen de kaders van de 'Wet verzelfstandiging Staatsbosbeheer' verantwoordelijk voor de eigen bedrijfsvoering. Onder de noemer "Buitenleven Vakanties" verhuurt Staatsbosbeheer samen met LandschappenNL en Natuurmonumenten voormalige boswachterswoningen, werkschuren en boerderijen als vakantiewoning.
Het hoofdkantoor was tot 1990 gevestigd in Utrecht, daarna in Driebergen en sinds 2016 in Amersfoort.
Als reactie op overheidsbezuinigingen startte Staatsbosbeheer in 2013 met de verkoop van enkele terreinen. Niet lang daarna besloot staatssecretaris Dijksma van Landbouw dat dit niet de bedoeling was. Vanaf 2019 werkte SBB, in het kader van een efficiënt beheer, mee aan ruilingen en aan- en verkoop van gronden in meerdere provincies.
Doelstellingen.
De doelstellingen van Staatsbosbeheer zijn:
Staatsbosbeheer werkt bij veel van haar activiteiten samen met andere organisaties en commerciële partijen. In 2019 werd Shell binnengehaald als sponsor. De energiemaatschappij zal bijdragen aan de kosten van heraanplant die nodig is na het rooien van productiebossen met essen in verband met de essentaksterfte.

</doc>
<doc id="18646" url="https://nl.wikipedia.org/wiki?curid=18646" title="Kernsplijting">
Kernsplijting

Kernsplijting (zelden: "kernfissie") is in de natuurkunde een proces waarbij een zware onstabiele atoomkern zich deelt of splijt in twee of meer lichtere kernen, waarbij aanzienlijke hoeveelheden energie vrijkomen. Dit principe wordt bijvoorbeeld toegepast om energie op te wekken in een kerncentrale, en in kernwapens.
Geschiedenis.
Het splijtingsproces werd in 1938 in Berlijn ontdekt door Otto Hahn, Fritz Strassmann en Lise Meitner.
Kernreacties.
Bij scheikundige reacties blijft de hoeveelheid van ieder scheikundig element precies behouden: dit is een formulering van de wet van Lavoisier. Transmutatie in de klassieke zin van de alchemisten is daardoor onmogelijk. Op microscopisch niveau betekent dit dat de aard van een atoomkern tijdens de reactie niet wijzigt.
In 1917 slaagde Ernest Rutherford erin een kleine hoeveelheid stikstof in zuurstof te veranderen door een aanhoudend bombardement met alfadeeltjes (heliumkernen). Hiermee was de eerste kunstmatige transmutatie een feit.
In 1932 beschoten Ernest Walton en John Cockcroft kernen van een lithiumisotoop met protonen (waterstofkernen), waarbij telkens twee alfadeeltjes ontstonden. Zij wonnen de Nobelprijs voor Natuurkunde in 1951 voor wat populair bekendraakte als "atoomsplijting", hoewel het niet om dezelfde soort reactie ging als bij de later ontdekte splitsing van uranium.
Ontdekking van kernsplijting.
Enrico Fermi en zijn medewerkers waren in 1934 de eersten die uranium met neutronen beschoten. Er ontstonden stoffen met andere chemische eigenschappen en deze werden als zogenaamde transuranen geduid: elementen met atoomnummers groter dan dat van uranium. Hoewel in 1934 de mogelijkheid van uiteenvallen van zware atoomkernen in grotere brokstukken na de beschietingen met neutronen al door Ida Noddack werd geopperd, werd dit bij gebrek aan een theoretische onderbouwing toch voor onmogelijk gehouden.
Aanvankelijk zette Otto Hahn de experimenten van Fermi gezamenlijk met Lise Meitner en zijn assistent Fritz Strassmann voort. In juli 1938 moest de joodse Meitner Nazi Duitsland echter ontvluchten. Haar Oostenrijkse paspoort werd door het Naziregime ongeldig gemaakt, en het was haar verboden meer dan tien rijksmark op zak te hebben. Hahn gaf Meitner zijn moeders diamanten ring mee op haar vlucht, zodat ze een grenswachter zou kunnen omkopen. Ze gebruikte die uiteindelijk niet: met de hulp van Nederlandse wetenschappers wist ze de grens over te komen. Uiteindelijk bereikte ze Zweden en vond daar veiligheid.
In Duitsland gingen Hahn en Strassmann zonder haar verder, en het verdere contact met haar verliep per brief. De aanzet van de ontdekking van kernsplijting was dat er een radioactieve stof werd gevormd die chemisch identiek bleek te zijn met barium, atoomnummer 56, wat tot dan toe dus voor onmogelijk werd gehouden. Met behulp van aanwijzingen van Meitner werd het beslissende experiment op 17 december 1938 uitgevoerd en stelde Hahn definitief vast dat er kernsplijting had plaatsgevonden. De resultaten werden op 6 januari 1939 door Hahn en Strassmann in Die Naturwissenschaften gepubliceerd. Een brief (gedateerd 16 januari 1939) met een eerste theoretische verklaring door Meitner en haar neef Otto Frisch verscheen op 11 februari 1939 in Nature.
Gevolgen.
Op 16 januari 1939 arriveerde Niels Bohr uit Kopenhagen in de Verenigde Staten om verscheidene maanden in Princeton door te brengen. Hij was vooral gekomen om enkele abstracte problemen met Albert Einstein te bespreken. Net voor hij Denemarken verliet hadden Otto Frisch en Lise Meitner hem verteld over hun idee dat de absorptie van een neutron door een uraniumkern soms ertoe leidde dat die kern in twee ongeveer gelijke delen splitste, waarbij enorm veel energie vrijkwam, een proces dat al spoedig 'kernsplijting' werd genoemd (volgens George Gamow stond de informatie in een telegram dat Meitner op 27 januari naar Bohr had gestuurd).
Meteen na zijn aankomst in de VS gaf Bohr dit idee door aan zijn voormalige student John Wheeler en anderen op de Universiteit van Princeton, en van daaruit werd het mondeling doorgegeven en bereikte ook Enrico Fermi op de Universiteit van Columbia. Als gevolg van conversaties tussen Fermi, John R. Dunning, en George B. Pegram werd toen op Columbia gezocht naar de sterke ionisatiepulsen die verwacht werden bij de zware rondvliegende fragmenten van een uraniumkern.
Op 26 of 27 januari 1939 organiseerden de George Washington-universiteit en het Carnegie Institute of Technology gezamenlijk een conferentie over theoretische natuurkunde in Washington, D.C. Fermi kwam voor deze bijeenkomst over uit New York voordat de splijtingsexperimenten in Columbia waren verricht. Na de bijeenkomst discussieerde Fermi met Bohr over kernsplijting, en Fermi noemde daarbij specifiek de mogelijkheid dat hierbij ook neutronen vrij zouden kunnen komen. Hoewel dit maar een gok was, was de implicatie daarvan, namelijk het mogelijk kunnen bestaan van een kettingreactie, aan insiders meteen duidelijk.
Nog tijdens de bijeenkomst had Enrico Fermi aan de andere deelnemers een aantal formules in verband met kernsplijting gepresenteerd. Toen een journalist van een Washingtonse krant al te ijverig notities nam, werd hij door Merle Tuve naar buiten gewerkt, maar wat hij had gehoord, verscheen in de kranten. De volgende ochtend kreeg George Gamow al een interzonaal telefoontje uit Californië van Robert Oppenheimer, die graag wilde weten wat dit allemaal betekende.
Al voordat het congres in Washington was afgelopen waren er verschillende andere experimenten in gang gezet om het bestaan van kernsplijting te bevestigen, en uit vier verschillende laboratoria (universiteit van Columbia, het Carnegie Institution of Washington, Johns Hopkins-universiteit en de Universiteit van Californië) werd bevestiging gepubliceerd in het nummer van 15 februari van Physical Review. Rond deze tijd had Bohr ook gehoord dat vergelijkbare experimenten rond 15 januari in zijn eigen laboratorium in Kopenhagen hadden plaatsgevonden. Frédéric Joliot-Curie in Parijs had ook zijn eerste resultaten gepubliceerd in de "Comptes Rendus" van 30 januari 1939. Vanaf dit moment verscheen er een niet aflatende stroom van publicaties over kernsplijting, zodat tegen de tijd dat J. Turner, van Princeton, een overzichtsartikel schreef in "Reviews of Modern Physics" op 6 december 1939, er al haast 100 publicaties beschikbaar waren. Een volledige analyse en bespreking van deze artikelen verscheen in het artikel van Turner en elders.
De betrokken onderzoekers hadden zich al vroeg gerealiseerd dat kernsplijting zou kunnen worden toegepast voor het opwekken van energie en voor het creëren van bommen. Tijdens de Tweede Wereldoorlog legden zowel de geallieerden als de Duitsers zich toe op de militaire toepassing van kernsplijting. Het was uiteindelijk het Manhattanproject van de Verenigde Staten, met Canadese en Britse medewerking, dat in 1945 de atoombommen opleverde waarmee de Amerikaanse luchtmacht Hiroshima en Nagasaki in de as legde.
Mechanismen.
De stabiliteit van een atoomkern wordt bepaald door de sterke kernkracht. Op grond van louter elektromagnetische kracht zou de kern, die uitsluitend uit neutronen en protonen bestaat, uit elkaar gerukt worden door de onderlinge afstoting van de positief geladen protonen.
"Gestimuleerde kernsplijting" treedt op wanneer in een laboratorium, in een reactor of in een wapen atoomkernen worden beschoten met andere deeltjes zoals neutronen.
"Spontane kernsplijting" betekent dat een atoomkern van nature onstabiel is en zichzelf ontbindt in kleinere kernen. Natuurlijke radioactiviteit is het gevolg van spontane kernsplijting bij elementen die in de natuur voorkomen.
Sterke kernkracht.
De sterke kernkracht is op zeer kleine schaal verantwoordelijk voor de interne structuur van kerndeeltjes (protonen en neutronen), die telkens uit 3 quarks bestaan. Ze blijft echter in kleinere mate voelbaar op de grotere schaal van interactie tussen kerndeeltjes onderling, in de vorm van de Yukawa-potentiaal. Het blijkt dat de stabielste isotopen een kern hebben die bestaat uit een even aantal protonen en een even aantal neutronen. Andere configuraties, vooral de combinatie van een oneven aantal protonen met een oneven aantal neutronen, vallen spontaan uit elkaar of zijn relatief gemakkelijk te splijten. Hieruit volgt dat de kern van Uranium-236, die uit 92 protonen en 144 neutronen bestaat, erg stabiel is. Spontane splijting van deze isotoop komt dus zelden voor. Daarentegen is het juist de toevoeging van een neutron aan een kern van Uranium-235, dus met precies dezelfde configuratie van protonen en neutronen, die resulteert in de klassieke splijting van uranium in kernreactoren.
Gestimuleerde kernsplijting: de kernreactie.
Een kernreactie wordt in gang gezet door een atoomkern te bombarderen met een ander subatomair deeltje. Als een vrij neutron met een geschikte kinetische energie wordt ingevangen door de kern van een splijtbaar atoom raakt de kern in een aangeslagen toestand. Deze onstabiele kern deelt zich dan in verschillende splijtingsproducten: atoomkernen van andere elementen (brokstukken van min of meer willekeurige grootte (zie figuur) van de oorspronkelijke kern), gammafotonen, neutrino's en snelle neutronen.
De energieverdeling is typisch ongeveer 3,5% gammastraling, 2,5% snelle neutronen en 94% in de kinetische energie van de brokstukken, die door de elektrostatische afstoting versneld worden tot 3% van de lichtsnelheid. Bij een kernwapen wordt door de lading en snelheid van deze brokstukken ook zachte röntgenstraling gevormd.
Bijzonder bij gestimuleerde kernsplijting is dat het invangen van één neutron het vrijkomen van meerdere neutronen kan veroorzaken. Hierdoor kunnen de vrijgekomen neutronen ook weer andere kernen splijten en ontstaat de mogelijkheid van een kettingreactie. De energie die vrijkomt bij één splitsingsreactie ligt in de orde van 100 miljoen eV. Bij chemische reacties zijn dat hooguit enkele eV, zodat de energieopbrengst gigantisch genoemd kan worden, als er inderdaad een kettingreactie optreedt en een aanzienlijk percentage van de kernen zich splijt. Een kerncentrale heeft in de orde van honderden tonnen uranium in de reactor, een kernwapen bevat enkele kilo's uranium of plutonium.
Ongeveer een duizendste van de massa van de gespleten splijtstof wordt omgezet in energie. De orde van grootte van de energie in relatie tot de massa van de gespleten splijtstof (energiedichtheid) is daarmee 100 TJ/kg.
Een bekende splijtbare isotoop is uranium-235, waarmee vele splijtingsreacties mogelijk zijn. Enkele voorbeelden zijn:
Spontane kernsplijting: radioactief verval.
Spontane splijting kan optreden bij enkele isotopen van zware elementen (thorium en zwaarder) die meestal ook al instabiel zijn door andere spontane vervalprocessen. Een goed voorbeeld is de plutoniumisotoop 236Pu. Deze kern kan zowel door het uitzenden van een α-deeltje als door uiteenspatten in twee brokken zijn bestaan beëindigen. In 69% van de gevallen doet het het eerste, in de resterende 31% het laatste. Spontane splijting is een voorbeeld van het tunneleffect in de kwantummechanica, waardoor bij toeval incidenteel toch 'onmogelijke' reacties optreden. Spontane kernsplijting van uranium-238 wordt in de praktijk gebruikt voor de analyse van uraniumkristallen. Spontane splijtingsproducten veroorzaken karakteristieke sporen in het kristal. Het aantal van deze sporen is een maat voor de ouderdom van het kristal. Californium-252 (halfwaardetijd 2,645 jaar, percentage spontane splitsing 3,09), wordt gebruikt als neutronenbron in luchthavens voor de detectie van explosieven en in vele toepassingen die het watergehalte van een materiaal bepalen.
Energiebalans.
Het netto-effect van de sterke kernkracht (Yukawa-potentiaal) waarmee kerndeeltjes elkaar aantrekken, en de elektromagnetische afstoting tussen protonen, vertaalt zich in een negatieve potentiële energie van iedere atoomkern, bindingsenergie genaamd. De sterkst negatieve energie "per kerndeeltje", en dus de stabielste atoomkern, vinden we bij nikkel-62 en bij de ijzerisotopen ijzer-58 en ijzer-56. Als we onze aandacht beperken tot isotopen die in de natuur voorkomen, dan neemt bij zwaardere kernen de potentiële energie per kerndeeltje langzaam toe met toenemend atoomgewicht; bij kernen lichter dan ijzer neemt de potentiële energie per kerndeeltje relatief sterk toe met "afnemend" atoomgewicht. De lichtste kern van allemaal, de waterstofkern, heeft helemaal geen bindingsenergie omdat hij slechts uit één deeltje bestaat.
Een kernsplijtingsreactie treedt normaal alleen op als ze exo-energetisch is, dat wil zeggen dat de totale potentiële energie van de splijtproducten lager (sterker negatief) is dan de potentiële energie van de moederkern. In de praktijk betekent dit dat alleen kernen die veel zwaarder zijn dan ijzer gespleten kunnen worden. Lichte atomen kunnen daarentegen juist energie leveren door fusie van hun kernen tot die van zwaardere atomen.
Verloop van een kernsplijting.
De atoomkern.
Ernest Rutherford ontdekte in 1911 dat atomen een minuscule, zware, positief geladen kern bezitten die uit protonen en neutronen bestaat. Het aantal protonen is gelijk aan het atoomnummer Z. Het aantal neutronen N is gelijk aan het verschil tussen het massagetal A en het atoomnummer. Op deze deeltjes werken twee soorten krachten, de gewone Coulomb-krachten waardoor deeltjes met eenzelfde (positieve) lading elkaar afstoten, en de sterke kernkrachten die alleen op zeer korte afstand (één of twee kerndeeltjes) werkzaam zijn en die de deeltjes in de kern samenbinden. De afstotende kracht werkt dus alleen tussen de protonen onderling, terwijl de sterke kernkracht tussen alle soorten kerndeeltjes werkt. Hierdoor zorgt de aanwezigheid van neutronen voor een stabilisatie van kernen met meer dan één proton.
In het basismodel van kernsplijting wordt de kern voorgesteld als een druppel waarin de kerndeeltjes zich vrijelijk kunnen bewegen. De kern is bolvormig door de oppervlaktespanning. De tendens van kerndeeltjes om zo veel mogelijk buren te hebben leidt ertoe dat het kernoppervlak wordt geminimaliseerd. De aangeslagen kern van een splitsend atoom kan echter door vibraties uit elkaar worden gescheurd, door insnoering van de kern en de daaropvolgende elektrische afstoting van de twee brokstukken. Volgens het druppelmodel voor de atoomkern, zou de kern in twee gelijke delen splijten. In de praktijk is dat niet het geval. De juiste splijtingsproducten kunnen afgeleid worden met behulp van het meer geavanceerde (niet te verwarren met het elektronenschillenmodel) dat de inwendige structuur en het gedrag van de protonen en neutronen in achting neemt en werd ontwikkeld in 1950 door Maria Goeppert Mayer en Hans Jensen.
De kettingreactie.
Het werkingsprincipe van zowel een kernwapen als een kernreactor is dat er een nucleaire kettingreactie moet optreden. Als een neutron een splijting veroorzaakt die meer dan één nieuw neutron produceert, kan het aantal splijtingen enorm toenemen, met daarbij ook een enorme energieproductie. Dit is allemaal een kwestie van statistische kansen. Er zijn precies vier mogelijke resultaten voor een neutron dat bij een splijtingsreactie wordt geproduceerd:
Als het verlies van neutronen door de eerste drie processen kleiner is dan het overschot dat door het vierde proces ontstaat, treedt de kettingreactie op; anders niet. Dit wordt vaak numeriek uitgedrukt als de neutronenvermenigvuldigingsfactor "k", in:
waarbij "f" het gemiddelde aantal neutronen is dat een splijting veroorzaakt, en "l" de gemiddelde som is van de verloren neutronen door de mechanismen 1, 2 en 3 hierboven aangegeven. Ieder van de eerste drie verliesprocessen hierboven kan binnen een gegeven configuratie zo waarschijnlijk zijn dat de bij splijtingsreacties gecreëerde extra neutronen niet voldoende zijn om de reactie aan de gang te houden. Als bijvoorbeeld het invangen door uraniumkernen van neutronen zonder dat dit wordt gevolgd door een splijting veel waarschijnlijker zou zijn dan een splijtende vangst, blijkt het principieel onmogelijk om een kettingreactie opgang te brengen. In een kernreactor maakt men daarom over het algemeen gebruik van neutronenmoderatoren die de neutronen afremmen zodat ze meer kans hebben te worden ingevangen door de uraniumkernen.
Als het aantal neutronen in een reactor dat een splijting veroorzaakt in de loop van de tijd afneemt, wordt de reactor 'subkritisch' genoemd. Als het aantal gelijk blijft, wordt de reactor 'kritisch' genoemd en als het aantal toeneemt heet hij 'superkritisch'. De kritikaliteit van de reactor wordt weergegeven door bovenstaande "k", geschreven Keff (K-effectief), waarbij Keff het aantal neutronen in een generatie aangeeft gedeeld door het aantal neutronen in de vorige generatie.
Technische uitdagingen bij het creëren van een kettingreactie.
Vertraagde vorming van neutronen in kernreactoren.
Het is mogelijk kernreactoren te bouwen met een gecontroleerde kettingreactie doordat een gedeelte van de neutronen niet onmiddellijk door de splijting worden vrijgemaakt, maar enige tijd later door bepaalde splijtingsproducten, met halfwaardetijden van rond de 15 secondes worden geproduceerd. Dit resulteert erin in dat de gemiddelde levensduur van een neutron 0,1 seconde is. De toe- of afname van het aantal neutronen in de reactorkern (N) kan worden beschreven met:
met daarbij:
Doordat formula_7 gelijk is aan ongeveer 0,1 seconde, door het aandeel van de later gevormde neutronen is de reactie controleerbaar. Na 1 seconde wordt bij een formula_6 van 0,01 het aantal neutronen dan (1+formula_6)formula_11 × N= 1,0110 ~ 1,1 × N , een toename van tien procent. Als er alleen sprake zou zijn van direct gevormde neutronen (formula_7 = 0,001 seconde) dan zou de productie toenemen met een factor van ongeveer 21.000 (1,011000).
Kritische massa.
De fractie neutronen die uit een hoeveelheid uranium ontsnapt, kan worden geminimaliseerd door de grootte en de vorm van de uraniummassa aan te passen. In een bol is een oppervlakte-effect evenredig met het kwadraat van de straal, en een volume-effect evenredig met de derde macht van de straal. De ontsnapping van neutronen uit een hoeveelheid uranium is een oppervlakte-effect dat afhangt van de grootte van het oppervlak, maar splijtingsreacties komen door het hele materiaal voor en zijn daarom volume-effecten. Dus: hoe meer uranium er aanwezig is, hoe kleiner de kans is dat neutron-ontsnapping de overhand zal hebben over neutronenvangst gevolgd door splijting, en een kettingreactie zal ontstaan. Het verlies van neutronen door vangst zonder dat dit door een splijting wordt gevolgd, is eveneens een volume-effect, zodat voor dit effect een groter volume splijtbaar materiaal geen verschil maakt.
De kritieke omvang van een apparaat dat uranium bevat, is gedefinieerd als de grootte waarbij de productie van vrije neutronen door splijting precies gelijk is aan het verlies ervan door ontsnapping en door niet-splijtende vangstreacties. Als dus de grootte kleiner is dan de kritieke omvang, kan per definitie geen kettingreactie ontstaan of blijven bestaan.
Moderators.
"Thermische" neutronen (neutronen met een lage bewegingsenergie) hebben de grootste kans een splijtingsreactie te veroorzaken in U-235, maar de neutronen die bij de splijtingsreactie ontstaan hebben veel hogere snelheden (ze zijn niet thermisch). Te zeggen dat de kettingreactie zichzelf in stand zou kunnen houden als er door splijtingsreacties meer neutronen worden geproduceerd dan geabsorbeerd is een oversimplificatie, omdat de waarschijnlijkheid van zowel neutronvangst met splijting als neutronvangst zonder splijting afhangt van de snelheid van de neutronen. De snelheid waarbij de vangst zonder splijting het meest waarschijnlijk is ligt echter in tussen de gemiddelde snelheid van neutronen die ontstaan bij het splijtingsproces en de snelheid waarbij vangst gevolgd door splijting het meest waarschijnlijk is.
Al voor de ontdekking van de kernsplijting was de gebruikelijke methode om neutronen te vertragen ze door een materiaal met lage atoommassa's te laten passeren, zoals waterstofbevattende verbindingen. Zo'n materiaal wordt een "moderator" genoemd. Het vertragingsproces bestaat simpelweg uit elastische botsingen tussen de deeltjes met hoge snelheid en deeltjes die nagenoeg stilstaan. Hoe dichter de massa van het neutron en het geraakte deeltje bij elkaar liggen, hoe meer kinetische energie het neutron bij een botsing zal verliezen. De (kernen van) lichte elementen zijn daarom het meest effectief als moderator voor neutronen, mits zij zelf niet deze neutronen invangen in de kern. Het is om die reden dat bijvoorbeeld borium niet geschikt is als moderator, ondanks de lage atoommassa (maar des te beter geschikt als materiaal voor regelstaven). Ook lithium valt op grond van die overweging af. Helium is slecht bruikbaar omdat het een gas is en geen verbindingen vormt. De keus ging daarom tussen waterstof, deuterium (beide in de vorm van water, resp. zwaar water), beryllium en koolstof. Ook tegenwoordig zijn dit nog steeds de meest praktische mogelijkheden. Enrico Fermi en Leo Szilard stelden als eersten het gebruik van grafiet (een vorm van koolstof) voor als moderator van een kettingreactie.
Een aantal natuurkundigen kwam op het idee dat het wellicht mogelijk was om uranium met een moderator te mengen. Dan zouden de hoog-energetische neutronen die vrijkomen bij splijtingsreacties, nadat ze uit de gespleten kern zijn gevlogen en voordat ze weer een nieuwe uraniumkern tegenkomen, door botsingen met de moderator zoveel snelheid verliezen dat hun snelheid onder de snelheid kwam te liggen waarbij vangst zonder splijting zeer waarschijnlijk is.
Vermindering van vangst zonder splijting door isotopenscheiding.
Een extra complicatie wordt veroorzaakt door het feit dat natuurlijk uranium uit 3 isotopen bestaat: 234U, 235U en 238U, die respectievelijk 0,006, 0,7 en 99,3 procent van het natuurlijk voorkomend uranium uitmaken. De waarschijnlijkheden van processen (2) en (4) voor verschillende isotopen verschillen van elkaar, alsook de waarschijnlijkheden voor neutronen met verschillende energieën.
Voor neutronen met een bepaalde snelheden (overeenkomend met een energie van enkele elektronvolt) heeft 238U een grote werkzame doorsnede voor de productie van 239U, maar niet voor een splijtingsreactie. Er is ook een aanzienlijke kans op niet-elastische botsingen (waarbij dus geen vangst optreedt) tussen neutronen met hoge snelheden en 238U-kernen. De aanwezigheid van 238U leidt dus zowel tot vertraging van snelle neutronen als tot het invangen van middelsnelle neutronen zonder splijting. Hoewel invangen zonder splijting bij 235U ook weleens optreedt, is het nu evident dat als het 235U gescheiden kan worden van het 238U en dit laatste kan worden verwijderd, het optreden van vangst zonder splijting verminderd en daardoor de mogelijkheid van een kettingreactie vergroot kan worden. De kans op splijting van 235U ook door snelle neutronen is zelfs zo groot dat het gebruik van een moderator overbodig wordt als het 238U eenmaal is verwijderd. Natuurlijk uranium bestaat echter voor slechts 1/140 deel uit 235U. Ook het relatief kleine verschil tussen de massa's van de isotopen maakt de afscheiding ervan lastig. Niettemin werd de mogelijkheid van het afscheiden van 235U al in een vroeg stadium van het Manhattanproject als zeer belangrijk onderkend.
Productie en zuivering van het materiaal.
Hierboven is al gezegd dat de vangstdoorsnee voor neutronen voor verschillende materialen zeer verschilt. Bij sommige materialen is deze zeer groot, vergeleken met de maximale splijtingsvangstdoorsnee van uranium. Als men tot een kettingreactie willen komen moet effect (3) (niet tot splijting leidende vangst door verontreinigingen) teruggebracht worden tot een niveau waar dit geen belangrijk invloed meer uitoefent. Dit houdt in een zeer zorgvuldige zuivering van zowel het uraniummetaal als van het moderatormateriaal. Berekeningen tonen aan dat de maximaal toegestane concentraties van vele verontreinigende elementen slechts een paar delen per miljoen zijn (ppm), zowel in het uranium als in de moderator.
Voor 1940 was de totale hoeveelheid in de VS geproduceerd uranium niet meer dan een paar gram van twijfelachtige zuiverheid. De totale hoeveelheid metallisch beryllium was niet meer dan een paar kilo. De totale hoeveelheid geconcentreerd deuterium was niet meer dan een paar kilo, en koolstof was nog nooit in grote hoeveelheden geproduceerd met een zuiverheid die de benodigde kwaliteit voor een moderator zelfs maar benaderde. Productie en zuivering was dus een zeer belangrijk probleem.
Beheersing - wapens of energie?
De tot nu toe besproken problemen hebben alleen nog maar te maken met het op gang brengen van een kettingreactie. Als een dergelijke reactie nut moet afwerpen, moet men ze kunnen beheersen. De aard van die beheersing verschilt naargelang het streven naar een gelijkmatige energieproductie of naar een explosie. Over het algemeen is voor kernenergie een door langzame neutronen opgewekte kettingreactie nodig die plaatsvindt in een mengsel of rooster van uranium en een moderator, terwijl voor een atoombom een kettingreactie door snelle neutronen in 235U of 239Pu nodig is, hoewel zowel langzame als snelle neutronen in beide gevallen een bijdrage kunnen leveren. Men dacht ook in 1940 al wel dat door gebruik van neutronen-absorberende elementen een kettingreactie voor de opwekking van energie zou kunnen worden beheerst. Het leek ook waarschijnlijk, hoewel niet zeker, dat een dergelijke kettingreactie zelfdovend zou zijn door de lagere kans op vangst gevolgd door splijting bij hogere temperaturen (door de uitzetting van het materiaal). Niettemin bestond de kans op een uit de hand lopende kettingreactie en het leek daarom verstandig het experiment met de kettingreactie in een onbewoond gebied uit te voeren.
Hierboven is uitgezet welke problemen men moet oplossen om een nucleaire kettingreactie te bereiken en te onderhouden, maar nog niet hoe men zo'n kettingreactie kan gebruiken. De technologische kloof tussen het produceren van een beheerste kettingreactie en het gebruik daarvan als een grootschalige energiebron of een explosief apparaat is enigszins vergelijkbaar met de kloof tussen de ontdekking van het vuur en de fabricage van een stoomlocomotief.
Het belangrijkste probleem is het kunnen bereiken van een hoge werktemperatuur. Een efficiënte warmtemachine moet niet alleen warmte opwekken maar "moet deze ook opwekken bij een voldoende hoge temperatuur". Om een systeem met een kettingreactie bij hoge temperatuur in bedrijf te houden en de opgewekte warmte om te zetten in arbeid is veel lastiger dan een dergelijk systeem bij lage temperaturen te laten werken.
Het bewijs dat een kettingreactie "in principe" mogelijk is, betekent ook nog niet automatisch dat kernenergie effectief in een atoombom kan worden gebruikt. Om een atoombom te kunnen maken moet de kettingreactie zich ook heel snel uitbreiden; anders wordt maar een heel klein deel van de kernenergie vrijgemaakt voordat de bom uit elkaar vliegt en de kettingreactie door subkritisch worden van de splijtingsmassa tot stilstand komt. Het is ook nodig om te voorkomen dat de explosie voortijdig begint. Dit 'detonatieprobleem' was en is nog steeds een van de lastigste problemen bij het ontwerp van een efficiënte kernbom.
Er zijn al drie methoden genoemd om het ontstaan van een kettingreactie te vergemakkelijken: gebruik van een moderator; gebruik van zeer zuivere materialen; en gebruik van speciale materialen, 235U of 239Pu. Deze drie sluiten elkaar niet uit, en vele manieren zijn bedacht om kleine hoeveelheden 235U of 239Pu te gebruiken in een rooster dat verder vooral uit gewoon uranium of uraniumoxide bestaat en uit een moderator of verschillende moderators. Dergelijke configuraties staan meestal bekend als "verrijkte reactors" ("enriched piles").

</doc>
<doc id="18647" url="https://nl.wikipedia.org/wiki?curid=18647" title="Stand-upcomedy">
Stand-upcomedy

Stand-upcomedy is een humoristische theatervorm. Vergeleken met het moderne Nederlandse cabaret is het theatrale element bij stand-upcomedy beperkt. Waar in een cabaretvoorstelling vaak sprake is van omlijnde nummers, acteerwerk en muzikale onderdelen, is stand-upcomedy enkel een humoristische monoloog, met vaak een los en persoonlijk karakter. 
Vorm.
Stand-upcomedy is een vorm van comedy waarin één persoon met behulp van een microfoon een reeks kortere of langere grappig bedoelde anekdotes vertelt. Ook losse grappen (zogenaamde oneliners) zijn vaak onderdeel van een stand-upcomedy-set. Waar cabaret vrijwel altijd in het theater wordt bedreven, is bij stand-upcomedy vaak het café de achtergrond, met meestal niet veel meer dan een spotlight en een microfoon met standaard. Bij een stand-upcomedy-optreden is er vaak sprake van een "line-up": drie tot vier comedians die om beurt kort optreden, aangekondigd door een MC (Master of Ceremony).
Een belangrijk verschil is de verhouding tot het publiek. Bij cabaret is publieksinteractie of -interventie meestal geen onderdeel, waar bij stand-upcomedy het contact met het publiek veel belangrijker is. Bij stand-upcomedy gaat het om de lach, waar er bij cabaret ruimte is voor veel meer, zoals verhalen, muziek en zelfs dans. Dit maakt de dynamiek van stand-up wezenlijk anders dan van cabaret.
Nederland.
Een succesvolle Nederlandse stand-upcomedian was de Joodse moppentapper Max Tailleur.
Op 7 november 1952 begon Tailleur het cabaret De Doofpot in een voormalig café aan het Rembrandtplein in Amsterdam, waar hij tot 1966 met veel succes zijn moppen tapte.
Het stand-upcomedygezelschap Comedytrain stond aan het begin van de Nederlandse stand-upcomedy traditie. Sinds 1990 treden zij op door Nederland en later ook in hun eigen café Toomler.
In 1994 opende het Comedy Café zijn deuren. Dit was het eerste café waar elke week vast een stand-upcomedyshow gegeven werd. Hun comedians toeren sinds 1994 ook door heel Nederland via impresariaat Stand-Up.
In 1994 ontstond het stand-upgezelschap Comedy Explosion.
Vlaanderen.
Geert Hoste is de stamvader van de stand-upcomedy in Vlaanderen. Hij introduceerde het genre in 1987 en opende voor dit genre de deuren van de theaters en culturele centra. Hoste trekt al sinds 1991 door Vlaanderen met zijn politieke conferences, maar wordt door de meeste stand-upcomedians meer als een cabaretier beschouwd, omdat hij alleen in de grotere theaters optreedt.
In Vlaanderen begonnen de eerste stand-upcomedians eind jaren 90 op te treden in verschillende cafés in onder andere Antwerpen, Stasegem, Gent en Brugge.
Grondleggers van de Vlaamse stand-upcomedy waren The Lunatic Comedy Club (gesticht door Stef Vanpoucke die later 123 Comedy Club oprichtte), café "Buster" aan de Kaasrui in Antwerpen, Comedy café 'De Trukendoos' in Stasegem (gesticht door de mentalist Gili). Later kwamen ook comedycafé 'The Joker' in Antwerpen, 'Roadkill Comedy' in Leuven, 'King Comedy' in Grimbergen en 'Lebowski's' in Berchem.
Omdat Vlaanderen niet dezelfde klassieke cabarettraditie heeft als Nederland, is stand-upcomedy er snel de dominante humoristische kunstvorm geworden. Tevens is de onderverdeling tussen stand-up en cabaret in Vlaanderen veel vager dan in Nederland, en wordt doorgaans de overkoepelende term "Comedy" in plaats van "Cabaret" gebruikt.
Wedstrijden.
Omdat stand-upcomedy een kunstvorm op zich is, ontstonden er in Nederland en Vlaanderen humorwedstrijden die enkel toegankelijk waren voor stand-upcomedians:

</doc>
<doc id="18648" url="https://nl.wikipedia.org/wiki?curid=18648" title="Krakow">
Krakow

Duitsland:
Polen:
Verenigde Staten:
andere betekenissen:

</doc>
<doc id="18649" url="https://nl.wikipedia.org/wiki?curid=18649" title="Juli 2003">
Juli 2003

Dit artikel geeft een chronologisch overzicht van alle belangrijke gebeurtenissen per dag in de maand juli van het jaar 2003.

</doc>
<doc id="18651" url="https://nl.wikipedia.org/wiki?curid=18651" title="Bevers (geslacht)">
Bevers (geslacht)

Bevers ("Castor") zijn het enige recente geslacht van de familie beverachtigen (Castoridae). Het ontwikkelde zich 5 miljoen jaar geleden. De wetenschappelijke naam "Castor" werd in 1758 gepubliceerd door Carl Linnaeus in "Systema naturae". Bevers zijn vooral bekend als dammenbouwers.
Kenmerken.
Bevers zijn na de Zuid-Amerikaanse capibara de grootste knaagdieren ter wereld. Ze kunnen worden herkend aan hun donkerbruine pels, korte poten en platte staart. Ze zijn enigszins plomp gebouwd, ongeveer 1 meter lang (exclusief de staart van ± 30 cm), en hebben een gewicht tot 30 kg.
Duiken en zwemmen kunnen bevers als de besten, maar op het land kunnen ze zich niet echt snel voortbewegen. Ze kunnen met gemak 5 minuten onder water blijven. Hun achtervoeten hebben vijf tenen met daartussen zwemvliezen. De tweede achtervoetteen heeft een kleinere dubbele nagel, die gebruikt wordt bij het schoonmaken van de vacht. De horizontaal afgeplatte, geschubde staart is 12 tot 15 cm breed en wordt gebruikt om alarmsignalen te geven door ermee op het water te slaan, om mee te sturen tijdens het zwemmen en als metselwerktuig. Bevers hebben 20 wortelloze tanden en kiezen. De snijtanden zijn beitelachtig en hebben een oranjerode buitenste glazuurlaag. De hersenen zijn in vergelijking met die van andere knaagdieren buitengewoon goed ontwikkeld.
Bevers leven in Europa, Azië en Noord-Amerika.
Soorten.
"Castor canadensis" werd soms als ondersoort van "Castor fiber" beschouwd, maar vrijwel alle onderzoekers onderscheiden ze nu als twee aparte soorten. Daarnaast zijn er nog drie soorten die alleen van fossielen bekend zijn. De soorten zijn:
Voeding.
Bevers eten uitsluitend plantaardig materiaal. Het menu bestaat onder andere uit oeverplanten, riet, wortelstokken van waterlelies, jonge twijgen, bladeren en boomschors. In de zomer eten ze vooral kruiden en waterplanten.
De bomen die bevers doorknagen, zijn bij voorkeur 8–20 cm in diameter, van de soorten wilg en populier (vooral ratelpopulier), en in mindere mate ook berk en kers. Naaldbomen, die voor de mens grote gebruikswaarde hebben, vermijden ze bijna altijd. Ze geven de voorkeur aan bomen die dicht bij het water staan. Een 8 cm dikke wilg is in vijf minuten doorgeknaagd, aan grotere bomen werken ze verschillende nachten achter elkaar. Volgens waarnemingen moest een groep bevers zelfs enkele maanden werken om een 85 cm dikke populier te vellen. Elke bever knaagt per jaar 200-300 dunne populierenstammen door. Op een halve hectare land vindt een beverkolonie 1-1½ jaar lang voedsel. Aan dikke bomen werken vaak twee bevers tegelijk, waarbij meestal de een knaagt en de andere op de uitkijk staat.
Een gevelde boom wordt in stukken geknaagd, hoe dikker de boom hoe korter de stukken. Voor zover de schors nog te eten is, schillen ze deze af en eten hem op. Bevers houden geen winterslaap en als het water dichtgevroren is, moeten ze twijgjes en schors eten die ze in de zomer hebben verzameld.
De beverburcht.
Aan grote rivieren die te breed zijn om een dam in te bouwen, nemen bevers genoegen met een eenvoudig hol in de oever met minstens 2, maar vaak wel 4 of 5 ingangen, die steeds onder water liggen. In de oever wordt een verblijf, 'ketel', gebouwd, dat ongeveer 1,20 meter breed en 40–50 cm hoog is en dat aan de binnenkant zeer zorgvuldig glad is gemaakt. Als de waterspiegel van de rivier stijgt, moet ook de vloer van het woonhol verhoogd worden. Daartoe schraapt of knaagt de bever eenvoudig aarde af van het plafond. Gewoonlijk is het dak van de burcht zo sterk dat verscheidene mensen erop kunnen staan. Als de vloer echter aanzienlijk moet worden verhoogd, versterkt de bever de burcht door takken op het oppervlak te stapelen en een echte berg te bouwen. De burcht kan ten slotte als een eiland in het water komen te liggen.
Een enkele maal leggen bevers hun burchten ook midden in een stuwbekken aan, door met water verzadigde takken en modder op te hopen tot het kunstmatige eiland dat 1 à 2 meter boven de waterspiegel uitsteekt. Vervolgens wordt het eiland uitgehold en van een ketel en gangen voorzien. Vooral in noordelijke streken dicht de bever zijn burcht zorgvuldig af met modder en leem. In het midden van het plafond blijft echter vaak een kleine ventilatieopening. In strenge winters ziet men de damp als een kleine rookpluim uit de top van de burcht opstijgen. Oude burchten bezitten verscheidene verdiepingen, zodat de nestkamer altijd 20 cm boven de waterspiegel ligt. Voor de meeste roofdieren zijn de burchten ontoegankelijk en zelfs als een beer van bovenaf erin doordringt, zijn de bevers door hun benedengangen al lang in het water verdwenen en weggedoken.
De grootste beverburcht ter wereld, in het nationaal park Wood Buffalo, is vanuit de ruimte te zien en is zo'n 800 meter lang.
Bevers als voedsel.
In het 16e-eeuwse Visboeck van Adriaen Coenen vermeldt deze auteur dat volgens een pauselijk gebod de staart en de achtervoeten van een bever tot de vissen mochten worden gerekend. Dit impliceerde dat men op vastendagen deze staart alsmede de voeten mocht eten. Maar, voegde Coenen eraan toe: het voorlijf niet. Dezelfde regel gold in een meer uitgebreide zin ook voor een otter.

</doc>
<doc id="18658" url="https://nl.wikipedia.org/wiki?curid=18658" title="Samson en Gert (televisieserie)">
Samson en Gert (televisieserie)

Samson en Gert is een populaire Vlaamse kindertelevisieserie rond de gelijknamige personages die sinds 2 september 1990 werd uitgezonden door de VRT. In Nederland maakte het programma zijn debuut op 29 september 1992 bij Veronica. "Samson en Gert" was vooral in de jaren negentig een immens succes geworden in Vlaanderen en leidde tot de oprichting van Studio 100. In 2006 werd na zestien seizoenen de productie van nieuwe reguliere afleveringen stopgezet, maar de serie werd tot 2019 bijna dagelijks heruitgezonden op Ketnet.
Na 2006 werden twee nieuwe seizoenen afleveringen opgenomen. In december 2014 kwam "Samson &amp; Gert Winterpret" uit. Het was een reeks nieuwe afleveringen waarin de vertrouwde personages tijdens de kerstperiode in de Ardennen vertoeven. In april 2017 verscheen onder de titel "Samson &amp; Gert Zomerpret" een gelijkaardige reeks die zich afspeelt op een zomerse camping.
Naast de serie bestaat er ook een film over Samson &amp; Gert: "Hotel op stelten" (2008).
In 2019 kondigde Gert aan dat hij wilde stoppen met zijn rol als Gert. Hij wilde naar eigen zeggen 'het zielige moment' voorblijven en voor zijn zestigste stoppen. Uiteindelijk stonden Samson en Gert met een reeks afscheidsshows in het Studio 100 Pop-Up Theater in Puurs, maar door de coronapandemie werden de shows tijdelijk onderbroken. Uiteindelijk vond de laatste show op 16 april 2022 plaats en nam Gert Verhulst na ruim 32 jaar afscheid.
Concept.
Samson is een pratende bearded collie, die een hart van goud heeft en geen vlieg kwaad doet, maar voortdurend moeilijke woorden verkeerd uitspreekt. Zijn baasje en tevens beste vriend Gert corrigeert hem dan elke keer. Gert blijkt vaak het meest wijze en verstandigste personage, maar tegelijkertijd de enige die geen beroep lijkt te hebben. (Dit was overigens anders in de eerdere seizoenen toen hij duidelijk nog omroeper was en er interactie met de kijker was, na een gewijzigde opzet verviel dit onderdeel.) Hij is verliefd op Marlène, een vrouw die vaak uitgaat met de rijke snob Jean-Louis Michel. Marlèneke en Jean-Louis Michel zijn onzichtbare personages; zij komen nooit in beeld.
Samson en Gert wonen samen in huis nummer 101 in de Dorpsstraat. Al sinds de eerste dag dat ze er wonen is hun deurbel stuk, door de onhandigheid van buurman Joop Mengelmoes. Hierdoor moeten bezoekers hard op de deur kloppen en zich nadien verontschuldigen met de catchphrase "Ja, ik moest kloppen, want de bel doet het niet". Personages die in iedere jaargang aanwezig zijn, zijn de zwaarlijvige kapper Albert Vermeersch en de ietwat klunzige burgemeester Modest. Albert is lid van een operagezelschap en staat erop om aangesproken te worden met de Italiaanse verbastering "Alberto Vermicelli". De burgemeester maakt er geen uitzondering van om zijn verantwoordelijkheden opzij te schuiven voor het in elkaar plakken van modelvliegtuigjes, hetgeen hij steevast zijn 'belangrijke dossiers' noemt. Lange tijd kwam ook de familie De Bolle prominent in beeld, met Octaaf De Bolle als zelfverklaarde specialist in allerlei disciplines en met diens ijdele en dominante moeder Jeannine, die voorzitster van de plaatselijke hobbyclub is en ook de kruidenierszaak uitbaat. Een ander opmerkelijk personage is Eugène Van Leemhuyzen, de gemeentesecretaris, die vaak door een dosis kinderlijke hyperactiviteit zijn vrienden grijze haren bezorgt.
In de aflevering is er geregeld een probleem, dat aan het einde altijd weer opgelost wordt. Ook komt het vaak voor dat er personages een geschil met elkaar krijgen, of dat een van de personages een ander beet wil nemen. Op het eind maken de personages het dan altijd weer goed.
Geschiedenis.
De serie startte oorspronkelijk als vervolg op het eerdere omroepwerk van Samson en Gert op de VRT. Samson en Gert zetten hun taak verder vanuit hun eigen woonkamer en richtten zich voortdurend rechtstreeks tot de kijkers om tekenfilms aan te kondigen, lezersbrieven voor te lezen, wedstrijden uit te schrijven, enzovoort. Tussendoor was er telkens ook een bindende verhaallijn, veelal dankzij het bezoek van het personage Joop Mengelmoes en/of een gastacteur, waardoor iedere uitzending op zichzelf stond. Tegen het einde van de aflevering kwam deze fictieve plot telkens tot een ontknoping, waarna de aanwezige gezichten daar nog een samenvattend lied over zongen. Joop Mengelmoes-vertolker Stef Bos stond achter de schermen in voor de realisatie van dit muzikale luik.
Na enkele maanden gaf Stef Bos aan de productie te kennen dat hij zijn medewerking wilde afbouwen, zodat hij zich weer meer op zijn persoonlijke muzikale carrière kon gaan richten. Deze beslissing was het startpunt van de evolutie die de serie bracht tot de vorm waarin ze het meest bekend is geworden. Zo werd Walter De Donder na een geslaagd gastoptreden als burgemeester Modest gevraagd om een terugkerende rol op te nemen en kwam Koen Crucke erbij in de rol van zingende kapper Alberto Vermicelli. Zij groeiden uit tot vaste personages, die vanaf het derde seizoen verder versterking kregen van Octaaf De Bolle en zijn dochter Miranda, rollen van Walter Van de Velde en Liesbet Verstraeten. Tegen die tijd waren Joop Mengelmoes en het muzikale luik verdwenen en was de interactie met de kijkers ook al fel afgebouwd.
Vanaf de vierde jaargang bestonden de afleveringen louter uit een fictieve plot en was er geen interactie meer met de kijkers. Doordat men zich voortaan ten volle op het verhaal focuste, won de reeks bij kijkers aan populariteit. De tekenfilms die de eerstkomende jaren nog tussendoor werden uitgezonden, vloeiden sporadisch tussen de scènes door en werden dus niet langer aangekondigd door de aanwezige personages. Uiteindelijk kwamen de tekenfilms volledig te vervallen en bestond de uitzending enkel nog uit een klein half uurtje aaneengesloten fictie. Sindsdien zijn de afleveringen - op enkele uitzonderingen na - enkel nog in die opzet heruitgezonden, en werden de tekenfilms waar nodig weggeknipt. Afleveringen uit de eerste drie jaargangen waren moeilijk tot het nieuwe format te bewerken en zijn dan ook nog nauwelijks vertoond.
Men ging in het vierde seizoen verder zonder het personage Miranda. Doordat even later Walter Van de Velde onverwachts aankondigde met de rol van Octaaf te willen stoppen om zich op zijn andere werkzaamheden te kunnen concentreren, drong de introductie van een nieuw gezicht zich op. Halverwege het seizoen kwam daarom Ann Petersen als Mevrouw Jeannine haar fictieve zoon Octaaf aflossen. In diezelfde periode kwam met de kruidenierszaak De Bolle voor het eerst een ander decor dan het huis van Samson en Gert in beeld. In de afleveringen daarna werden achtereenvolgens het gemeentehuis en het kapsalon van Alberto geïntroduceerd. Vanaf seizoen 6 was Walter Van de Velde alweer op vaste basis van de partij als Octaaf.
Op de jaarlijks merkbare vermindering van het aantal afleveringen na, waren er de eerstvolgende jaren maar weinig merkbare wijzigingen aan het concept. Aan het einde van het achtste seizoen werd voor nieuwe energie gezorgd met de komst van de populaire komiek Walter Baele, die de voordien onzichtbare gemeentesecretaris Eugène Van Leemhuyzen een gezicht mocht geven. Dankzij zijn komst kon het aantal afleveringen met Mevrouw Jeannine worden verlaagd, wat noodzakelijk was door de opstekende gezondheidsproblemen van Ann Petersen. Omdat zij het na verloop van tijd echt niet meer kon opbrengen om een actieve rol te spelen, werd Mevrouw Jeannine vanaf het einde van het negende seizoen een onzichtbaar personage. Haar wegvallen werd niet meteen opgevangen met een nieuw volwaardig personage, al kreeg Hans Royaards vanaf die periode wel een terugkerende gastrol als afgevaardigde van de Minister.
In seizoen elf werd met het dorpsplein een laatste nieuw decor geïntroduceerd. De daarop aanwezige frietkraam kreeg niet het onzichtbare personage Fred Kroket als uitbater, maar werd overgenomen door zijn nicht Frieda Kroket, een terugkerende gastrol van Barbara De Jonge. Na seizoen twaalf stopte Walter Van de Velde opnieuw met de rol van Octaaf, en na seizoen dertien werd Frieda Kroket op verzoek van Ketnet uit de reeks geschreven, omdat de zender twijfelde aan de educatieve waarde van het personage. Om deze leegloop op te vangen, werd het aantal afleveringen met de afgevaardigde van de minister vergroot. Dat leidde ertoe dat veel afleveringen gingen draaien rond het trio burgemeester-Van Leemhuyzen-afgevaardigde, waardoor Alberto steeds minder frequent opdook. Het is echter niet ondenkbaar dat daarnaast ook het feit dat Koen Crucke intussen flink vermagerd was, zorgde voor een beperking van de mogelijke verhalen met Alberto, daar zijn vraatzucht hierdoor minder geloofwaardig werd.
Na het zestiende seizoen stopte Danny Verbiest om gezondheidsredenen met de rol van Samson. De komst van nieuwe afleveringen werd uitgesteld zodat de nieuwe poppenspeler Peter Thyssen zich beter zou kunnen inwerken, maar uiteindelijk werd in samenspraak met de zender besloten om na de laatste aflevering in 2006 geen nieuwe jaargang meer op te nemen.
In het najaar 2010 werden tal van activiteiten voorzien voor de viering van "20 jaar Samson &amp; Gert". Zo werd de speciale aflevering "Het verrassingsfeest" opgenomen en werden een aantal afleveringen uit de allereerste jaargangen uit het stof gehaald en toegevoegd aan de groep afleveringen die nog door Ketnet werd heruitgezonden.
In het najaar van 2014 en in het voorjaar van 2017 verschenen onder de respectievelijke subtitels "Winterpret" en "Zomerpret" twee nieuwe jaargangen van telkens vijftien afleveringen. Hierin beleven Samson en Gert met hun vrienden Alberto, Van Leemhuyzen en de burgemeester avonturen in een vakantieverblijf. In deze afleveringen wordt het poppenspel van Samson verzorgd door Dirk Bosschaert. Voorts werd "Zomerpret" gekenmerkt door de aanwezigheid van het nieuwe personage Jaap Mengelmoes, gespeeld door Marc-Marie Huijbregts, de broer van de vroegere buurman Joop.
Op 2 april 2019 kondigde Gert Verhulst aan dat hij na 30 jaar zou stoppen met het spelen van zijn rol als Gert. Tijdens de première van de "Samson &amp; Gert Afscheidsshow" op 21 december 2019 werd bekendgemaakt dat Marie Verhulst het nieuwe baasje van Samson werd. Op 2 januari 2021 zond Eén een special uit om Gert Verhulst te bedanken voor zijn 30 jaar als Gert. Deze special stond aanvankelijk gepland voor eind april 2020, maar werd vanwege de coronapandemie uitgesteld. Ook de opzet werd gewijzigd: in plaats van een special vanuit het Pop-Up Theater in Puurs werd in de VRT-studio's het decor van de woonkamer van Samson en Gert (uit de jaren '92-'06) nagebouwd.
Personages.
"Samson en Gert" kent veel verschillende personages. Samson en Gert zijn de enigen die in elke aflevering aanwezig waren. Alberto en de burgemeester waren wel in elk seizoen te zien, maar zijn niet elke aflevering aanwezig.
Beschrijving.
Samson is een pratende hond die voortdurend moeilijke woorden verkeerd uitspreekt. Samson is een handpop, meer bepaald een klapbekpop, die oorspronkelijk bediend werd door Danny Verbiest. Vanaf 2005 tot 2013 werd hij bediend door Peter Thyssen en vanaf 2013 door Dirk Bosschaert.
Gert, gespeeld door Gert Verhulst, is het baasje en tevens de beste vriend van Samson. Telkens wanneer Samson zich verspreekt, corrigeert Gert hem.
Meneer de burgemeester draagt de voornaam Modest en is de burgemeester van het dorp waar Samson en Gert wonen. Meneer de burgemeester wordt gespeeld door Walter De Donder.
Eugène Van Leemhuyzen, door Samson "Meneer van veel luizen" genoemd, is de gemeentesecretaris van het dorp. Hij werkt op het gemeentehuis bij meneer de burgemeester. Van Leemhuyzen is tevens lid van een postzegelclub, en heeft een vrouw die Célestine heet. Deze komt echter nooit in beeld. Van Leemhuyzen wordt gespeeld door Walter Baele.
Albert Vermeersch, door zichzelf graag Alberto Vermicelli en door Samson stelselmatig "meneer Spaghetti" genoemd, is de kapper van het dorp. Daarnaast is hij ook operazanger, vandaar zijn "artiestennaam". Albert wordt gespeeld door Koen Crucke.
Jeannine De Bolle, volgens Samson "mevrouw Praline", is een mevrouw die een kruidenierszaak uitbaat in het dorp waar Samson en Gert wonen. Jeannine De Bolle werd gespeeld door Ann Petersen. Jeannine heeft een zoon, Octaaf De Bolle, die ze vaak ook inschakelt in de zaak. Jeannine zegt vaak dat iets wat Octaaf doet "typisch zijn vader" is.
Octaaf, door Samson "meneer De Raaf" genoemd, is de zoon van Jeanine. Octaaf baat samen met zijn moeder de kruidenierszaak uit. Octaaf heeft een dochter, Miranda, waar hij vaak over spreekt: "Dat is toevallig een van mijn specialiteiten. Mijn Miranda zegt dat ook altijd: "Pa, zegt ze, ..."". Octaaf is ook ere-vicevoorzitter van de turnclub "De Spieren los". Octaaf De Bolle wordt gespeeld door Walter Van de Velde.
Gert is verliefd op Marlène, een vrouw die echter vaak uitgaat met de rijke snob (en zanger) Jean-Louis Michel. Marlène en Jean-Louis Michel zijn net als Samsons vriendinnetje Bobientje onzichtbare personages en komen dus nooit in beeld, ook al verwijzen Samson en Gert in hun gesprekken geregeld naar hen. Marlène werd in de loop der jaren wel door vier verschillende actrices vertolkt, maar haar gezicht werd nooit getoond. In 2003 speelde Marieke Van Hooff haar, in 2008 Els Duponchelle en in 2010 Jana Geurts. Haar kinderversie daarentegen kwam wel ooit volledig in beeld, deze werd gespeeld door Ellen Van Gelder.
Afleveringen.
Tussen 1990 tot 2006 zijn er 767 afleveringen gemaakt. Samson en Gert hebben naast de vele normale afleveringen ook alternatieve uitzendingen op hun naam staan. Zo waren er "Zomerherhalingen" (1990-1997), de "Studioshow" (1995-1996) en de "Caravanshow" (1996-1998). Na het einde van de reguliere serie begin 2006 verschenen nog twee speciale afleveringen: "De Kerstwens" (2008) en "Het verrassingsfeest" (2010). Deze afleveringen werden echter volledig buiten de vertrouwde decors opgenomen.
In de winter van 2014 werden vijftien nieuwe afleveringen toegevoegd. Ook deze afleveringen zijn niet in de vertrouwde decors opgenomen, maar in nieuwe bungalowdecors, gezien het verhaal wil dat de personages tijdens dit seizoen, dat de alternatieve titel "Samson en Gert Winterpret" draagt, op reis zijn in de Ardennen. In het voorjaar van 2017 kwam een gelijkaardige reeks met de titel "Samson en Gert Zomerpret", waarbij het gezelschap op een camping verblijft.
Afleveringen 2 en 32.
Het eerste seizoen kent twee afleveringen die nooit een officiële productietitel gekregen hebben:
Uitzendingen buiten Vlaanderen.
Nederland.
In Nederland werd "Samson en Gert" vanaf 1992 elke avond uitgezonden door Veronica, totdat deze omroep in 1995 de Nederlandse Publieke Omroep verliet. Daarna werd de serie elke namiddag uitgezonden door de TROS op Nederland 2. Tot 2008 kwam de serie elke zondag op Z@ppelin. Van 2008 tot 2014 waren de clips nog te zien in het programma "De Wereld is Mooi".
Vanaf 4 april 2011 tot en met 31 oktober 2013 was het programma te zien op Kindernet.
Sinds 27 december 2017 zijn de afleveringen van "Samson &amp; Gert Winterpret" te zien op RTL Telekids en wordt er jaarlijks een Kerstshow uitgezonden op de zender op 1ste kerstdag.
Wallonië.
De Waalse herwerking van "Samson en Gert" heet "Fred et Samson" en is te zien sinds 17 februari 2007.

</doc>
<doc id="18661" url="https://nl.wikipedia.org/wiki?curid=18661" title="Wysiwyg">
Wysiwyg

Wysiwyg is een afkorting of acroniem voor de uitdrukking "What you see is what you get," in het Nederlands: "wat je ziet is wat je krijgt". De term wordt gebruikt voor een bepaald soort computerprogramma's voor beeld- en tekstbewerking die zijn gemaakt voor gebruikers die geen of weinig kennis hebben van computertalen. Daarbij zie je direct op het beeldscherm hoe het resultaat op papier of online (website), er uit komt te zien, inclusief opmaak: vet, lettertype, letterafmeting, alinea etc. Zonder wysiwyg is het nodig zelf de onderliggende code op het beeldscherm aan te brengen om het programma mee te delen hoe het document er moet komen uit te zien.
Etymologie.
De uitdrukking "what you see is what you get" komt uit de Verenigde Staten en wordt daar sinds de jaren 50 gebruikt in advertenties en dergelijke om aan te geven dat het product dat wordt geadverteerd rechttoe rechtaan is, of dat een product op de foto van een advertentie er in het echt net zo uit ziet. Het acroniem wysiwyg als aanduiding voor een beeldscherm of computerprogramma wordt voor het eerst in de jaren 70 gebruikt door het bedrijf Xerox PARC. Het acroniem werd eerder ook al in een andere context gebruikt.
Geschiedenis.
In de begintijd van de pc, in de jaren 80 tijdens het DOS-tijdperk, had geen enkel programma wysiwyg, omdat de grafische mogelijkheden op het beeldscherm nog erg beperkt waren. Hierdoor kon de opmaak van documenten niet exact weergegeven worden op het scherm. Een in Nederland veel gebruikt computerprogramma voor tekstdocumenten, WordPerfect, was bijvoorbeeld een niet-wysiwyg-programma. Als iemand met de pc een tekstdocument wilde schrijven, moest die bepaalde codes invoeren om een vetgedrukt of cursief woord te krijgen, een nieuwe alinea te beginnen enz. Ook moesten codes worden ingevoerd om aan te geven welk lettertype gebruikt moest worden en in welke grootte.
Deze situatie veranderde met de invoering van de VGA-standaard en de invoering van besturingssystemen die gebruikmaakte van de door VGA geboden mogelijkheden. Voorbeelden daarvan zijn het Windows 3.0-besturingssysteem en Apples Mac OS X v10.5 Leopard.
Rond 1990 verschenen de eerste programma's met wysiwyg voor de pc, en daardoor werden de computerprogramma's toegankelijker voor de gewone consument.
In de Unix-wereld en in de natuurwetenschappelijke, academische wereld waren aanvankelijk tegenstanders van de wysiwyg-gedachte te vinden. 
Men stelt zich op het standpunt dat de (zichtbare) opmaak afleidt van het schrijven van de inhoud. Hier wordt eerder gebruikgemaakt van systemen op basis van TeX. Om zich af te zetten tegen de hype die rond wysiwyg ontstond, werd het acroniem WYSIWYM gebruikt: "What You See Is What You Mean". Uit de door de gebruiker gestructureerde invoer wordt daarbij door de computer een uitvoer gegenereerd volgens de regels van het oude zet-handwerk.
Voorbeelden.
Enkele voorbeelden van wysiwyg programma's:

</doc>
<doc id="18662" url="https://nl.wikipedia.org/wiki?curid=18662" title="Klassieke mechanica">
Klassieke mechanica

De klassieke mechanica, ook wel Newtoniaanse mechanica genoemd, is de vorm, waarin de mechanica sinds Isaac Newton wordt beschreven. De klassieke mechanica is een onderdeel van de natuurkunde. Newton postuleerde zijn drie wetten van de mechanica en daarmee maakte hij het mogelijk de wiskunde in de natuurkunde te gebruiken. Later is op het werk van Newton voortgebouwd door onder anderen Joseph-Louis Lagrange en William Rowan Hamilton. 
De klassieke mechanica is van toepassing in 'alledaagse' situaties. Totdat Albert Einstein met de relativiteitstheorie kwam, gingen natuurkundigen ervan uit, dat met de klassieke mechanica de beweging van voorwerpen accuraat werd beschreven. Vanaf het begin van de 20e eeuw bleek de klassieke mechanica niet meer toereikend te zijn om alle waarnemingen te verklaren. Fundamentele uitbreiding bleek nodig met de relativiteitstheorie en de kwantummechanica. De klassieke mechanica geldt alleen wanneer er sprake is van snelheden die klein zijn ten opzichte van de lichtsnelheid, wanneer de zwaartekracht niet abnormaal sterk is en wanneer het gedrag van de materie op atomaire schaal is te verwaarlozen. In het dagelijks leven voldoet de klassieke mechanica dus nog wel.
Zie het artikel over mechanica voor een samenvatting van de geschiedenis van de klassieke mechanica.
Invalshoeken van de mechanica.
Bij de bestudering van de mechanica, kunnen we 4 verschillende invalshoeken onderscheiden:
Ook wordt wel gedifferentieerd naar de grondslagen: de wetten van Newton, de Wet van behoud van impuls en van het impulsmoment.
Dynamica.
De dynamica bestudeert de werking van krachten op lichamen, en de invloed die deze krachten hebben op de beweging van het lichaam. Tot het onderzoeksgebied van de dynamica horen bijvoorbeeld:
Kinematica.
De kinematica of bewegingsleer bestudeert de "beweging" van lichamen. Het gaat om de plaats en snelheid van een lichaam in ruimte en tijd en de veranderingen daarin.
Als men de lichamen als puntmassa beschouwt kan er onderscheid worden gemaakt in verschillende soorten speciale bewegingen:
Men kan ook de beweging van het lichaam zelf bestuderen, dan komt men tot bijzondere bewegingen onder meer de rotatie, translatie en de vlakke beweging
De kinematica houdt zich niet bezig met de oorzaken en de gevolgen van die bewegingen: dat is het terrein van de dynamica.
Statica.
Statica, evenwichtsleer of weegkunde houdt zich bezig met het "evenwicht" van lichamen die onderhevig zijn aan krachten. De statica onderzoekt bijvoorbeeld het krachtenspel in een brug, een gebouw, of een hijskraan.
Sterkteleer.
In de sterkteleer wordt gekeken naar de materiaaleigenschappen en de belastingen. Belangrijke termen binnen de sterkteleer zijn sterkte, stijfheid en stabiliteit. De sterkteleer legt een verbinding tussen materiaalkunde en de bovengenoemde onderdelen uit de mechanica.
In de sterkteleer worden de lichamen niet meer principieel als vormvast beschouwd. Dit in tegenstelling tot vorige invalshoeken, waar de lichamen tenminste als vormvaste onderdelen behandeld worden. Daarom wordt de sterkteleer door sommigen niet als een onderdeel van de klassieke mechanica beschouwd.
Basisbegrippen.
Plaats, snelheid en versnelling.
De ruimte die door de klassieke mechanica gebruikt wordt is de driedimensionale Euclidische ruimte. Met 'driedimensionaal' wordt bedoeld dat drie coördinaten nodig en voldoende zijn om een willekeurige locatie aan te geven; met 'Euclidisch' wordt bedoeld dat de ruimte 'vlak' is, dat wil zeggen dat ze niet, zoals in de algemene relativiteitstheorie, gekromd is; de axioma's van de Euclidische meetkunde zijn van toepassing.
Het symbool formula_1, een vector met drie componenten, wordt gebruikt om een positie aan te duiden. Verder is er sprake van een tijd, aangegeven met het symbool formula_2, die voor alle waarnemers op dezelfde manier verloopt, onafhankelijk van hun snelheid of positie in de ruimte.
De snelheid formula_3 van een voorwerp is de mate waarin zijn positie in de loop van de tijd verandert. Preciezer gezegd: de snelheid is de afgeleide van de positie naar de tijd:
De mate waarin de snelheid in de loop van de tijd verandert wordt de versnelling genoemd en aangegeven met het symbool formula_5. De versnelling is gedefinieerd als
Voor roterende bewegingen zijn de hoeksnelheid en de hoekversnelling respectievelijk gedefinieerd als
Massa, kracht en impuls.
Alle voorwerpen hebben een massa, die meestal aangegeven wordt met formula_10. De massa van een voorwerp is een maat voor de kracht die nodig is om het voorwerp een bepaalde versnelling te geven. Kracht, massa en snelheid zijn gerelateerd volgens de tweede wet van Newton:
In het vaak voorkomende geval dat de massa onafhankelijk is van de tijd kunnen we de tweede wet van Newton ook schrijven als
De massa is overigens niet altijd onafhankelijk van de tijd; bij de lancering van een raket verliest de raket massa door de verbranding van brandstof. In zo'n geval kan de vereenvoudigde formule formula_12 niet gebruikt worden.
De grootheid formula_14 wordt de impuls genoemd en geschreven als formula_15. Een derde manier om de tweede wet van Newton te schrijven is dus
Arbeid en energie.
Wanneer een voorwerp door een kracht beïnvloed wordt, verandert niet alleen de impuls maar (meestal) ook de energie van het voorwerp. De energie formula_17 is de som van kinetische energie formula_18 en potentiële energie formula_19:
De kinetische energie, ook wel bewegingsenergie genoemd, is gedefinieerd als
met formula_10 de massa en formula_23 de grootte van de snelheid (soms "vaart" genoemd). De kinetische energie voor een roterende beweging, is gedefinieerd als
met formula_25 het traagheidsmoment en formula_26 de grootte van de hoeksnelheid (rad/s). De potentiële energie is het deel van de energie dat afhangt van de positie van het voorwerp. Zo zijn er bijvoorbeeld zwaarte-energie formula_27, met formula_28 de zwaartekrachtsversnelling, en veerenergie formula_29, met formula_30 de veerconstante en formula_31 de uitwijking van de veer. In tegenstelling tot voor de kinetische energie is er voor de potentiële energie geen algemeen geldende formule.
De verandering van de energie van een voorwerp wordt beschreven met behulp van het begrip arbeid, genoteerd als formula_32. Dit is het product van de op het voorwerp werkende kracht vermenigvuldigd met de afstand formula_33 waarover het voorwerp in de richting van die kracht verplaatst wordt:
Als het voorwerp over een traject formula_35 wordt verplaatst, terwijl de kracht niet overal op dit traject gelijk is, moeten we dit als een integraal schrijven:
waarbij formula_37 staat voor het scalair product tussen kracht en verplaatsing.
We noemen formula_38 een conservatieve kracht als de verrichte arbeid niet afhangt van het gekozen traject, maar alleen van het begin- en eindpunt. Het verband tussen arbeid en energie is
waarin formula_40 het verschil in energie tussen begin- en eindtoestand is.
Behoudswetten.
Een belangrijk begrip in de mechanica (en in de natuurkunde in het algemeen) is dat van een "behouden grootheid". De bekendste voorbeelden hiervan zijn behoud van energie en behoud van impuls. In de moderne natuurkunde volgt het behouden zijn van deze grootheden uit bepaalde symmetrieën: als een systeem invariant is onder het toepassen van een continue transformatie (bijvoorbeeld: translatie, rotatie) in de vierdimensionale ruimtetijd, dan is er een behouden grootheid die geassocieerd is met deze symmetrie. Dit feit staat bekend als de stelling van Noether. De symmetrieën en behouden grootheden die in de klassieke mechanica een rol spelen zijn:
Deze behoudswetten maken het mogelijk om uitspraken te doen over processen zoals botsingen, waarbij we bijvoorbeeld door de in- en uitgaande energie en impuls gelijk te stellen kunnen berekenen wat de situatie na afloop van het proces is zonder de precieze details van alle interacties te kennen.
Het Hamiltonformalisme is een wiskundige formulering van de mechanica waarin behoudswetten een belangrijke plaats innemen. Een willekeurige fysische grootheid formula_41 van de positie formula_42 en de impuls formula_43 in een systeem waarin de Hamiltoniaanse energiefunctie formula_44 constant is, is slechts behouden (oftewel ook constant) als haar Poisson-haak met die Hamiltoniaan gelijk is aan nul:
Men zegt van een dergelijke functie formula_46 dat die commuteert met de Hamiltoniaan.
Grenzen.
Veel alledaagse verschijnselen kunnen voldoende nauwkeurig worden beschreven met klassieke mechanica. Er zijn echter ook verschijnselen die niet of onvoldoende kunnen worden verklaard. In deze gevallen wordt de klassieke mechanica vervangen door nauwkeurigere theorieën, zoals de speciale relativiteitstheorie of de kwantummechanica. Bekende effecten die niet zijn te verklaren met klassieke mechanica zijn het foto-elektrisch effect, het Compton-effect en de zwarte stralers

</doc>
<doc id="18664" url="https://nl.wikipedia.org/wiki?curid=18664" title="Ziel (filosofie)">
Ziel (filosofie)

De ziel is in sommige religies en filosofische stromingen de niet-materiële essentie van mensen, vaak opgevat als synoniem van "geest" of van het "zelf".
In de klassieke oudheid werd de ziel door sommige filosofen en filosofische scholen, onder anderen door Plato, beschouwd als een niet-materiële, onafhankelijk van het lichaam bestaande, onsterfelijke, sturende, voelende, denkende en willende entiteit. Ook René Descartes, de grondlegger van de Verlichting en vader van de moderne filosofie, keek op deze manier naar de ziel. Dit dualisme staat in de filosofie tegenover de metafysische positie van het monisme, dat stelt dat alle verschijnselen in de wereld terug te voeren zijn op één enkel basisprincipe. 
Etymologie.
Het Nederlandse woord ziel is verwant met het Gotische "saiwala".
Veel woorden in andere talen die qua betekenis verwant zijn aan het woord ziel gaan etymologisch terug op woorden die adem(en), lucht, wind, ruiken en dergelijke betekenen. In het Grieks heeft "psyche" (ziel) net als "pneuma" (geest) de betekenis van wind of lucht (&lt; "pne(w)ô" = waaien). In het Latijn hebben "anima" (ziel) en "animus" (geest) de betekenis van wind, "spiritus" (geest) adem. In het Sanskriet betekent "âtman" (ziel) lucht en is misschien verwant met adem. In het Hebreeuws betekenen "nefesj" (levensadem), "nesjamah" (ziel) en "roeach" (geest) respectievelijk geur, lucht en wind.
Klassieke oudheid.
Homerus.
In het werk van Homerus bestaan verschillende aanduidingen van de ziel, zoals "psyche" (levensadem), "phrenes" (letterlijk: middenrif), "thymos" (levensbesef, wilskracht) en "nous" (verstand). De psyche slaat niet zozeer op de geestelijke kern van de mens maar is een soort schimachtige afbeelding. Na de dood verlaat de psyche het lichaam (soma) en vertrekt naar de onderwereld (Hades). Als Odysseus tijdens een bezoek aan de onderwereld bekenden ontmoet, zoals zijn moeder, herkennen deze hem niet en kan hij hen ook niet vastgrijpen.
Plato.
Bij Plato is de ziel het morele en intellectuele zelf, dit ter onderscheid van de passies (lust, plezier) en allerlei zintuiglijke aspecten van het menselijk bestaan. Plato onderscheidt in zijn Phaedrus (246A ff., 253C ff.) drie aspecten van de menselijke ziel, die hij vergelijkt met een wagenmenner achter een tweespan. Zowel de menner als de twee (gevleugelde) paarden zijn onderdeel van de tri-partiete (drie-delige) ziel (zie externe link). Deze drie onderdelen zijn:
Hierbij kan aangetekend worden dat de term "nous" meer neoplatonisch dan platonisch is, en geassocieerd is geraakt met christelijke interpretaties van het oorspronkelijke, Platoonse schema. Er rezen namelijk vragen over de filosofische kwestie hoe de ziel zich kon verbinden met het vlees van de Christus-figuur.
Bij sterfelijke wezens hebben de paarden hun vleugels verloren, de mens is – in tegenstelling tot de goden – tot de aarde veroordeeld.
Opvallend is dat de menselijke ziel bij Plato grote overeenkomsten vertoont met die van de goden.
Aristoteles.
Plato stelde dat de kenmerken die waargenomen kunnen worden van voorwerpen, tijdelijke manifestaties van eeuwig bestaande Ideeën (Vormen) zijn. Deze Vormen bevinden zich dus buiten de materie, ze zijn transcendent. Voor Aristoteles bevond de essentie van een voorwerp of substantie zich in de substantie zelf, deze is immanent. Wel zag hij de werkelijkheid als meer dan slechts de reductie tot de materiële delen. Zo bestaat er niet slechts een menselijk lichaam, maar is er ook een ziel, maar deze bevindt zich in, en niet buiten het lichaam. Bij Aristoteles is dus sprake van een dualisme dat het midden houdt tussen de denkbeelden van eerdere materialistische filosofen en het idealisme van Plato. Deze filosofische opvatting staat bekend als het hylomorfisme, van het Griekse "hylē", materie en "morphē", vorm. De ziel is bij Aristoteles als onderdeel van het lichaam ook sterfelijk, en op dit vlak zou het aristotelisme later botsen met het christendom, waar de onsterfelijke ziel wel verbonden is met het lichaam, maar er onafhankelijk van kan voortbestaan.
Aristoteles onderscheidde drie soorten zielen, die grofweg overeenkomen met de zielsdelen van Plato: de vegetatieve ziel behorend aan planten, de affectieve ziel behorend aan dieren, deze ziel heeft ook een vegetatief vermogen, en de rationele ziel behorend aan mensen, de vermogens van de andere zielssoorten zijn ook aanwezig in dit type. Ook voegde hij er onder meer een goddelijk begrip aan toe, de "intellectus agens". In zijn werk "De Anima" beschrijft hij de werking van de ziel zo wetenschappelijk mogelijk.
Religie.
De term ziel wordt door de verschillende religies anders geïnterpreteerd, vaak (onder andere in het christendom) als het ondeelbare en onsterfelijke deel van de mens, diens essentie.
Animistische religies.
Animisme wordt vaak geassocieerd met primitieve jagersgemeenschappen, maar het komt eigenlijk voor in allerlei religies over heel de wereld. Bij animisme wordt geloofd dat alle dingen, niet alleen mensen bezield zijn. Zo kunnen zielen ook in andere dieren, planten en stenen huizen. Het maakt onder meer deel uit van een aantal traditionele Afrikaanse religies, oosterse religies zoals Shinto, Chinees volksgeloof, religie bij inheemse volkeren van Noord-Amerika, vormen van neopaganisme en new age.
Christendom.
In het christendom bestaat de mens uit geest, ziel en lichaam. Dat deel van de mens wat in de seculiere psychologie het onbewuste of het onderbewustzijn is, is in het christendom de geest. De geest kent functies als intuïtie, geweten, en godbewustzijn. De ziel kent functies als voelen, willen en denken. Deze functies kunnen afgeleid worden uit oudtestamentische teksten waarin ziel en geest aan bepaalde functies worden gekoppeld. In het christendom wordt de geest ook van de ziel gescheiden, zoals in Hebreeën 4:12. In de lofzang van Maria maakt zij duidelijk onderscheid tussen haar ziel en geest (Lucas 1:46-47). Ook 1 Tessalonicenzen 5:23 geeft het verschil duidelijk aan. Na de dood keert de geest terug tot God die haar gegeven heeft (Prediker 12:7), terwijl de ziel neerdaalt in het dodenrijk. Dit laatste wordt vele malen aangegeven in het Oude Testament, als er gesproken wordt over neerdalen in het dodenrijk. Dit slaat op de ziel, niet het lichaam, want dat kent immers geen bewustzijn na de dood.
Het lichaam is het tijdelijke omhulsel om te kunnen functioneren in de natuurlijke wereld. Het lichaam kan niet zonder de ziel functioneren, omdat de ziel de ware persoon is die in het lichaam huist.
De ziel is de persoonlijkheid van de mens. De ziel maakt een persoon tot wat hij is, zijn karakter. De scheppingsformule houdt in dat God zijn levensademen (meervoud) in de mens blies, dit is de geest die God de mens gaf. Door het contact tussen lichaam en geest werd de ziel gevormd of geproduceerd. Dit is het wat de mens uniek maakt in de schepping. Dieren en planten hebben geen geest, en kunnen dus geen contact met God hebben, die Geest is. De ziel heeft het lichaam nodig om te zien, horen, ruiken, proeven en spreken; om tot kennis van de buitenwereld te komen. Omdat geest, ziel en lichaam van nature bij elkaar horen (voor de erfzonde bestond de dood niet) is doodgaan niet natuurlijk. De dood kwam door de scheiding tussen God en de mens. Deze dood begon in de geest, strekte zich uit tot de ziel, en bereikte uiteindelijk het lichaam. In de opstanding worden geest, ziel en lichaam weer één.
In het eerste Bijbelboek, Genesis werden de dieren met hun schepping tot levende zielen. Op meerdere plekken in de Bijbel is te vinden dat een dier ook over een ziel beschikt.
Bijbelleraren die deze materie hebben uitgewerkt zijn onder andere Watchman Nee, Jessie Penn-Lewis en T. Austin-Sparks.
Diverse bewegingen die hun oorsprong vinden in de Verenigde Staten, vooral binnen de adventistische stroming, geloven niet dat mensen een onsterfelijke ziel hebben. Voorbeelden daarvan zijn Jehova's getuigen, de Alverzoeningsbeweging en de Gemeente van God.
Hindoeïsme.
Het hindoeïsme is "atman" de ziel. In het vroege brahmanisme stond het nog los van "Brahman", het onpersoonlijke Absolute waaruit alles ontstaat. In de latere "Upanishads" werd de conclusie getrokken dat beiden een waren. Elke persoon heeft wel een eigen vorm, maar heeft dezelfde essentie. De echte overkoepelende werkelijkheid is Brahman die zich in personen als Atman manifesteert.
In de bewegingen die zich daarna tegen het brahmanisme keerden, de "nastika's", verwierp Charvaka al het bovennatuurlijke, waaronder de ziel. Het jaïnisme verdeelde de wereld in levende zielen ("jiva's") en levenloze materie ("ajiva"), waarbij de laatste de eerste kan vervuilen. Dit kan alleen met strenge ascese worden tegengegaan.
Hierop ontstonden de "astika's", de zes orthodoxe of filosofische scholen ("darsana's"), waarin atman een wisselend belang kreeg. "Vedanta" richtte zich op een terugkeer naar de "Upanishads" en hiermee verkreeg atman een centrale rol. Vanaf de "Upanishads" zijn "samsara", "karma" en "moksa" centrale begrippen in de Indische filosofie en religie. "Samsara" is daarbij de eeuwigdurende cyclus van dood en wedergeboorte. Aangezien er sprake is van zielsverhuizing bij de wedergeboorte, is men afhankelijk van "karma" – hoe men zich gedragen heeft in het eerdere leven. Het loont dus om een goed leven te leiden, want dan wordt men als goede opnieuw geboren. Dit betekende echter niet dat men hiermee echt geholpen was, aangezien de "Upanishads" het leven vooral als lijdensweg zien. De "moksa" of verlossing uit de eeuwigdurende cyclus geldt daarom als belangrijkste doel van goed leven. Daarbij verdwijnt de individuele ziel in de universele ziel zoals een rivier verdwijnt als deze in zee uitmondt.
Een van de stromingen binnen "vedanta" is "advaita", waarbij "a-dvaita" (niet-tweeheid) wijst op non-dualisme, het een-zijn van brahman en atman. Er zijn verschillende manieren om "moksa" te bereiken, maar "advaita" richt zich voor op het weten dat brahman en atman een zijn, "atma jnana". Jnana-yoga is een van de manieren waarop dat bereikt kan worden.
Dit non-dualisme is er niet bij alle scholen. De "samkhya"-school van Kapila heeft een dualistisch karakter en onderscheidt het stoffelijke actieve "prakrti" en het geestelijke passieve "purusa". Daarmee staat het tegenover het monisme van de "Upanishads" en de "vedanta"-school. Waar bij de laatste twee de werkelijkheid een illusie is, de "maya", werd deze bij "samkhya" werkelijkheid, de "prakrti". "Atman" werd "purusa" en gold niet meer als overkoepelend zelf, maar als een verzameling individuen. Daarmee verdween ook de noodzaak tot een godsbegrip.
Boeddhisme.
Het boeddhisme, ook een van de "nastika's", ontkent het bestaan van een permanente ziel. Het beschouwt alles als anatta (pali); niet-zelf, leeg van zelf of zonder zelf. Het geloof in een essentie of kern van jezelf wordt geassocieerd met het als waar aannemen van concepten als ik, mijn en mijzelf. Een van de kenmerken van een heilige in het boeddhisme is dat hij dit niet meer doet. In het boeddhisme is de weg om een dergelijke toestand te bereiken de meditatie.
Egyptische mythologie.
In de Egyptische mythologie bestond de ziel van een persoon, of persoonlijkheid, uit meerdere elementen. Ook werd er geloofd dat de ziel aangaf wat een persoon in zijn leven kon bereiken. Ze geloofden dat de ziel van een koning of een prins voor altijd aanwezig zou zijn, omdat hij uit een reinere plek is ontstaan.
New age.
In de new age is de ziel het niet-materiële deel van de mens; dat wat de beweegredenen vormt voor het individuele handelen en leven. In ruimste zin: al die verschijnselen van een individu die niet tot het lichamelijke te herleiden zijn. De ziel wordt er vaak gezien als het ware Zelf van een individu. Soms wordt de ziel gezien als een verbinding tussen geest en lichaam. In die laatste opvatting is de geest het ware zelf. De term ziel is daarmee een filosofisch begrip dat veelal in religieuze context gebruikt wordt om de (of één) niet-stoffelijke component van het menselijk bestaan te benoemen. Die niet-stoffelijke component kan veel omvatten: zelf, bewustzijn, zelfbewustzijn, karakter, denken, intuïtie, wijsheid, ervaren, wil, leven, begeerte. Soms wordt de ziel gezien als drager van zo'n niet-stoffelijke component, soms wordt zij voorgesteld zelf zo'n component te zijn.
Wetenschappelijke benadering.
Het begrip ziel wordt doorheen de geschiedenis en in vele culturen op heel uiteenlopende manieren ingevuld of gedefinieerd. Wetenschappelijk gezien kan het bestaan van de ziel als een feitelijke entiteit niet worden aangetoond. De wetenschap richt zich immers op verschijnselen die verifieerbaar en falsifieerbaar zijn, of die daar op rationele gronden uit afleidbaar zijn. Het zielsbegrip als term of idee kan daarentegen wel wetenschappelijk worden benaderd, namelijk descriptief vanuit historisch-kritisch of linguïstisch perspectief.
Door de vooruitgang in de natuur-, mens- en cultuurwetenschappen — in het bijzonder in de psychologie, de genetica en de neurowetenschappen — is in de wetenschap het idee van een ziel stilaan in onbruik geraakt. Moderne neurologen associëren de ziel van de mens met zijn temperament en persoonlijkheid. Vanuit een organisch, biologisch verklaringsmodel situeren zij het fenomeen ziel in het brein, met name in de frontale hersenkwab. De voortdurende interactie tussen de frontale hersenkwab (die zorgt voor het rationeel denken) en het limbisch systeem (dat de emoties en driften bepaalt) is verantwoordelijk voor onze keuze tussen goed en kwaad. Deze morele evenwichtsoefening verschilt van mens tot mens en wordt bepaald door verschillende factoren zoals erfelijkheid, opvoeding, leefomstandigheden en dergelijke. Experimenten die het fysieke bestaan van de ziel wetenschappelijk wilden bewijzen, zoals het experiment van Duncan MacDougall, bleken telkens een maat voor niets. Hetzelfde kan onder meer afgeleid worden uit de Godshelm van Michael Persinger en de bijna-doodervaring.
In de humane wetenschappen wordt de ziel thans beschouwd als een louter cultureel, associatief en een gevoelsmatig bepaald begrip, wat de divergente betekenissen ervan verklaart die intercultureel tot uiting zijn gekomen.
Andere betekenissen.
Ziel kan ook betekenen:

</doc>
<doc id="18665" url="https://nl.wikipedia.org/wiki?curid=18665" title="American National Standards Institute">
American National Standards Institute

Het American National Standards Institute (ANSI), tot 1966 de American Standards Association, is een Amerikaanse non-profitorganisatie die het beheer voert over een aantal vrijwillige, Amerikaanse standaarden en normeringen.
De ANSI is in 1918 opgericht onder de naam "American Engineering Standards Committee" (AESC) als een samenwerkingsverband van een aantal Amerikaanse ingenieursorganisaties (onder andere de "Institute of Electrical and Electronics Engineers" (IEEE), destijds de AIEE) met als doel het invoeren en promoten van het gebruik van verschillende standaarden en normeringen binnen de Verenigde Staten (later ook internationaal) om zo de concurrentiepositie van Amerikaanse bedrijven te verstevigen. In 1928 veranderde zij haar naam in "American Standards Association" (ASA). Aan deze naam herinnert de ASA-standaard voor lichtgevoeligheid van film. Na een reorganisatie in 1966 ging de organisatie door als "United States of America Standards Institute" (USASI). In 1969 nam zij haar huidige naam aan.
Ongetwijfeld de bekendste standaard van de ANSI is de ANSI-tekenset voor computers. Deze tekenset is zo bekend dat er vaak verwarring ontstaat en veel mensen denken dat ANSI in feite deze tekenset is en niet beseffen dat er nog een heel instituut bij hoort dat zich ook met totaal andere onderwerpen bezighoudt.

</doc>
<doc id="18666" url="https://nl.wikipedia.org/wiki?curid=18666" title="Geest">
Geest

In het algemeen is de geest de essentie, het wezenlijke van iets. Het concept dat de dingen niet alleen zijn zoals ze zich aan eenieder presenteren, maar daarnaast een diepere, wezenlijke kern hebben, is in veel gedachtegoed terug te vinden. In sommige betekenissen is het begrip verwant aan het begrip ziel. Daarnaast wordt het begrip in overdrachtelijke zin gebruikt, zonder dat het door een uitgebreide filosofie onderbouwd wordt, bijvoorbeeld in de betekenis van scheppende, drijvende kracht. Afhankelijk van de context worden aan de geest specifieke eigenschappen toegeschreven.
Niet menselijk.
Chemie.
In de chemie spreekt men van de geest van bepaalde stoffen. Bedoeld wordt daarbij een andere stof die bijvoorbeeld door destilleren of verhitten vrijkomt. Voorbeelden zijn de geest van zout: zoutzuur of de geest van salmiak: ammonia. Het gebruik van het idee van geest als verklaringsmodel in deze context gaat waarschijnlijk terug tot de alchemie.
Kracht.
De scheppende, bezielende kracht die van buiten af mensen kan inspireren; zie in de christelijke context ook Heilige Geest.
Een onstoffelijk wezen.
Spoken en yūrei zijn voorbeelden van geesten die met veelal moeilijk te doorgronden bedoelingen het leven van mensen beïnvloeden.
Menselijke geest.
Er bestaan twee aparte, maar aanverwante begrippen aangaande de geest als eigenschap van menselijke individuen:
Meestal blijkt uit de context welke van de twee betekenissen bedoeld wordt.
Dualistische mensbeelden zien de mens als bestaande uit een stoffelijk wezen enerzijds en een geest of ziel anderzijds. Na de dood kan de geest blijven bestaan, in sommige religies met individuele trekken, in andere gaat de geest na de dood op in iets algemeners.
Religieuze opvattingen over de mens.
In verschillende religies neemt men aan dat de levende mens uit meer bestaat dan alleen zijn zintuiglijk waar te nemen lichaam. Het verschijnsel van de adem van de levende mens, van zijn geboorte tot zijn dood, heeft aanleiding gegeven tot de filosofieën die betrekking hebben op de geest. Adem in het Grieks is "pneuma" zie de pneumatologie. In het Latijn bestaat voor het woord ademtocht en geest hetzelfde woord: "spiritus", zie de hiervan afgeleide begrippen "Veni Sancte Spiritus" en spiritus. Vanuit de oude middel-Europese taal zijn de woorden adem, het Duitse "atmen" (ademen) ontstaan. Van deze zelfde taalstam is via rondtrekkende stammen in India in het Sanskriet het "atman" (geest-ziel-zelf) ontstaan.
Naast de adem werd bij een levend mens ook bezieling waargenomen. In het christendom kent men daarom ook de indeling: geest, ziel, lichaam. De geest (als ademtocht) zou dan indalen vanuit de goddelijke atmosfeer, die werd verondersteld zich te bevinden tussen hemel en aarde. Via de filosofie van het zijnde, de ontologie (filosofie) heeft men de menselijke geest als een op zichzelf staande entiteit genomen. Er werd (en wordt nog steeds) aangenomen dat die geest dan eeuwig kan bestaan zonder het lichaam. Bij de katholieken is die geest (of ziel) dan half-eeuwig. De geest ontstaat bij de eerste ademtocht van een baby, maar na de dood zou de geest dan eeuwig blijven bestaan in een andere wereld, de hemel of de hel.
Soms worden ook termen verschillend gebruikt en worden ziel en geest als begrip verwisseld. Daarnaast spelen geesten als overleden mensen en andere onstoffelijke wezens in sommige religies een rol. Bij de katholieken is het van het hoogste belang, om na het ontstaan van een nieuwe geest of ziel, dus de ademende baby, te dopen. Pas na de doop kan dan de nieuw ontstane ziel de kans hebben naar de hemel te gaan. Behalve lichaam, ziel en geest kennen verschillende religie's, nog meer lichamen, Van grof-stoffelijke tot steeds fijn-stoffelijker tot de onstoffelijke geest. Dit kan soms tot zeer grote aantallen lichamen aanleiding geven bijvoorbeeld in gnostische stelsels. Ieder lichaam is dan de drager van een zeer specifieke karakteristiek van de mens.
Animisme.
Animistische religies beschouwen geesten als integraal onderdeel van het universum die zich op velerlei wijze kunnen manifesteren. Soms is het mogelijk de geesten te beïnvloeden door middel van offers en toewijding en soms kunnen ze om hulp of raad worden gevraagd.
Boeddhisme.
Het boeddhisme kent verschillende stromingen. Over het algemeen wordt aangenomen dat de menselijke geest identiek is met het zelf, het "atman" (Sanskriet). Een andere stroming kent dit begrip niet en ontkent dat er onafhankelijk van het goddelijke zelf, een menselijk zelf kan bestaan: dat is de leer van het "anatman", het niet-zelf. Zie het anatman bij boeddhisme.
In het westen wordt aangenomen dat in het boeddhisme de menselijke geest een zeer belangrijke plaats in de leer inneemt. Het zou dan de geest als een soort zelfstandige christelijke ziel zijn, die overeenkomstig het idee van een hemel, bevrijding via vele levens bereikt: het "nirwana", als een gelukzalige toestand. Echter de reïncarnatiegedachte dient niet als een zielsverhuizing te worden gezien: slechts causaliteit in de vorm van "karma" bepaalt een nieuw leven. Vergelijkbaar met een zaadje en een nieuw plantje, niet het terugkeren van de oude plant die het zaadje heeft geproduceerd. Hier speelt het begrip "khandha" een rol. De meeste mensen in India verlangen naar een niet-bestaan: een verlossing van de eindeloze herhalingen uit "samsara". Dat is ook de letterlijke betekenis van het woord "nirwana": uitblussing. De zaden van karma dienen uitgeblust te worden als een nachtkaars. Het is niet zozeer het persoonlijke individuele gevoel dat op de voorgrond staat, maar meer het groepsgevoel van de stam of de familie. Rituelen voor voorouders ondersteunen dit. Die rituelen worden door de meesten belangrijker geacht dan de leringen.
Bovennatuurlijke wezens als geesten zijn peta's of preta's. Deva's zijn ook onstoffelijk, maar hebben meer de karakteristieken van engelen en goden.
Christendom.
In het christendom wordt de Heilige Geest regelmatig genoemd in de Bijbel: de Heilige Geest is de Derde Persoon van de Ene God, naast de Vader en de Zoon (ook wel: de Triniteit). Ook dat mensen een geest hebben, en dat die zowel kan voortbestaan na de dood als in contact kan treden met God en met andere geesten, komt in het christendom voor. Deze leerstellingen of dogma's worden nader uitgewerkt in de theologie.
Hindoeïsme.
In het hindoeïsme worden geesten wel lichtgevende lichamen genoemd, omdat ze slechts twee van de normale vijf elementen zouden hebben (ether en licht). Ze zouden tijdelijk zo'n type lichaam hebben gekregen omdat ze, hoewel spiritueel hoog ontwikkeld, vlak voor hun dood een bepaalde sterke gehechtheid koesterden. Deze lichtgevende lichamen zouden zich ophouden op eenzame plaatsen en door het helpen van mensen in nood uiteindelijk herboren kunnen worden in een normaal lichaam met vijf elementen. Spoken worden in het hindoeïsme beschouwd als al of niet voor anderen zichtbare creaties van de eigen fantasie.
Jodendom.
In het jodendom zijn drie met geest verwante begrippen in gebruik: nesjama, roeach en nefesj.

</doc>
<doc id="18667" url="https://nl.wikipedia.org/wiki?curid=18667" title="Aura (paranormaal)">
Aura (paranormaal)

De of het aura is een verondersteld energieveld dat, volgens verschillende esoterische stromingen, mensen en ook andere levende wezens zou omgeven. Aura's zouden - zo nodig na enige oefening - zelfs in kleuren kunnen worden gezien door ieder mens. 
De kleuren van een aura kunnen naar verluidt variëren naargelang de persoon en de omstandigheden. Auragenezers beweren dat ze ziekten kunnen diagnosticeren aan de hand van verstoringen in het aurabeeld. Met wetenschappelijke methodes zijn echter geen aura's vastgesteld.
Aard en samenstelling van aura's.
Aanhangers van esoterische stromingen postuleren dat een aura zou bestaan uit 'levensenergie', 'astrale energie', 'esoterische energie', 'bio-energie' of een andere, niet in het natuurkundige spectrum voorkomende energievorm. Volgens hen betreft die energie nadrukkelijk niet de infrarode straling, die alle lichamen uitzenden en die zichtbaar gemaakt kan worden met een warmtegevoelige camera. Ook zou de aura iets anders zijn dan het nabeeld, dat het menselijk oog - onder bepaalde omstandigheden - waarneemt rondom objecten die tegen een heldere achtergrond zijn geplaatst.
Auralagen, chakra's en chakralagen.
In totaal zouden er zeven verschillende auralagen zijn, die alle in verbinding staan met een van de zeven chakra's. De natuurlijke verbinding tussen een auralaag en een chakra wordt een chakralaag genoemd. De theosofie, die uitgaat van meervoudigheid van de stof (hylisch pluralisme), stelt dat aura's bestaan uit verschillende 'fijnstoffelijke lichamen', die zich in verschillende lagen rondom het 'grofstoffelijke' (materiële) lichaam zouden bevinden. Het 'etherisch lichaam', het binnenste van deze fijnstoffelijke lichamen, zou via de chakra's 'levensenergie' uit de omgeving doorgeven aan het materiële lichaam.
Aantoonbaarheid.
De 'fijnstoffelijke lichamen', waaruit aura's volgens de theosofie zouden bestaan, kunnen niet met enig natuurkundig meetinstrument worden gedetecteerd. Elektromagnetische velden en stralingen daarentegen kunnen zeer nauwkeurig worden gemeten. Rondom het menselijk lichaam wordt echter geen elektromagnetisch veld gemeten dat ook maar enigszins overeenkomt met de in New age-literatuur beschreven aura's. De bewering dat een aura desondanks een elektromagnetisch veld zou zijn is niet verifieerbaar, zolang de frequentie en golflengte daarvan niet worden vermeld. Met aura's samenhangende behandelingen, bijvoorbeeld tegen hartklachten, worden dan ook algemeen beschouwd als boerenbedrog of kwakzalverij.
Walter Kilner (arts) beweerde in zijn boek "The Human Aura" uit 1911 dat men een stralende nevel om het lichaam kan zien als men door glazen schermen kijkt die met dicyanineverf zijn gekleurd.
Sceptici onder wie Robert Todd Carroll achten het aannemelijk dat het waarnemen van aura's veroorzaakt wordt door natuurlijke verschijnselen zoals het nabeeld dat het menselijk oog waarneemt langs de randen van een object (het entoptisch verschijnsel Contrastzoom), door chromatische aberratie van de ooglens (verschillende kleuren licht hebben niet exact dezelfde brandpuntsafstand), en voorts door afwijkingen als migraine, epilepsie, stoornissen in het zicht of de hersenen of het gebruik van psychedelische drugs als LSD. Ook oogvermoeidheid kan leiden tot de waarneming van veronderstelde aura's.
Synesthesie is een neurologisch verschijnsel waarbij een bepaalde vermenging van stimuli vanuit diverse zintuiglijke en cognitieve processen samenkomen, die normaal gesproken gescheiden worden, waardoor er een ongebruikelijke ervaring tot stand kan komen. Er is een specifieke vorm van synesthesie waarbij bepaalde kleuren worden afgegeven bij het observeren van menskarakteristieken of soorten persoonlijkheden. Deze worden geprojecteerd en waargenomen door de betreffende synestheet. Deze soort van aura bestaat wel, alleen dan in de belevingswereld van het individu, niet opzichzelfstaand en daarmee ontoegankelijk voor observatie door anderen.
Aurafoto's.
Er bestaan toestellen waarvan beweerd wordt dat ze 'aurafoto's' kunnen maken. Eerst wordt er een foto van de proefpersoon gemaakt die op een stoel zit. Tijdens het maken van deze foto laat de proefpersoon zijn handen op sensoren rusten, vergelijkbaar met de werking van een polygraaf. De hieruit verkregen meetwaarden worden naar kleuren vertaald.
Bij een analoog aurafototoestel worden deze kleuren met led-licht op de net gemaakte foto van de proefpersoon geprojecteerd, bij een digitaal toestel worden beide beelden simpelweg samengevoegd.
Er wordt wel beweerd dat men aura's zou kunnen vastleggen met Kirlianfotografie. De Kirlianfotografie berust echter op goed gedocumenteerde natuurkundige verschijnselen, en heeft niets met veronderstelde aura's te maken.

</doc>
<doc id="18675" url="https://nl.wikipedia.org/wiki?curid=18675" title="Pyramide van Austerlitz">
Pyramide van Austerlitz

De Pyramide van Austerlitz is een monument dat bestaat uit een met gras beklede piramidevormige zandheuvel van 40 bij 40 meter met een stenen obelisk in de Utrechtse gemeente Woudenberg. De totale hoogte, inclusief obelisk, is 33 meter. Bezoekers kunnen het platform bij de obelisk bereiken langs een trap van 81 treden. De piramide is in 1804 gebouwd door napoleontische soldaten op een van de hoogste punten van de Utrechtse Heuvelrug. 
Geschiedenis.
Op deze centrale plek in Nederland had de Franse generaal Auguste de Marmont in 1804 een legerkamp opgericht (Camp d'Utrecht) waar hij in een paar maanden tijd verschillende bataljons wist samen te smeden tot een groot, goed getraind leger, dat de Britse vijand zou kunnen verslaan bij een eventuele herhaling van de inval van 1799. Tevreden over de militaire kracht van het nieuwe leger, en tegen verveling bij zijn soldaten, liet De Marmont hen in de herfst van 1804 dit monument bouwen, geïnspireerd op de piramiden van Gizeh die De Marmont in 1798 zelf had gezien tijdens de Egyptische veldtocht van Napoleon. Zelfs het door erosie blootgelegde trapvormige oppervlak van de Egyptische piramides liet hij imiteren. Het monument bestond uit een zandheuvel, aan de buitenkant bekleed met plaggen, als bescherming tegen winderosie. De bouw duurde 27 dagen. De totale hoogte was 36 meter, inclusief de 13 meter hoge houten obelisk. Het geheel kreeg de naam "Mont Marmont" ofwel "Marmontberg". De Marmont had het plan om de piramide nog te verbeteren door de trappen van plaggen te vervangen door trappen van baksteen, en door bovenop een groot beeld van Napoleon neer te zetten in plaats van de obelisk, maar zover is het niet gekomen.
In de zomer van 1805 vertrok De Marmont met zijn leger naar Zuid-Duitsland en streed mee in de Coalitieoorlog die uitmondde in de Slag bij Austerlitz, de slag waarin Napoleon de Russen en Oostenrijkers vernietigend versloeg.
De naam Marmontberg werd in 1806, ondanks protesten van De Marmont, door Lodewijk Napoleon, de nieuwe koning van Holland, veranderd in "Pyramide van Austerlitz". Tegelijkertijd hernoemde Lodewijk de handelsnederzetting bij het nabijgelegen legerkamp van "Bois-en-Ville" tot "Austerlitz".
Na zijn vertrek uit Nederland in 1805 had De Marmont de bewaking van het monument en het vruchtgebruik van de nabijgelegen hofstede Henschoten in gebruik gegeven aan drie soldaten, Louis Faivre, Jean Baptiste La Rouche en Barend Philpsz, die tevens de piramide zouden moeten onderhouden. De houten obelisk begon spoedig scheef te zakken, en werd in 1808 afgebroken. In 1816 verkocht De Marmont de piramide met de bijbehorende grond aan de latere burgemeester van Utrecht, Hubert M.A.J. van Asch van Wijk.
In de 19e eeuw raakte de piramide in verval en de zandheuvel werd vijf meter lager. In 1894 liet Johannes Bernardus de Beaufort, die zowel eigenaar was van het landgoed Henschoten, waarop de piramide zich bevond, als burgemeester van Woudenberg, de piramide gedeeltelijk herstellen, en hij voegde de huidige stenen obelisk toe. Deze obelisk ging enigszins scheef staan. De totale hoogte is sindsdien 33 meter, inclusief de 16 meter hoge obelisk.
Restauratie.
Met het oog op het 200-jarig bestaan in 2004 werd de sterk in verval geraakte piramide gerestaureerd in de jaren 2001 tot 2004. Dit gebeurde op initiatief van de provincie Utrecht, landgoed Den Treek-Henschoten en de gemeente Woudenberg, die zich hiervoor verenigden in de Stichting Pyramide van Austerlitz. Door de zeer droge zomer van 2003 klonk de bodem van de treden niet goed in. Tijdens hevige regenval in 2004 ontstonden daardoor nieuwe verzakkingen, waarbij graszoden losraakten en verschoven.
In 2007 werd de restauratie hervat. In 2008 werd de piramide heropend samen met een nieuw bezoekerscentrum over de Franse Tijd. Sindsdien kan de piramide weer beklommen worden. In 2010 werd zware regenschade van het voorafgaande jaar hersteld. De obelisk die weer scheef was gezakt kreeg een fundering op heipalen, die de stand fixeerde. Hij werd niet meer recht gezet. De scheefstand wordt sindsdien blijmoedig opgevat als een teken van een bewogen geschiedenis. In 2012 werd zware regenschade met verzakkingen van het voorafgaande jaar hersteld en werden de zijvlakken diep vastgenageld aan de heuvel door middel van honderden 4 meter lange horizontale palen.
Rijksmonument.
De piramide is sinds 9 december 1970 een Rijksmonument.
De Pyramide van Austerlitz was door De Marmont opgericht als een monument ter ere van Napoleon. Spoedig na de Slag bij Waterloo (1815) gaf Willem I, de nieuwe koning der Nederlanden, opdracht voor het bouwen van een soortgelijke maar grotere piramideheuvel op de plek van het slagveld, de 45 meter hoge Leeuw van Waterloo, als monument voor de "ondergang" van Napoleon. 

</doc>
<doc id="18676" url="https://nl.wikipedia.org/wiki?curid=18676" title="Nijmeegse Vierdaagse">
Nijmeegse Vierdaagse

De Nijmeegse Vierdaagse, sinds 2021 vaak aangeduid als de 4Daagse en officieel bekend als de Internationale Vierdaagse Afstandsmarsen Nijmegen, is een vierdaags wandelevenement dat jaarlijks sinds 1909 plaatsvindt en begint op de derde dinsdag van juli. Dit oudste en meest bekende vierdaagse wandelevenement in Nederland is tevens de grootste meerdaagse wandelprestatietocht ter wereld en staat inmiddels ook bekend als "The Walk of the World". Elk jaar nemen deelnemers uit ongeveer tachtig landen deel, waaronder een groot aantal militairen.
Afstanden.
De Vierdaagse kent drie afstanden: 30, 40 en 50 kilometer. In de week dat de Vierdaagse Nijmegen wordt gehouden worden in de binnenstad van Nijmegen ook de Vierdaagsefeesten (voorheen Nijmeegse Zomerfeesten) gehouden. In de diverse doorkomstgemeenten van de Vierdaagse Nijmegen worden ook festiviteiten georganiseerd. Vele honderdduizenden supporters van de Vierdaagse zijn de hele Vierdaagseweek in de regio aanwezig.
Gebouw en terreinen van De Vereeniging aan het Keizer Karelplein in Nijmegen zijn langjarig start- en finishplaats en onderkomen van de organisatie geweest. Inmiddels is dat verplaatst naar de nabijgelegen Wedren, waar met tijdelijke voorzieningen veel meer ruimte is gecreëerd, ook in het aangrenzende Julianapark en op het Vierdaagseplein. Gestart wordt in afstandsblokken 's ochtends vanaf 4.00 uur; de uiterlijke finishtijd is de eerste drie dagen 17.00 en op vrijdag 18.00 uur. Het is heel belangrijk om op tijd te finishen, want wie te laat finisht wordt gediskwalificeerd en mag de volgende dag niet meer starten. Militaire deelnemers starten en melden af op het militaire kamp Heumensoord. Dit is ook de plek waar zij overnachten tijdens de Vierdaagse.
Vlaggenparade.
Het evenement werd sinds 1928 traditioneel geopend met een vlaggenparade; sinds 1951 werd deze kleurrijke deelnemers-ontvangst in Stadion De Goffert in Nijmegen gehouden. In 2011 werd de vlaggenparade voor de laatste keer gehouden vanwege de teruglopende belangstelling. In 2016 keerde de vlaggenparade terug ter gelegenheid van de 100ste Vierdaagse – niet in het Goffertstadion, maar door de straten van Nijmegen.
Organisatie.
De Vierdaagse wordt georganiseerd door Stichting DE 4DAAGSE, met steun van de Koninklijke Wandel Bond Nederland (KWBN), Defensie en de gemeente Nijmegen.
Aan het hoofd van de organisatie, die grotendeels uit vrijwilligers bestaat, stond traditioneel iemand met een militaire achtergrond. Sinds 2017 wordt deze rol door een burger vervuld. Deze functie wordt ook wel de "marsleider" genoemd, hoewel hij zelf niet meeloopt.
Programma.
De Vierdaagse kent iedere dag een andere route door het Gelderse, Brabantse of het Limburgse land, in de wijde omgeving van de stad Nijmegen. Tijdens elke wandeldag staat een andere plaats in de omgeving van Nijmegen centraal.
Dag van Elst / Blauwe Dinsdag.
De eerste dag van de Vierdaagse gaat door de Betuwe, ten noorden van Nijmegen, via Elst en Arnhem. Hierbij lopen de wandelaars zowel in het begin als aan het eind van de dag over de Waalbrug.
Tot en met 2016 werd deze route in de tegenovergestelde richting gelopen. Traditioneel was het laatste deel van het parcours, de dijk tussen Oosterhout en Lent, een zwaar stuk. Hier zag men in de verte de spoorbrug en later de Waalbrug al liggen, terwijl men nog ruim een uur (militairen twee uur) moest lopen. Dit deel van het parcours heeft in 2006 de meeste problemen veroorzaakt. Mogelijke oorzaken van deze problemen waren: het afleggen van dit traject op het heetst van de dag terwijl men al vermoeid is (laatste deel van de route), het grote aantal mensen waardoor de wandelsnelheid daalt en ook het ontbreken van voldoende mogelijkheden om op een verantwoorde manier (niet op relatief koude grond) te rusten. Ook werd de aanrijtijd van hulpdiensten steeds langer in verband met stadsuitbreidingen.
Dag van Wijchen / Roze Woensdag.
Tijdens de tweede dag worden Wijchen en Beuningen bezocht. Deze plaatsen liggen ten westen van Nijmegen. Op deze dag vallen de meeste mensen uit (veelal de ongetrainden). Tot en met 2005 liep de route via de Betouwstraat en de Van Welderenstraat, waar o.a. Villa Lila, het COC en homo-uitgaansgelegenheden zijn gevestigd en waardoor deze dag de naam Roze Woensdag kreeg. Uiteindelijk ontstond daar een groot volksfeest, waarbij lopers in het gedrang kwamen. 'Snelheden' van een paar meter per minuut waren het gevolg. In 2005 kostte het in de drukste periode een uur om deze twee straten door te 'lopen'. Onder normale omstandigheden wordt dit in tien minuten gelopen. Vanaf 2006 gaat de route daarom via de Waalkade.
Net als op de eerste dag moeten de militaire deelnemers die de mars vanaf Heumensoord lopen, nog een kilometer of vijf (ongeveer een uur gaans) afleggen nadat de civiele lopers op de 30, 40 en de 50 km gefinisht zijn. Dit laatste stuk, waarvan de Heyendaalseweg het grootste deel is, met nauwelijks of geen publiek, is slechts voor weinig militairen reden tot vreugde.
Dag van Groesbeek / Groene Donderdag.
Op de derde dag is de marsroute heuvelachtig met als toppunt de beruchte Zevenheuvelenweg. De route loopt deze dag ten zuiden van Nijmegen aan de oostzijde van de Maas. Via Mook en Milsbeek wordt de klim ingezet naar Groesbeek. De 50 kilometerlopers en de militairen maken bij Milsbeek een extra lus waarbij eerstgenoemden ook Gennep en Ottersum aan doen. Van Groesbeek gaat de route via de Zevenheuvelenweg naar Berg en Dal en vandaar terug naar Nijmegen. Halverwege de Zevenheuvelenweg stoppen de 'mannen en vrouwen in uniform' bij de Canadese militaire begraafplaats Groesbeek om een eerbetoon te brengen aan de in de Tweede Wereldoorlog gesneuvelde militairen.
Dag van Cuijk / Oranje Vrijdag.
De route van de vierde en laatste dag van de Vierdaagse is wederom ten zuiden van Nijmegen, alleen wordt nu de zuid- en westzijde van de Maas bezocht. Tot Overasselt lopen de meeste parcoursen gelijk op. Soldaten slaan vlak voor Overasselt af naar Grave (via de Graafsebrug), de 50 km slaat in Overasselt af, ook naar Grave. De 40-km-wandelaars lopen via Overasselt naar de Maasbrug van de A73 bij Heumen en komen dan in het kleine dorp Linden. Dit dorpje wordt ieder jaar voor de wandelaars versierd aan de hand van een bepaald thema. Voor de militaire en de 50-km-wandelaars gaat het na Grave en Gassel verder via Beers, waar de 40-km-wandelaars, de militaire en de 50-km-wandelaars elkaar even ontmoeten. Na Beers is het rechtstreeks naar Cuijk, behalve voor de 50 km, die de laatste lus via Vianen maakt. 
In Cuijk steken de wandelaars de Maas over via een pontonbrug, traditioneel aangelegd door de Genie. Voor de militaire deelnemers is de officiële finish net voor de bebouwde kom van Nijmegen op het terrein "Charlemagne". Hier krijgen zij hun medaille en voegen muziekkorpsen zich bij de deelnemers. Wanneer de wandelaars ten laatste male Nijmegen binnen komen over de St. Annastraat, welke voor de Vierdaagse is omgedoopt tot de "Via Gladiola", omdat de toeschouwers de wandelaars traditioneel gladiolen geven, worden de volhouders onthaald door een grote schare toeschouwers en wachtende vrienden en familie. Alle ontberingen en pijnen 'verdwijnen' en bij de Wedren ontvangt men het felbegeerde 'Vierdaagse-kruisje' als reglementair aan alle voorwaarden is voldaan. De finishtijd mag nu een uur later zijn dan op andere dagen.
Beloningen.
De Vierdaagse kent verschillende soorten beloningen:
Wandelaars die tien keer of vaker reglementair de Vierdaagse hebben uitgelopen, kunnen lid worden van de in 1951 opgerichte vereniging Gouden Kruisdragers Vierdaagse.
Het Vierdaagsekruis behoort tot de officiële Nederlandse onderscheidingen, en mag daarom door Nederlandse militairen in binnen- en buitenland op het uniform gedragen worden.
Geschiedenis.
Op 3 april 1908 werd de Nederlandse Bond voor Lichamelijke Opvoeding (NBvLO) opgericht, later de KNBLO, de Koninklijke Nederlandse Bond voor Lichamelijke Opvoeding, en nog later de KNBLO-NL, KNBLO Wandelsportorganisatie Nederland. 
Eerste Vierdaagse, 1909.
Het eerste wapenfeit van de NBvLO was de voornamelijk voor militairen georganiseerde wandelvierdaagse van 1909, als oefenmars om conditie bij militairen op te bouwen. Op 1 september 1909 ging de eerste Vierdaagse van start. Er werd gestart vanuit diverse kazernes naar het eindpunt Breda. Er waren 306 deelnemers: 296 militairen en 10 burgers. In vier dagen werd 140 kilometer afgelegd, waarbij men pas op de laatste dag weer terugkeerde naar de startplaats. 
Vierdaagse van 1910.
Omdat in 1909 was gebleken dat het organisatorisch zeer ingewikkeld was met de verschillende startpunten werd in 1910 een enkel startpunt vastgelegd, in Arnhem.
Vierdaagse van 1913.
In 1913 liep men in drie dagen van Amersfoort, via Ede, Arnhem, Middachter Allée, Doesburg en Zevenaar naar Nijmegen. De vierde dag was de route rond Nijmegen. De Vierdaagse vlag, een oranje kruis op een groen vlak is in 1909 ook overgenomen van de KNBLO Wandelsportorganisatie.
Afgelaste vierdaagse van 1914 en 1915 wegens Eerste Wereldoorlog.
In 1914 en 1915 ging de Vierdaagse niet door in verband met de mobilisatie vanwege de Eerste Wereldoorlog. Vanaf 1922 was majoor Jaap Breunese marsleider. Hij reorganiseerde de Vierdaagse en liet onder meer buitenlandse deelnemers toe. Met een onderbreking in de Tweede Wereldoorlog, was hij tot aan zijn overlijden in 1963 marsleider.
Vierdaagse van 1925.
Voor 1925 konden de mensen ook in 12 andere plaatsen starten. In 1925 werd Nijmegen de startplaats, met als redenen de goede accommodatie, de driegangenmaaltijden en de geschikte parcoursen rond Nijmegen. De routes liggen sindsdien in en om Nijmegen heen, en de Vierdaagse heette voortaan de Nijmeegse Vierdaagse. Er kon worden gekozen uit de volgende afstanden: 35, 45 en 55 km per dag. 
Vierdaagse van 1928.
De Olympische Spelen van 1928 waren aanleiding buitenlanders toe te laten. De Vierdaagse werd daarmee een internationale wandeltocht. Deelnemers komen uit de hele wereld tot aan Japan toe.
Afgelaste Vierdaagse van 1940 t/m 1945 wegens Tweede Wereldoorlog.
In de Tweede Wereldoorlog ging de Vierdaagse niet door.
Vierdaagse van 1967.
In 1967 liep Prins Claus mee in de Vierdaagse. Dat was de enige keer dat iemand van het Koninklijk Huis meeliep. Hij liep de langste afstand. Dat was vanaf dit jaar 50 kilometer. Tot en met 1966 waren de afstanden 5 kilometer langer. Vanaf 1967 werden de afstanden 30, 40 en 50 kilometer.
Vierdaagse van 1972.
In 1972 werden de te lopen afstanden ingekort wegens hitte.
Vierdaagse van 1998.
In 1998 liep de miljoenste deelnemer mee.
Vierdaagse van 2003.
In 2003 werden de te lopen afstanden ingekort. Op de "Dag van Wijchen" in 2003 werd de reglementaire afstand voor de 50- en 40-kilometerlopers in verband met de hitte 10 kilometer ingekort. Militairen moesten wel hun dagafstand van 40 kilometer lopen, maar mochten de reglementaire 10 kilo bepakking thuislaten.
Er was een recordaantal deelnemers van 44.812, van wie er 40.706 de eindstreep haalden.
Gedeeltelijke afgelaste Vierdaagse van 2006 wegens extreme hittegolf.
In 2006 werd de Vierdaagse na de eerste dag afgelast. Veel wandelaars hadden last van de hitte en uitdrogingsverschijnselen, waardoor de hulpdiensten overbelast raakten. Ook overleden twee deelnemers, waarvan een na het succesvol volbrengen van de eerste dag. Een derde persoon raakte in kritieke toestand. Nog eens ca. 250 deelnemers werden die dag onwel.
Omdat de weersverwachtingen voor de dagen erna nog warmer waren, werd vastgesteld dat het onverantwoord was om de Vierdaagse door te laten gaan. De deelnemers die de eerste dag waren gestart, kregen in plaats van de Vierdaagsemedaille een speldje. Om te voorkomen dat een dergelijk incident zich zou herhalen worden sindsdien bij verwachte grote hitte voorzorgsmaatregelen genomen, zoals het schrappen van dagen of het inkorten van routes. Dit gebeurde bijvoorbeeld in 2024 en in 2022. Hiertoe werd een meteoroloog toegevoegd aan de organisatie.
Vierdaagse van 2014.
In 2014 werd de laatste dag aangepast uit respect voor de slachtoffers van de vliegramp in Oekraïne, die een dag eerder plaatsvond. De intocht was op deze dag erg versoberd. Er werd geen muziek gemaakt langs de route en tijdens de intocht werd er een minuut stilte gehouden voor de slachtoffers van de ramp. Ook hingen langs de route Nederlandse vlaggen halfstok.
Vierdaagse van 2015.
In 2015 werd de 1,5 miljoenste Vierdaagsebeloning uitgereikt.
100ste Vierdaagse van 2016.
Er werden voor de viering van de honderdste editie in het jubileumjaar 2016 tal van extra feestelijke activiteiten georganiseerd. Onder andere werd de deelnemerslimiet eenmalig verhoogd naar 50.000. Ook werd eenmalig de 55km-afstand toegevoegd (deze afstand was tot en met 1966 verplicht voor mannen tussen de 19 en 50 jaar oud). Door toevoeging van de 55 km werd op de tweede wandeldag ook Druten als dertiende officiële doortochtgemeente aangedaan. Voorafgaand aan de Vierdaagse werden zogenaamde stertochten georganiseerd vanuit de Provinciehoofdsteden naar Nijmegen en tijdens de Jubileumweek werd er een Ereronde gehouden door 100 langeafstandswandelaars die het 50km-parcours op één dag tweemaal liepen. Onder de deelnemers in 2016 waren zo'n 5.500 militairen uit meer dan dertig verschillende landen. In 2016 werden ter ere van de 100ste Vierdaagse eenmalig 5.000 extra inschrijvingen toegestaan, waardoor er 47.166 deelnemers waren, van wie er 42.577 finishten.
Afgelaste Vierdaagsen van 2020 en 2021 wegens coronacrisis.
Op 21 april 2020 werden door de Nederlandse regering alle evenementen in het land vooralsnog tot 1 september dat jaar afgelast vanwege de uitbraak van COVID-19, waarvoor op dat moment geen vaccin voorhanden was. Op 8 februari 2021 heeft de organisatie de Vierdaagse van 2021 afgelast, omdat ook dat jaar grote evenementen niet mogelijk waren vanwege de nog geldende afstandsmaatregelen. In beide jaren zijn er alternatieve vierdaagsen georganiseerd met lokale looproutes. Ook werden er souvenir-medailles uitgereikt aan alle wandelaars die zich voor deze twee vierdaagsen hadden aangemeld.
Driedaagse van 2022.
Op zondag 17 juli heeft de marsleiding samen met de burgemeester tijdens een persconferentie aangekondigd dat de start van de Nijmeegse Vierdaagse op woensdag zal plaatsvinden. Reden hiervoor was de weersverwachting, waarbij temperaturen tot boven de 35 graden celsius te verwachten waren.
Vierdaagse van 2024.
In 2024 werden de te lopen afstanden op de vierde dag met 10 kilometer ingekort wegens hitte.
Reglementaire afstand en keuzeafstand.
De Nijmeegse Vierdaagse werkt als een van de weinige wandeltochten met reglementaire afstanden gebaseerd op leeftijd en geslacht. Deelnemers moeten op zijn minst de reglementaire afstand afleggen. Indien mogelijk mag een deelnemer wel kiezen voor een langere afstand. Een kortere afstand mag ook niet als de deelnemer op de koop toe neemt geen kruisje te ontvangen. Dit zou ten koste gaan van een startplaats voor iemand die wél reglementair die afstand mag lopen; sinds 2004 geldt er een maximum aantal deelnemers. Tot en met 2005 was het mogelijk om een 'diploma-afstand' te lopen: een afstand die lager ligt dan de reglementaire afstand. Voor het behalen van deze afstand ontving men geen Vierdaagsekruis, maar een diploma.
Militairen mogen de 40 km lopen vanaf Kamp Heumensoord, ook al hebben ze als reglementaire afstand de 50 km, op voorwaarde dat ze met bepakking lopen die te allen tijde minstens 10 kg weegt.
Ter gelegenheid van de honderdste editie in 2016 werd eenmalig een extra keuzeafstand van 55 kilometer aan het programma toegevoegd.
De Vierdaagse Sponsorloop.
Sinds 2011 biedt de Vierdaagse aan sponsorlopers voor Goede Doelen een speciale service in de vorm van de website. De Vierdaagse Sponsorloop. Via deze speciale website wordt het sponsorlopers gemakkelijk gemaakt om actief in hun netwerk te werven het gedoneerde geld veilig te incasseren en over te dragen aan het door hen zelf gekozen Goede Doel. Vanaf de start van De Vierdaagse Sponsorloop is al ruim 3 miljoen euro bijeengelopen door Vierdaagse wandelaars voor enkele honderden verschillende Goede Doelen.
Media-aandacht.
Er is veel binnen- en buitenlandse media-aandacht voor de Vierdaagse: de KRO zendt het programma "Het gevoel van de Vierdaagse" en "De Wandeling" uit en SBS6 een dagelijkse journaalprogramma "De Nijmeegse Vierdaagse", op TV Gelderland is elke dag het 4Daagse Journaal te zien; ook worden er elke dag radioprogramma's gemaakt. Live tv-registratie op de landelijke zenders van de intocht op vrijdag is niet altijd gegarandeerd, maar veel wordt goedgemaakt door uitzendingen van de gezamenlijke regionale omroepen. Zo doet de Nijmeegse streekomroep RN7 sinds 2018 jaarlijks onafgebroken verslag van de hele Vierdaagseweek.
In 2008 maakten Nijmeegse zendamateurs via de korte golf veel publiciteit over 'De Vierdaagse' en organiseren de "HAM 4 Days Marches".
Kritiek.
Hoewel vele duizenden mensen ieder jaar veel plezier beleven aan de Vierdaagse, zijn er ook kritische geluiden. Zo vinden veel wandelaars de tocht te druk en te massaal.
Een minderheid stoort zich aan het in hun ogen militaristische karakter van de Vierdaagse. In 1986 pleitte de PSP voor een "verbod van militair vertoon bij civiele evenementen als de Vierdaagse van Nijmegen". In 2000 trok Sylvain Ephimenco in het dagblad Trouw van leer tegen het "lopen in een kudde" in deze "verstikkende militaristische parade". In de jaren tachtig en negentig liep de antimilitaristische "Wandelklup Is het hier Oorlog?" in een deel van het parcours mee met protestleuzen. Sommige lopers en omstanders reageerden hier negatief op.
De toenmalige Commissie Gelijke Behandeling heeft in 2004 geoordeeld dat de Vierdaagse bij het verstrekken van beloningen een verboden onderscheid maakte op grond van geslacht. De organisatie van de Vierdaagse heeft hierop haar reglementen aangepast: de zogeheten diploma-afstand is vervallen en in de Regeling Afstanden en Beloningen zijn de leeftijden waarop mannen en vrouwen reglementair 30 km mogen lopen gelijkgeschakeld. Daarmee is overigens nog niet de ongelijkheid opgeheven: mannen moeten vanaf het jaar waarin zij 19 worden tot en met het jaar waarin zij 49 worden, elke dag 50 km wandelen, vrouwen mogen volstaan met 40. Het afschaffen van de diploma-afstand (waardoor mannen in die leeftijd zich konden inschrijven voor 40 km) werd destijds niet gemotiveerd met een verwijzing naar de uitspraak van de Commissie Gelijke Behandeling, maar met het argument dat er een deelnemerslimiet moest komen en dat het daarom in de rede lag geen deelname onder de verplichte afstand meer toe te laten.
Aanpassingen voor deelnemers met een beperking.
In de laatste decennia van de 20e eeuw hebben mensen met een lichamelijke functiebeperking − met name rolstoelgebonden gehandicapten − gestreden om volwaardig aan de Vierdaagse te mogen deelnemen. Omdat de reglementen voorschrijven dat deelnemers beide benen moeten gebruiken, konden zij niet het felbegeerde kruisje behalen. In 1995 werd er een oplossing gevonden door hen bij goed gevolg een diploma te verstrekken als proeve van betoonde marsvaardigheid. Sinds 2009 hanteert de Vierdaagse een dispensatieregeling die mensen met een verstandelijke en/of lichamelijke beperking de gelegenheid biedt om voor hun deelname beloond te worden met het Vierdaagsekruis.

</doc>
<doc id="18677" url="https://nl.wikipedia.org/wiki?curid=18677" title="Witte Dame (gebouw)">
Witte Dame (gebouw)

De Witte Dame is een gerenoveerd fabrieksgebouw aan de Emmasingel in het centrum van Eindhoven. Het werd in drie fasen gebouwd (1928-1931) in navolging van de architectuur van Dirk Roosenburg volgens de regels van de nieuwe zakelijkheid, door de afdeling Technische Bedrijven van Philips o.l.v. Ir. J.R. Bouten.
Philips heeft het gebouw vanaf het begin gebruikt als productiefaciliteit voor radiobuizen. In de Philips-terminologie stonden de gebouwen bekend als EE, EF en EH. Ze maakten deel uit van het grotere Emmasingelcomplex van Philips, met de Eerste gloeilampenfabriek en de Lichttoren, aan de Emmasingel, Mathildelaan en Willemstraat.
Het gebouw heeft zijn markante "witte" kleur pas in 1953 gekregen.
In de jaren 1980 kwam het gebouw leeg te staan doordat Philips de productie verplaatste naar andere landen. Philips wilde het pand slopen. Mede door de inspanningen van de Eindhovense kunstenaar Bert Hermens (1944-2012) en de Stichting Emmasingel in het begin van de jaren 1990 werd de sloopvergunning afgewezen en het gebouw van de sloop gered. Bert Hermens was ook de bedenker van de naam 'Witte Dame', die sindsdien gebruikt werd.
Het gebouw werd herontwikkeld door architect Bert Dirrix. De Witte Dame werd op 27 mei 1998 heropend door minister van Onderwijs, Cultuur en Wetenschappen Jo Ritzen. De gebouwdelen EE, EF en EH zijn sinds 2002 beschermd als rijksmonument.
De volgende instanties zijn in het gebouw gevestigd: de Design Academy Eindhoven, Fontys Hogescholen, de Bibliotheek Eindhoven en de GGD Brabant-Zuidoost, Stimulus, Gamehouse, Compram en Cognizant. Daarnaast is in de onderste laag aan de straatkant een aantal bedrijven, winkels, een bank en twee horecagelegenheden gevestigd.

</doc>
<doc id="18678" url="https://nl.wikipedia.org/wiki?curid=18678" title="Amazone">
Amazone



</doc>
<doc id="18679" url="https://nl.wikipedia.org/wiki?curid=18679" title="Amazone (rivier)">
Amazone (rivier)

De Amazone (Spaans: "Río Amazonas", Portugees: "Rio Amazonas") is een zeer grote rivier in Zuid-Amerika. Naargelang de bepaling van de bron (men is het hier nog niet over eens: zie verder) is ze de langste of de op de Nijl na langste rivier van de wereld. Hoe dan ook is ze veruit de waterrijkste, met een debiet van vijf keer dat van de tweede in rang, de Congo.
De rivier ontspringt in Peru, heeft een totale lengte van ongeveer 6.530 km of 6.448 kilometer en mondt in Brazilië uit in de Atlantische Oceaan. De Amazone stroomt door het Amazoneregenwoud. Tijdens de regentijd is de rivier op sommige plaatsen tot wel veertig kilometer breed.
De vorming van het Andesgebergte, 23 miljoen jaar geleden, had een wijziging in de afwatering van het gebied tot gevolg die aan de basis van haar ontstaan ligt. Vóór het ontstaan van de Andes waterde het gebied deels af in wat nu de Grote Oceaan heet.
Loop.
Bovenloop.
De Amazone ontspringt op 5.220 meter hoogte in de Andes. Bij de bovenloop draagt ze de naam Apurímac. De in Peru gelegen gletsjer die als bron van de Amazone wordt gezien ligt op maar 190 kilometer van de Grote Oceaan, tegenover duizenden kilometers van de Atlantische Oceaan. Al snel vloeit de Amazone, die dan nog verschillende namen draagt (waarvan Marañón de bekendste is), samen met tientallen andere rivieren, waarvan de Ucayali de grootste is. Eenmaal in Brazilië aangekomen, is de Amazone aangewassen tot een reusachtige waterstroom die langzaam door het Amazonebekken stroomt.
Middenloop.
Verder stroomafwaarts krijgt de Amazone vanuit het noorden een grote toevoer van water vanuit het Hoogland van Guyana. Hiervan is de Rio Negro, die bij de Encontro das Águas (ontmoeting van wateren) in de Amazone uitmondt, de grootste leverancier. Uit het zuiden krijgt ze ook een zeer grote toevoer van water uit het Hoogland van Bolivia en het Hoogland van Brazilië. Het zijn met name de Rio Purús en de Rio Madeira die hieraan bijdragen.
Monding.
Wanneer de Amazone uiteindelijk in de Atlantische Oceaan stroomt, bevat ze het water van ruim 1100 zijrivieren. Per seconde voert de Amazone op deze wijze 190.000 kubieke meter water naar de oceaan. Deze waterstroom heeft in de loop van miljoenen jaren een submariene canyon op de oceaanbodem uitgesleten van enkele honderden kilometers lengte. Het geel gekleurde water van de Amazone is tot 320 kilometer uit de kust te onderscheiden van overig zeewater. De monding van de Amazone is meer dan 330 km breed.
Geologische geschiedenis.
Het Amazonebekken is een depressie in het Braziliaanse kraton tussen het Centraal-Braziliaanse schild (Guaporéschild) en het Guianaschild. Het kraton is een belangrijke bron van de sedimenten in het Amazonebekken. Het bekken zelf is meer dan 3.500 km lang en 300 tot 1.000 km breed. De oudste sedimenten dateren waarschijnlijk uit het Cambrium. Ze zijn overdekt met sedimenten van ondiepe zeeën uit het Paleozoïcum. Vanaf het Trias tot aan het Onder-Krijt werd geen materiaal afgezet; in het Krijt en het Tertiair werden dikke continentale sedimenten afgezet.
Het westelijke deel van het Amazonebekken was tot aan het Boven-Tertiair het stroomgebied van rivieren die naar de Grote Oceaan vloeiden. Hierdoor leven nog steeds bepaalde westelijke dolfijn- en vissoorten in de bijrivieren van Oost-Peru en in de Madeirarivier. De opheffing van de Andes in Ecuador op het einde van het Mioceen sneed die waterlopen af en verplichtte hen naar het oosten te vloeien.
Plaatsen.
De grootste plaatsen aan de Amazone zijn Manaus, Pucallpa (aan de bronrivier Ucayali), Iquitos, Macapá, en Santarém.
Zijrivieren.
De Amazone heeft meer dan 1100 zijrivieren, waarvan er ongeveer 100 bevaarbaar zijn. 12 zijrivieren zijn langer dan 1500 km.
Kleur van de zijrivieren.
Het stelsel van de vele zijrivieren van de Amazone valt in twee soorten uiteen: rivieren met geel water en zwartwaterrivieren. De gele rivieren komen uit het zuidoosten van het Amazonebekken en ontspringen in de Andes van Peru. Deze zijrivieren voeren veel sediment aan afkomstig van snelstromende bergriviertjes. Dit sediment wordt in suspensie naar de Atlantische Oceaan gevoerd. De donkere zijrivieren komen uit het noorden van het Amazonegebied in gebieden zoals het Hoogland van Guyana, tropisch en relatief vlak gebied, waar daarom weinig erosie plaatsvindt. De Rio Negro of "zwarte rivier" vormt daar een voorbeeld van.
Discussie over de lengte.
De meerderheid van de gezaghebbende geografische instanties beschouwt de Amazone als de op een na langste rivier ter wereld. Als langste rivier geldt de Nijl in Afrika. Verschillende geografen hebben voor de Nijl een lengte tussen 5.499 en 6.695 kilometer vastgesteld. De verschillen tussen de diverse metingen zijn dikwijls het resultaat van verschillende definities.
De lengte van de Amazone is vastgesteld op 6.259 tot 6.800 kilometer. Deze laatste lengte is de conclusie van een expeditie uit 2007, die de bron van de Amazone in het zuiden van Peru en niet in het noorden gevonden zegt te hebben. Dit resultaat moet echter nog door andere geografen bevestigd worden. Indien de Amazone daadwerkelijk 6.800 kilometer lang is, is hij langer dan de Nijl.
Naam.
Toen de conquistador Francisco de Orellana in 1541 met enkele honderden manschappen de rivier afvoer die later Amazone genoemd zou worden, dacht hij op een bepaald moment dat de krijgers, die hem en zijn manschappen met vergiftigde pijlen bestookten, vrouwen waren. In het reisverslag werden zij "Amazonen" genoemd en vervolgens werd de rivier hiernaar vernoemd.
Natuur.
In het Amazonebekken leven meer dan 2500 soorten vissen en rond de 1300 vogelsoorten. Dit is de grootste biodiversiteit ter wereld.
Milieu.
Het milieu van dit gebied wordt ernstig bedreigd door grootschalige ontbossing door kap en afbranden. Inmiddels is zo'n 17% van het woud ontbost of sterk aangetast, wat al leidt tot merkbare klimaatverandering in verschillende regio's. Volgens experts zou rond de 20% een kantelpunt zijn. Dat punt zou het einde van het vermogen van het woud zich in stand te houden betekenen. De ex-president van Brazilië (het grootste Amazoneland), Jair Bolsonaro, wordt verweten ontbossende belangengroepen de vrije hand te hebben gegeven. De inheemse volken zijn hiervan het eerste slachtoffer. Hun leiders of zij die zich opwerpen als hun beschermers en die van het woud worden vaak bedreigd of zelfs vermoord.

</doc>
<doc id="18682" url="https://nl.wikipedia.org/wiki?curid=18682" title="Pyramide Austerlitz">
Pyramide Austerlitz



</doc>
<doc id="18684" url="https://nl.wikipedia.org/wiki?curid=18684" title="Maimonides">
Maimonides

Mozes Maimonides (Hebreeuws: משה בן מימון, "Mosje ben Maimon", Arabisch: "Moesa ibn Maimon, موسى بن ميمون"), ook bekend als Rambam, (Córdoba (Spanje), 30 maart 1138 – Fustat (Caïro), 13 december 1204) was een rabbijn, rechtsgeleerde, filosoof en arts. Hij wordt beschouwd als de belangrijkste rabbijn uit het post-Talmoedisch jodendom. Zijn filosofische werk heeft tot op de dag van vandaag grote invloed, zowel op het joodse denken als daarbuiten.
Levensloop.
Maimonides werd geboren in Córdoba (Spanje). Na de verovering van deze stad door de Almohaden gaven zij dhimmi's (christenen en joden) de keuze: bekering tot de islam, de dood of verbanning. Maimonides' familie koos voor verbanning en verliet deze stad in 1148. Na een omzwerving door het zuiden van Spanje van ongeveer 10 jaar, vestigden zij zich in Fez (Marokko) en leefden daar vermomd als moslims. Maimonides wijdde zich naast de joods-religieuze studie aan de wetenschappen.
Enige tijd hierna verbleef Maimonides enige tijd in het Land van Israël, voordat hij zich rond 1168 vestigde in het vroeg-islamitisch Egypte, waar hij asiel kreeg van de Fatimiden en als rabbijn fungeerde.
Na de verdrinkingsdood van zijn broer David (ergens tussen 1169 en 1177) besloot Maimonides om arts te worden. Uiteindelijk werd hij de lijfarts van Saladin ("Salah ad-Din"), de toenmalig heerser van Egypte. Jarenlang was hij zowel lijfarts van Saladin als opperrabbijn van Caïro. Hij overleed in 1204 in Fustat en is begraven in Tiberias. Een tombe op de westkust van het Meer van Tiberias markeert zijn graf. Deze locatie is omstreden. De Joodse gemeenschap in Egypte gelooft dat hij in Egypte begraven ligt.
Geloofsartikelen van Maimonides.
Het jodendom kent een aantal geloofsbeginselen, maar er is nooit een bindende catechismus ontwikkeld. Er is dus geen formeel overeengekomen dogma of reeks van religieuze geloofspunten. Er zijn wel pogingen gedaan om tot een definitie van de joodse geloofsinhoud te komen, maar algemeen aanvaard werden die nooit. Het meeste gezag hebben de dertien geloofsartikelen van Maimonides. Die komen in het kort hierop neer:
Werken.
Zijn belangrijkste werken op het gebied van het jodendom zijn:
Medische werken (alle in het Arabisch):
Eed en gebed van Maimonides.
Maimonides heeft een artseneed geschreven, vergelijkbaar met de eed van Hippocrates. Ook een "gebed van een arts" wordt soms aan hem toegeschreven, maar is waarschijnlijk geschreven door Marcus Hertz, een Duitse arts, leerling van Immanuel Kant en arts van Moses Mendelssohn.
'Krijg de Rambam'.
Maimonides was een arts, mogelijk heeft de uitdrukking 'krijg de rambam' daardoor de betekenis van een enge ziekte gekregen. Een andere uitleg van deze uitdrukking is dat men iemand veel werk toewenst, daar 'de Rambam' als naam is gegeven aan zijn werk de "Jad haChazaka", zodat diegene hem of haar niet meer lastig hoeft te vallen, omdat er dan genoeg te doen is. In Amsterdam wordt ook de uitdrukking 'loop naar de rambam' of 'krijg de/het rambam' gebruikt, als een milde verwensing.

</doc>
<doc id="18685" url="https://nl.wikipedia.org/wiki?curid=18685" title="Amazonegebied">
Amazonegebied



</doc>
<doc id="18689" url="https://nl.wikipedia.org/wiki?curid=18689" title="Schots (schaakopening)">
Schots (schaakopening)

De Schotse partij of Schotse opening is een opening in het schaken. De opening is ingedeeld bij de open spelen en valt onder ECO-code C44.
De partij kenmerkt zich door de beginzetten
Ze dankt haar naam aan de correspondentiepartij die van 1826 tot 1828 tussen Edinburgh en Londen gespeeld werd. Het werd in de 19e eeuw geanalyseerd door Paulsen, Staunton en Steinitz. Het Schots was een belangrijke opening in het repertoire van Kasparov in het wereldkampioenschap tegen Karpov, 1984-1985.

</doc>
<doc id="18690" url="https://nl.wikipedia.org/wiki?curid=18690" title="Amazonebekken">
Amazonebekken

Het Amazonebekken, ook wel het "Amazonegebied", het "Braziliaans laagland" of het "Laagland van de Amazone" genoemd, is het drainagebekken van de Amazone en haar zijrivieren. Het is een uitgestrekt laagland in het noorden van Zuid-Amerika. Het gebied ligt grotendeels in het noorden van Brazilië, maar voor een deel ook in Guyana, Venezuela, Colombia, Ecuador, Peru en Bolivia. De totale oppervlakte is zo'n 6,3 miljoen vierkante kilometer.
Geografie.
Het bekken wordt omgeven door het Hoogland van Guyana in het noorden, de Andes in het westen en het Hoogland van Brazilië in het zuiden en oosten. In vroegere geologische tijden is dit gebied een binnenzee geweest. Nadat de Andes was gevormd werd het opgevuld door de sedimenten van rivieren zoals de Amazone, de Rio Negro en de Rio Madeira.
De Amazone ontspringt in Peru en mondt na 6525 kilometer uit in de Atlantische Oceaan. Langs de Amazone ligt het Amazoneregenwoud of selva, het grootste tropische regenwoud in de wereld. Het gebied heeft een tropisch regenwoudklimaat en aan de randen een moessonklimaat.
Twee keer per jaar overstroomt dit gebied zo erg dat vele rivieren met elkaar in verbinding komen te staan. Dit gebeuren wordt het "wassen van het water" genoemd. Verder komen er het hele jaar door moerassen voor elk ter grootte van de Benelux. Men kan zich dan ook het Amazonebekken voorstellen als een uitgestrekt bekken dat permanent met water gevuld is.
Economie en de indianen.
Vanwege de aanwezigheid van goud, uranium, ijzererts en diamant zijn veel bomen gekapt om ruimte te maken voor mijnbouw, landingsbanen en wegen. Het tropisch hardhout levert veel geld op. Veel Brazilianen zijn naar het regenwoud getrokken om akkers aan te leggen of een veeteeltbedrijf te beginnen. Met oorspronkelijke bewoners, de indianen, werd geen rekening gehouden. Door de ontbossing is meer dan één vijfde van het Amazoneregenwoud reeds verdwenen. Er zijn organisaties die het regenwoud in stand proberen te houden door diploma's te geven aan bedrijven die goed voor het regenwoud zorgen en de indianen te leren hoe ze meer geld kunnen verdienen met het hout dat ze kappen.

</doc>
<doc id="18693" url="https://nl.wikipedia.org/wiki?curid=18693" title="Roos">
Roos



</doc>
<doc id="18695" url="https://nl.wikipedia.org/wiki?curid=18695" title="Seborroïsch eczeem">
Seborroïsch eczeem

Seborroïsch eczeem of eczema seborrhoicum is een schilferige aandoening van de huid. De huidcellen delen zich vele malen sneller dan gebruikelijk en afgestorven cellen laten in kleine droge plakjes los: de schilfers. Meestal zijn er een of enkele plekken op het hoofd die vrij scherp begrensd zijn met daarnaast normale hoofdhuid. Het kan jeuken maar verder is het onschadelijk. De symptomen manifesteren zich op zichtbare plaatsen (zoals het aangezicht) wat erg vervelend kan zijn.
Symptomen.
Bij seborroïsch eczeem treedt soms jeuk op. De aangetaste huid is roodachtig. Door krabben kan de huid beschadigen en kan er eventueel een secundaire infectie optreden. Ook kan het zich uitbreiden naar andere plaatsen op de huid, bijvoorbeeld naast de neusvleugels of bij de wenkbrauwen.
Oorzaken.
Seborroïsch eczeem is stress gerelateerd en wordt mogelijk mede veroorzaakt door een gist (schimmel), "Malassezia ovale" (voorheen bekend onder de naam "Pityrosporum ovale"). Ook bij 'gewone' roos (medische naam "pityriasis capitis") speelt deze gist mogelijk een rol.
Behandeling.
Het beste medicijn (zover bekend) is ketoconazol. Dit is verkrijgbaar in shampoo en als zalf. De shampoo in een lichte concentratie bij de drogist en apotheek, in hogere concentratie en als zalf alleen via de huisarts bij de apotheek. Andere shampoos, op basis van bijvoorbeeld zinkpyrithion, seleensulfide, koolteer of salicylzuur zijn minder werkzaam en helpen alleen bij lichte vormen van roos. Corticosteroïdelotions helpen ook vrij goed maar hebben weer hun eigen nadelen.
Verwante aandoeningen.
Roos is een lichte vorm van seborroïsch eczeem. Het is een bekende aandoening, vooral door de reclames van shampoofabrikanten.
Pasgeboren kinderen hebben weleens "berg", gelige dikke schilfers op de hoofdhuid. Ook dit is een vorm van seborroïsch eczeem. Na enkele maanden of jaren verdwijnt dit meestal spontaan.
Seborroïsch eczeem wordt weleens verward met psoriasis, vooral als het in het gezicht is. Er is echter geen relatie.

</doc>
<doc id="18696" url="https://nl.wikipedia.org/wiki?curid=18696" title="Kernsplitsing">
Kernsplitsing



</doc>
<doc id="18697" url="https://nl.wikipedia.org/wiki?curid=18697" title="Vastestofchemie">
Vastestofchemie

De vastestofchemie is een onderdeel van de scheikunde en omvat de chemische synthese, analytische chemie en structuuranalyse en karakterisering van vaste stoffen. Het veld heeft raakvlakken met de vastestoffysica, de mineralogie, kristallografie, de studie van keramiek, de metallurgie, thermodynamica, materiaalkunde en elektronica. Vastestofchemie is een vrij uiteenlopend gebied van onderzoek, omdat vaste stoffen een vrij heterogene groep materialen zijn. 
Deelgebieden.
De studie van de volgende groepen stoffen vormen ieder een deelgebied van de vastestofchemie: 
De studie van oxidische materialen vormt het grootste deelgebied. De overige deelgebieden krijgen naar verhouding maar weinig aandacht. De aandacht voor de organische vaste stoffen wordt vooral gestimuleerd door hun mogelijke toepassingen in de industrie, bijvoorbeeld in de farmacie. De studie van polymeren wordt meestal niet tot de vastestofchemie gerekend, maar tot een eigen gebied, de polymeerchemie, hoewel er zeker overeenkomsten met dit vakgebied zijn. De meeste onderzochte vaste stoffen zijn polykristallijne poeders of brokstukken, maar er is een verschuiving in de aandacht in de richting van amorfe, glasachtige of vloeibaar kristallijne materialen te onderkennen in het vakgebied.
Synthese.
De synthetische methoden van de vastestofchemie zijn zo divers als de materialen zelf. Vaste stoffen worden meestal pas bij hoge of zeer hoge temperaturen reactief. 
Bakken.
De meest voorkomende methode wordt wel 'bakken' genoemd. Men verhit de uitgangsmaterialen in een oven. Dat kan in het geval van oxidische materialen soms aan de open lucht gebeuren. Het is zo bijvoorbeeld mogelijk koperoxiden te synthetiseren door het metaal in een oven op hoge temperatuur houden. Voor vele interessante materialen is het echter nodig de atmosfeer waarin dit gebeurt te controleren. Dit kan ofwel door een geschikt gas door de oven te leiden ofwel in een afgesloten ampul. Een veelgebruikte methode is om in een glazen buis een vernauwing, een hals aan te brengen en de uitgangsmaterialen, bijvoorbeeld elementair koper Cu en Seleen Se in de juiste verhouding in te brengen. De buis wordt dan vacuüm gezogen en de hals met een gasbrander afgesmolten. De afgesloten ampul wordt in een oven met een geschikte temperatuur gelegd en enige tijd, soms weken, op deze temperatuur gehouden. De buis wordt na afloop afgekoeld en opengebroken. De inhoud, in dit geval een koperselenide, wordt daarna geanalyseerd met de karakteriseringsmethoden die in de vastestofchemie worden gebruikt.
Op het 'bak'-thema zijn bijzonder veel variaties mogelijk:
Kristalvorming.
Bij een deel van deze methoden is het doel niet slechts het synthetiseren van een nieuwe, liefst zuivere, verbinding maar het groeien van kristallen van deze verbinding. Indien namelijk een eenkristal voorhanden is, is de structuurbepaling van het materiaal een veel eenvoudiger zaak geworden.
Karakterisatie.
Röntgendiffractie.
Een veelgebruikte methode om vast te stellen welk materiaal er uit de synthese gekomen is, is de poederdiffractie met behulp van röntgenstraling. Poederdiffractiepatronen zijn een soort vingerafdruk van welke fasen er in het monster aanwezig zijn. Er is een groot bestand beschikbaar om de vingerafdruk mee te vergelijken.
Thermische analyse.
Een andere veelgebruikte methode is thermische analyse zoals de differentiële thermische analyse DTA of dynamische differentiecalorimetrie DSC. Deze technieken geven inzicht in de smeltpunten, overgangs- en ontledingstemperaturen van het materiaal en geven daarmee een belangrijke aanwijzing over de te gebruiken synthesetemperaturen.
De eerste poging een nieuwe verbinding te maken geeft zelden het gewenste resultaat. Men vindt vaak een mengsel van al bekende materialen met wellicht ook iets nieuws. Dat laatste heeft dan vaak niet de ingewogen elementaire samenstelling en zo begint er een zoektocht naar de juiste synthetische procedure. Deze zoektocht loopt vaak uit op het vaststellen van een deel van het fasediagram.
Interpretatie van het poederdiffractiepatroon.
Als de nieuwe stof eenmaal in zuivere vorm beschikbaar is, wordt er meestal geprobeerd het poederdiffractiepatroon verder te interpreteren. Dit diffractiepatroon is uiteraard nog niet in de literatuur voorhanden, aangezien het om een nieuwe stof gaat. Om het poederdiffractiepatroon te interpreteren wordt het eerst geïndiceerd, later door ofwel via het poeder, ofwel via een eenkristal, indien voorhanden, de structuur op te lossen.
Er worden afhankelijk van de aard van het materiaal vaak ook andere karakteriseringstechnieken ingezet, die sommigen eerder het terrein van de vastestoffysica zullen vinden, zoals meting van de elektrische eigenschappen, weerstand als functie van temperatuur, Hall-effect, XPS-metingen en optische karakterisatie.

</doc>
<doc id="18699" url="https://nl.wikipedia.org/wiki?curid=18699" title="Radiochemie">
Radiochemie

De radiochemie is een deelgebied van de scheikunde dat zich bezighoudt met de chemie van radio-actieve isotopen (radionucliden). Een pionier op dit deelgebied was Marie Curie.
Labels.
Speciaal doel kan daarbij zijn het 'merken' ("labelen") van chemische verbindingen zodat ze aan de hand van de ioniserende straling die ze uitzenden kunnen worden gevolgd of teruggevonden.
Medische toepassingen.
Een medische toepassing van de radiochemie bestaat in het maken van verbindingen die zich in het lichaam in een bepaald orgaan of weefsel ophopen. Dit kan twee redenen hebben:
Voor de diagnostiek wordt vaak gebruikgemaakt van met 99mTc (technetium-99m) gemerkte geneesmiddelen. Het technetium wordt gebruikt in de vorm van natriumpertechnetaat (NaTcO4). Er bestaat een scala aan geneesmiddelen dat zich relatief eenvoudig met 99mTc laat "labelen".
Eisen.
Het werken met radionucliden stelt een aantal extra eisen aan de chemie en de mensen die ermee werken:
Bovendien moeten de synthesen vaak worden uitgevoerd vlak bij de plaats waar de radionucliden worden gemaakt (vaak bij een kernreactor zoals die van Petten, of een deeltjesversneller, bijvoorbeeld een cyclotron) en liefst ook in de buurt van waar ze gebruikt zullen worden (het ziekenhuis).

</doc>
<doc id="18700" url="https://nl.wikipedia.org/wiki?curid=18700" title="Amfibieën">
Amfibieën

De amfibieën (Amphibia) vormen een klasse van gewervelde, koudbloedige dieren met een naakte, relatief gladde huid. De naam amfibie is afgeleid van het Griekse woord "amphí-bios" (ἀμφί-βιος), wat dubbel-levend betekent. Dit verwijst naar de typerende levenswijze van amfibieën: ze kunnen zowel in het water als op het land overleven.
Amfibiën kenmerken zich door de metamorfose in hun ontwikkeling: de larven die uitsluitend in water kunnen leven ontwikkelen zich tot luchtademende adulten met longen. Amfibieën gebruiken hun huid als een secundair ademhalingsoppervlak; sommige kleine salamanders en kikkers zijn zelfs volledig ingesteld op huidademhaling. Door hun complexe reproductieve behoeften en doorlatende huid zijn amfibieën uitstekende ecologische indicatoren. In de afgelopen decennia zijn amfibiepopulaties in diverse delen van de wereld sterk achteruitgegaan.
Tot de amfibieën behoren de kikkers (Anura), de salamanders (Caudata) en de wormsalamanders (Gymnophiona). In totaal zijn er ruim 8200 beschreven soorten. Hiervan behoren er ongeveer 7300 tot de kikkers (inclusief padden), 760 tot de salamanders en 200 soorten tot de wormsalamanders. Sinds 1985 is het totaal aantal wetenschappelijk geaccepteerde benoemde soorten amfibieën met ruim 60% toegenomen. Samen met de reptielen worden amfibieën bestudeerd in de wetenschapstak herpetologie.
Uiterlijke kenmerken.
Kikkers en padden.
Kikkers hebben een peervormig lichaam, een stompe kop, zeer brede bek en altijd vier poten. De kikkers hebben sterk gespierde en lange achterpoten, die bij veel soorten dienen om grote afstanden te springen. Alle kikker- en paddensoorten, ook zij die amper kunnen springen, zijn daarnaast vaak redelijke zwemmers dankzij de krachtige achterpoten. De meer waterbewonende soorten hebben zwemvliezen tussen de tenen om beter te zwemmen.
Salamanders.
Salamanders hebben een langgerekt lichaam en een lange staart. Er zijn enkele salamandersoorten die slechts twee poten hebben. Wormsalamanders lijken op grote wormen en hebben helemaal geen functionele poten meer. Salamanders drukken juist de pootjes tegen het lichaam, maken kronkelende bewegingen met het lijf en gebruiken voornamelijk de staart bij het zwemmen.
Huid.
In het water levende amfibieën hebben een water- en zuurstofdoorlatende huid die daarom zeer dun is. Toch hebben vele amfibieën, zowel salamanders als kikkers, aanpassingen om in koelere gebieden een winterslaap te houden. De huid wordt dan droger en meer waterafstotend waardoor ze langere tijd op het land onder stenen of in holletjes kunnen verblijven.
Een typisch kenmerk van alle amfibieën is dat de huid vele klieren bevat. Deze hebben voornamelijk een slijmvormende functie, daarnaast produceren alle amfibieën gifstoffen of andere irriterende substanties met vaak duidelijk zichtbare klieren op de kop achter het oog, de parotoïden. Veel Europese kikkers hebben twee duidelijk zichtbare huidplooien aan weerszijden van de rug, de dorsolaterale lijsten. Veel soorten kikkers en salamanders en met name de padden hebben vele kleine, wratachtige bobbeltjes op de rug, die eveneens een klierfunctie hebben.
Amfibieën moeten net als reptielen regelmatig vervellen, maar doen dit meestal 's nachts en binnen korte tijd, waardoor dit maar zelden wordt waargenomen. Het vervellen is een intensieve bezigheid en veel amfibieën sperren de bek wijd open, maken kronkelende bewegingen met het lichaam, blazen zich op of schuren langs voorwerpen om de huid te laten scheuren. De huid is vliesachtig en doorzichtig en wordt meestal opgegeten.
Spierstelsel.
Hoewel veel amfibieën nogal sloom overkomen, hebben ze een goed ontwikkeld spierenstelsel, waarmee salamanders bijvoorbeeld snel weg kunnen schieten onder water door krachtige kronkelende bewegingen te maken met het lichaam. Sommige kikkers kunnen relatief grote afstanden afleggen met hun achterpoten; gravende soorten zoals de knoflookpad zijn in staat zich razendsnel in te graven. De rugstreeppad is ook uitgesproken snel en loopt met korte muisachtige sprintjes. 's Nachts kan deze soort zich over flinke afstanden verplaatsen.
Ademhaling.
Amfibieën ademen niet met behulp van het middenrif en de ribben, maar vullen de longen door middel van keelademhaling. Als de longen nog leeg zijn, wordt eerst de verbinding tussen longen en keelholte (de "glottis") gesloten, de neusgaten gaan open en de bodem van de keel wordt naar beneden gebracht, zodat de keelholte en bek zich vullen met lucht. Daarna sluiten de neusgaten, de glottis opent zich en de longen worden gevuld. Door spierwerking in het lichaam wordt de lucht weer de keelholte ingepompt. De neusgaten openen zich en de mondbodem wordt omhoog gebracht. Daarna herhaalt het proces zich weer. Ook reptielen maken in meer of minder mate gebruik van deze ademwijze.
Amfibieën ademen zowel met longen als door de huid, de verhouding verschilt sterk per groep of zelfs soort. Longloze salamanders hebben bijvoorbeeld geen longen en ademen door de huid. Een ander uiterste is de klauwkikker, die nooit op het land komt en altijd onder water leeft, deze soort heeft rijen zuurstofopnemende cellen op de flanken. Omdat het een kikker is, moet worden geademd aan de oppervlakte, maar deze aanpassing stelt het dier in staat de frequentie te verminderen.
Evolutie van de amfibieën.
Amfibieën ontstonden vermoedelijk ongeveer 350 miljoen jaar geleden uit bepaalde vissen. Algemeen worden de Rhipidistia gezien als de voorouders van de amfibieën. Fossielen van de Rhipidistia zijn algemeen in het Midden-Devoon, de eerste fossielen van amfibieën verschijnen in het Laat-Devoon. Er zijn helaas nog geen overgangsfossielen gevonden uit de tussenliggende 30 miljoen jaar. De oudste ontdekte amfibie, althans tot op heden, is Elginerpeton gevonden in Schotland uit het Laat-Devoon en is ongeveer 368 miljoen jaar oud. Ook Ichthyostega is afkomstig uit het Laat-Devoon, maar werd gevonden in Groenland en is 363 miljoen jaar oud. Later in het Paleozoïcum kregen de amfibieën een grotere diversiteit. Zo kwamen er pootloze, zwemmende vormen (Aïstopoda) en bizarre gehoornde vormen (Nectridea). Deze eerste amfibieën worden verondersteld zich te hebben ontwikkeld uit benige vissen uit de klasse Osteichthyes, die een grote verspreiding kenden tijdens de opkomst van de amfibieën. Er is echter nog geen consensus of de amfibieën zijn ontstaan uit bijvoorbeeld de longvissen waarmee ze enige gelijkenis vertonen, uit de straalvinnigen of uit een andere familie.
Uit de amfibieën ontwikkelden zich tijdens het Carboon de Amniota. Dit zijn de voorouders van de huidige vogels, reptielen en zoogdieren.
Morfologische kenmerken.
Rhipidistia en amfibieën hebben een aantal morfologische kenmerken gemeenschappelijk:
Voortplanting.
Salamanders.
Bij salamanders is er meestal sprake van inwendige bevruchting. Het mannetje zet na een baltsritueel een pakketje zaadcellen (spermatofoor) af, dat door de cloaca van het vrouwtje wordt opgenomen.
Bij landsalamanders vindt de bevruchting plaats in de eileider, bij watersalamanders in de cloacaholte. Bij landsalamanders als de vuursalamander ontwikkelen de larven zich al vrij ver in het moederlichaam. In maart worden de larven geworpen in bospoeltjes of beekjes.
De vrouwtjes van inheemse watersalamanders vouwen de eitjes een voor een tussen blaadjes van waterplanten. De salamanderlarven behouden nog lange tijd hun uitwendige kieuwen en hebben een langgerekt lichaam en een flinke bek. Ze eten kleine dierlijke prooien zoals watervlooien. Als ze wat groter worden, eten ze ook diertjes als muggenlarven en andere aquatiele insectenlarven.
Bij salamanders komt nogal eens neotenie voor, dit betekent dat de metamorfose gedeeltelijk of vertraagd is, of in het geheel niet optreedt. Gedeeltelijke metamorfose, die erfelijk gereguleerd is, vindt plaats bij de grottenolm, waarbij de uitwendige kieuwen behouden blijven, maar de voortplantingsorganen zich wel ontwikkelen. Totale neotenie kan optreden in voedselarm water bij jodiumgebrek. In vergelijking met de kikkers is er bij de salamanders een veel geleidelijkere ontwikkeling, zodat de term metamorfose niet zo goed op zijn plaats is.
Kikkers en padden.
Veel kikkers en padden kennen een amplexus; een urenlange tot soms wekenlange omstrengeling van een koppeltje. Het vrouwtje zit onderop en het mannetje, dat vaak veel kleiner blijft, bovenop. Als het vrouwtje eitjes afzet, bevrucht het mannetje deze met zijn sperma. Bij alle kikkers en padden is er sprake van uitwendige bevruchting.
Kikkers zijn over het algemeen landdieren, maar ze zijn voor hun voortplanting in meer of mindere mate van water afhankelijk. De eitjes van kikkers en padden worden niet zelden in grote groepen afgezet (kikkerdril) en hebben nooit een harde schaal, maar een geleiachtig omhulsel. De eieren van kikkers worden in de regel in water afgezet.
Bij het uitkomen hebben ze een visachtig uiterlijk met uitwendige kieuwen, die al snel verdwijnen. Ze hebben een kort bol lichaam met een kleine kop en een hoge, afgeplatte staartvin. Ze hebben een kleine bek met rasptandjes waarmee ze hun voedsel kunnen afschrapen. Hun lange spiraalvormige darm stelt ze in staat om plantaardig voedsel en detritus te verteren.
Ze gaan al snel over op longademhaling, wat ze in staat stelt in enorme dichtheden in kleine poeltjes op te groeien. De larven groeien dan eerst enkele weken of maanden door tot een bepaald formaat. Dan begint een metamorfose van enkele dagen, waarbij de staart verdwijnt, de kop en de bek groter worden en er ook voorpootjes worden gevormd. Voor de metamorfose is schildklierhormoon noodzakelijk. De diertjes eten na de metamorfose alleen nog maar kleine levende diertjes.
Bij sommige soorten kikkers en padden is er sprake van broedzorg. De larven en jonge exemplaren van de pipa leven van en in holtes in de huid van het moederdier. In Australië leefde tot voor kort een familie van kikkers (Rheobatrachidae of maagbroeders) waarvan de larven zich in de maag van de moeder tot jonge kikkertjes ontwikkelden. Deze kikkers zijn al sinds 1985 niet meer waargenomen. Er zijn op dit continent ook kikkers die de larven in heupbuidels van het mannetje laten ontwikkelen. Bij de inheemse vroedmeesterpad neemt het mannetje de eieren nog een tijd lang mee als een snoer gewikkeld om de achterpoten.
Bepaalde kikkers en salamanders (sommige schuimnestboomkikkers en alle grottensalamanders) kennen geen aquatisch larvestadium, ze leggen de eitjes op een vochtige plek en als deze uitkomen, kruipen er direct respectievelijk kleine kikkers of salamanders uit het ei.
Bij de amfibieën is hybridisatie vrij normaal, dit geldt voor zowel kikkers als voor de salamanders. Enkele soorten bestaan volledig uit vrouwtjes, die zich maagdelijk voortplanten (parthenogenese). Dit heeft al tot veel vergissingen en onduidelijkheid geleid bij de indeling van sommige amfibieën. Vooral groene kikkers kennen veel hybriden, die zelf ook weer vruchtbaar zijn. De vinpootsalamander en de kleine watersalamander kunnen ook hybridiseren, maar de nakomelingen zijn waarschijnlijk niet vruchtbaar.
Levenswijze.
Net als reptielen zijn amfibieën koudbloedige dieren. Hun lichaamstemperatuur is dus niet constant, maar afhankelijk van de omgevingstemperatuur. Bijgevolg kunnen ze niet goed functioneren als het te koud of te warm is. Veel amfibieën hebben een veel grotere tolerantie voor kou dan voor warmte. Grottensalamanders leven bijvoorbeeld in wateren van 5 tot 10 °C en overleven kamertemperatuur (24 °C) niet lang. Een aantal soorten kikkers heeft stoffen in het bloed die ze beschermen tegen vorst van enkele graden onder nul. De Amerikaanse boskikker ("Rana sylvatica") kan zelfs volledig bevriezen en toch overleven en ontwaken in de lente. Veel amfibieën die in koelere gebieden leven, zoeken in de winter naar beschutte plekken en houden een weken- tot maandenlange winterslaap. Vaak overwinteren amfibieën in de winter ook onder water. In heel warme streken houden veel soorten juist in de zomer een rustperiode, vaak door zich in te graven in de bodem of in de modder, wachtend op vochtige tijden (estivatie).
Voor alle amfibieën die op het land leven geldt dan ook dat ze maar korte tijd in een droge omgeving kunnen leven. In de praktijk blijven ze in de omgeving van oppervlaktewater, zoals de groene kikkers, of ze blijven overdag op plekken met een vochtig microklimaat, zoals de bruine kikker.
Bedreiging en bescherming.
Amfibieën hebben vrijwel allemaal met elkaar gemeen dat ze in aantal en verspreidingsgebied achteruitgaan. Dit heeft verschillende redenen:
Er zijn ook wel soorten die juist baat hebben bij de cultivering van het landschap, zoals dieren die zich meer thuis voelen in rijstvelden, plantages en wijngaarden. Voorbeeldsoorten zijn sommige kikkers die zich prima thuis voelen in bananenplantages, zoals "Afrixalus uluguruensis". Steeds meer soorten die ooit zijn beschreven zijn tegenwoordig al lange tijd niet meer waargenomen, zoals de Palestijnse kikker. De gehele kikkerfamilie van de maagbroeders (Rheobatrachidae) is al uitgestorven.
Taxonomie.
Klasse Amfibieën (Amphibia)
Amfibieën in Nederland en België.
De meeste amfibieën leven in tropische gebieden. Er zijn echter ook een aantal soorten die in meer gematigde gebieden als westelijk Europa voorkomen. Onderstaand een lijst van amfibieën die voorkomen in Nederland en België. Zie ook de Lijst van amfibieën in Nederland en België voor afbeeldingen van de verschillende soorten.

</doc>
<doc id="18701" url="https://nl.wikipedia.org/wiki?curid=18701" title="Röntgenfluorescentiespectrometrie">
Röntgenfluorescentiespectrometrie

De röntgenfluorescentiespectrometrie (vaak aangeduid met het uit het Engels afgeleide acroniem XRF) is een techniek uit de analytische scheikunde waarbij de samenstelling van een monster uit chemische elementen wordt bepaald door gebruik te maken van röntgenfluorescentie.
In de röntgenfluorescentiespectrometrie wordt het monster (vast of vloeibaar) bestraald met harde röntgenstraling. Het monster zendt dan bij langere golflengte röntgenstraling uit die karakteristiek is voor de elementen die in het monster zitten (een vorm van fluorescentie). De techniek is niet destructief: het monster wordt normaal gesproken niet noemenswaardig aangetast door de analyse.
Elementen in een groot bereik kunnen met deze techniek worden gemeten. Aan de kant van de lichte atomen wordt de techniek begrensd doordat de uitgezonden röntgenstraling steeds langere golflengten krijgt. Deze straling is moeilijk goed te detecteren omdat ze heel makkelijk wordt tegengehouden door de vensters die de verschillende onderdelen van het apparaat van elkaar scheiden. Aan de kant van de zware atomen wordt de techniek begrensd doordat de röntgenstraling die wordt gebruikt om de fluorescentie te induceren een hogere energie moet hebben dan de karakteristieke straling van het element dat wordt gemeten. In de praktijk kunnen concentraties van elementen tussen natrium en uranium worden bepaald.
De röntgenstraling in een röntgenfluorescentiespectrometer wordt opgewekt met behulp van een röntgenbuis. Het uittreevenster van de buis, dat bestaat uit beryllium, wordt zo dicht mogelijk bij het monster gebracht om een zo groot mogelijke hoeveelheid fluorescentie te creëren. Een van de technische obstakels in een goede spectrometer is het scheiden van het fluorescentiesignaal van de directe straling van de röntgenbuis.
Toepassing.
Röntgenfluorescentie wordt gebruikt in het onderzoek van oude middeleeuwse manuscripten. In de middeleeuwen was het gebruikelijk dat boekbinders pagina's uit oude boeken gebruikten voor het maken van omslagen voor nieuwe boeken. Voor het maken van een stevige omslag werden meerdere van deze oude pagina's in lagen op elkaar gelijmd. Onderzoekers aan de universiteiten van Leiden en Delft ontdekten dat er soms teksten staan op die oude stukken perkament. Ze hebben met behulp van macroröntgenfluorescentiespectrometrie (MA-XRF) ontdekt dat het mogelijk is de metalen ijzer, koper en zink uit de destijds gebruikte inkt zichtbaar, en zodoende geschreven tekst leesbaar te maken, zonder dat deze omslagen beschadigd worden.
In het onderzoek naar schilderijen wordt de techniek gebruikt om te achterhalen welke kleuren de schilder heeft gebruikt aan de hand van de chemische elementen die de pigmenten in de verf bevatten. Zo wijst de aanwezigheid van kobalt op smalt (grijsblauw), koper op azuriet (groenachtig blauw), kwik op vermiljoen (oranjerood) en ijzer op aardkleuren zoals oker, omber en sienna. Ook bij restauraties kan een Macro-XRF-scanner worden gebruikt. Door de metalen in de verf in kaart te brengen kan men de verschillende verflagen van elkaar onderscheiden. Bij een schilderij van Ferdinand Bol kwam bijvoorbeeld onder het hoofd van een regentes een jonger hoofd tevoorschijn.

</doc>
<doc id="18705" url="https://nl.wikipedia.org/wiki?curid=18705" title="Amfibie">
Amfibie



</doc>
<doc id="18706" url="https://nl.wikipedia.org/wiki?curid=18706" title="Gewervelden">
Gewervelden

Gewervelden of vertebraten (Vertebrata) vormen een onderstam van chordadieren. Gewervelde dieren kenmerken zich door de aanwezigheid van een wervelkolom, een schedel en neurale lijstcellen. Tot de gewervelden behoren onder meer de prikken, vissen, amfibieën, reptielen, vogels en de zoogdieren. De gewervelden maken het grootste deel uit van de Chordata, dieren die (in aanleg) een chorda dorsalis hebben. Tot de Chordata behoren naast de gewervelden ook lancetvisjes (Cephalochordata) en manteldieren (Urochordata). Er zijn ongeveer 70.000 soorten gewervelde dieren benoemd en beschreven.
Ongeveer vijf procent van alle beschreven diersoorten zijn gewerveld; de overige 95% zijn ongewervelden, zoals geleedpotigen, weekdieren en vele andere fyla. 
Moleculaire analyses hebben aangetoond dat slijmprikken nauwer verwant zijn aan prikachtigen, wat inhoudt dat de gewervelde dieren een monofyletische groep vormen. Gewervelden worden soms ook beschouwd als een zustergroep van de prikken in het gemeenschappelijke taxon craniata.
Beschrijving.
Binnen de gewervelden bestaat een grote variatie in grootte. De grootste soort ooit is de blauwe vinvis ("Balaenoptera musculus") die tot 33 meter lang kan worden. De kleinste gewervelde soort is waarschijnlijk de smalbekkikker "Paedophryne amauensis", die ongeveer 7,7 mm lang wordt.
Taxonomische indeling.
De chorda is een flexibel, staafvormig orgaan, waaruit zich in de loop van de evolutie de wervelkolom ontwikkelde. De eerste onderverdeling na de Chordata zijn de schedellozen (dieren zonder schedel) en de Craniata (dieren met een schedel). 
Klassieke indeling.
Een klassieke indeling, die geen recht doet aan de evolutionaire ontwikkeling, maar nog wel veel ingang vindt is de volgende:
In dit schema is de positie van de kaakloze vissen, de beenvissen en de kraakbeenvissen nogal onlogisch.
Indeling volgens recente inzichten.
Een recente indeling die de evolutionaire ontwikkeling meer recht doet en tot een meer cladistische indeling aanleiding geeft, is:

</doc>
<doc id="18707" url="https://nl.wikipedia.org/wiki?curid=18707" title="Edelhert">
Edelhert

Het edelhert ("Cervus elaphus") is een evenhoevig zoogdier uit de familie der hertachtigen. De wetenschappelijke naam van de soort werd in 1758 gepubliceerd door Carl Linnaeus. Het edelhert komt voor in West-Europa, in Centraal-Europa, in Groot-Brittannië, op het Iberisch Schiereiland en in het zuiden van Scandinavië. In Europa is het edelhert het op een na grootste hert; alleen de eland ("Alces alces") is groter. 
Het edelhert komt in Nederland voor op de Veluwe, in de Oostvaardersplassen, in Natuurpark Lelystad, in het Weerterbos en in Het Groene Woud tussen Tilburg, Eindhoven en ’s-Hertogenbosch. In België zijn in het wild levende edelherten voornamelijk voorkomend in Wallonië en relatief zeldzaam in Vlaanderen. In Vlaanderen komen ze voor in de regio Voeren, op het Kempens Plateau en in het Belgisch-Nederlandse grenspark Kempen-Broek. In Wallonië is hun verspreiding algemeen in de Ardennen.
Uiterlijk.
In de zomer zijn de dieren roodbruin van kleur, in de winter grijsbruin. De buikzijde is wit en het staartstuk is roomkleurig. De rui begint eerst bij de kop, de poten en het voorlijf. In september begint de zomervacht plaats te maken voor de wintervacht, in december is deze volledig vervangen. De zomervacht komt weer terug in mei en is in juli of augustus compleet.
De gemiddelde lichaamsgrootte van een edelhertenpopulatie wordt beïnvloed door meerdere factoren. Edelherten uit bosgebieden zijn kleiner dan die uit meer open gebieden, en de lichaamsgrootte neemt toe van het westen naar het oosten. Ook zijn mannetjes groter dan vrouwtjes. De kop-romplengte ligt tussen de 165 en de 260 centimeter, de schouderhoogte tussen de 114 en de 140 centimeter. De staart is, zonder het haar meegerekend, tussen de twaalf en de vijftien centimeter lang, met haar ongeveer twintig centimeter. Mannetjes worden tot 255 kilogram zwaar, vrouwtjes tot 150 kilogram.
Gewei.
Enkel het mannetje draagt een gewei dat gemiddeld zo'n 70 centimeter lang is, maar kan uitgroeien tot meer dan 90 centimeter. Het gewicht kan variëren van vier tot tien kilogram. Aan het gewei kan men enigszins de leeftijd aflezen. Een jong edelhert heeft gewoonlijk een kleiner gewei met weinig vertakkingen, maar een hert in zijn laatste levensfase zal ook weer een kleiner gewei met minder takken krijgen. Een gezond dier heeft een forser en zwaarder gewei, maar niet per se meer enden dan een ziekelijk dier. Er is een duidelijk verband tussen de kwaliteit van het leefgebied en de grootte van de hertengeweien. In de zeventiende eeuw waren de geweien fors, en vanaf de Renaissance zijn in Duitsland geweien met 24 en meer enden geconserveerd; één daarvan weegt bijna 20 kilogram. Er bestaat zelfs een 66-ender, maar dit is een curiosum, waarmee iets mis is. Vanaf de 17e eeuw eisten bevolkingsdruk, jacht en aanplant van naaldbomen hun tol. Na eeuwenlange verschraling kregen de Veluwse edelherten na de Tweede Wereldoorlog weer forsere geweien. Door aanleg van loofbos en wildakkers en het bevorderen van ondergroei verbeterden toen hun leefomstandigheden weer.
Het gewei wordt elk jaar afgeworpen onder invloed van geslachtshormonen. Oudere herten doen dat gedurende de laatste wintermaanden, jonge dieren meestal in maart of april. Daarna begint meteen het nieuwe gewei te groeien dat gemiddeld in juli volgroeid is. In augustus begint de basthuid te jeuken en verwijderen de mannetjes die door het gewei langs takken en boomstammen te schuren. In de nazomer ziet de wandelaar dan ook vaak lappen huid aan de takken hangen. Informatie en terminologie over hertengeweien vindt u in het artikel Gewei.
Verspreiding en ondersoorten.
Het edelhert komt ook voor in Noordwest-Afrika, specifiek in Algerije en Tunesië. Het gaat hier om de ondersoort "Cervus elaphus barbarus". Doordat ondersoorten zich verplaatsten naar gebieden waar van nature andere ondersoorten voorkomen, is de genetische diversiteit van het edelhert sterk aangetast. Ook is er veel genetische vervuiling opgetreden door kruising van ondersoorten onderling en de verwante soorten wapiti ("Cervus canadensis") en sikahert ("Cervus nippon"). Populaties van ondersoorten die zuiver zijn gebleven worden hieronder beschreven:
Een populatie edelherten in het Italiaanse Natuurreservaat Gran Bosco della Mesola is naar alle waarschijnlijkheid de enige populatie edelherten in Italië die gevrijwaard is gebleven van hybridisatie. Onderzoek door Zachos "et al." (2014) heeft uitgewezen dat de edelherten uit Mesola taxonomisch onderscheiden moeten worden als aparte ondersoort, onder de naam "Cervus elaphus italicus".
De taxonomie van het geslacht "Cervus" is zeer complex. Volgens Groves &amp; Grubb (2011) behoort de naam "Cervus elaphus" alleen toe aan de edelherten in West-Europa, Centraal-Europa, Zuid-Scandinavië, Groot-Brittannië, Italië en het Iberisch Schiereiland. Hierin worden de overige ondersoorten binnen de westelijke clade, in andere taxonomische systemen als ondersoorten beschouwd, gesplitst tot aparte soorten. Als de taxonomische indeling wordt gebruikt waarbij alleen het edelhert en wapiti van elkaar gescheiden worden, naar voorbeeld van de IUCN, omvat het edelhert naast de bovengenoemde ondersoorten ook de volgende ondersoorten:
Biotoop.
Edelherten zijn zeer tolerant ten aanzien van verschillende biotopen en komen in een grote diversiteit aan gebieden voor. Zowel drogere loofbossen en heidevelden, als zeer vochtige milieus als venen en moerassen worden bewoond. In hooglanden en in berggebieden begeven de dieren zich zomers tot boven de boomgrens. 's Winters leven ze meer in het dal. Het edelhert lijkt een voorkeur te hebben voor de randen van bosgebieden die grenzen aan de uiterwaarden van rivieren en beken. Daar geeft het bos bescherming, de uiterwaarden voedsel en de rivier water. In Europa is hun aantal groeiende, met grote populaties in onder andere Duitsland en Spanje.
Voedsel.
Edelherten eten plantaardig voedsel: het zijn herbivoren. Ze voeden zich met gras, zegge, bies, heide, boomschors, knollen, wortels, vruchten, zaden, knoppen, scheuten en loof van bomen en struiken zoals wilg, spar en hulst en landbouwgewassen. In bosrijke gebieden is het percentage schors, knoppen, zaden en scheuten groter dan in meer open gebieden. Grassen en kruiden vormen overal de hoofdmoot.
Leefwijze.
Edelherten zijn de hele dag door actief, maar in gebieden met veel menselijke activiteit laten ze zich vooral vroeg in de ochtend en laat in de avond zien. 's Ochtends trekken ze meestal naar de graslanden om daar te kunnen grazen. In de Schotse Hooglanden klimmen ze 's ochtends naar hoger gelegen gebieden om daar te kunnen rusten en dalen ze 's avonds weer af om te grazen.
In de zomer en in de winter vormen de herten roedels. De vrouwelijke herten (hinden) en onvolwassen dieren van beide geslachten vormen aparte roedels. Hinderoedels worden meestal geleid door een dominant vrouwtje. De volwassen mannelijke dieren vormen afzonderlijke, van de hinden ruimtelijk gescheiden roedels, die vaak minder gestructureerd zijn en meer wisselende samenstellingen kunnen hebben. In de aanloop naar de paartijd (bronst) vallen de mannelijke roedels volledig uiteen en zoeken de mannetjes de roedels met hinden op. Minder sterke herten kunnen zich (nog) niet laten gelden ten opzichte van hun krachtiger en meer ervaren rivalen en leiden dan vaak een zwervend bestaan.
De bronsttijd valt voornamelijk in de tweede helft van september tot begin oktober. Soms komen er paringen in november voor, maar die zijn in Nederland vrij zeldzaam. In deze periode zijn de mannelijke edelherten zeer actief om zich voort te planten. Luid "burlend" houden ze concurrenten op de hoogte van hun aanwezigheid en hun motieven. Hoe sterker en gezonder het mannetje, hoe vaker hij zal burlen. De sterksten claimen een zo groot mogelijk roedel vrouwelijke dieren.
Na de bronst zijn de actiefste mannelijke dieren vaak uitgeput. Niet alleen vanwege de forse inspanningen, maar ook omdat ze gedurende deze periode, die een maand kan duren, nagenoeg geen voedsel tot zich nemen. Hun lichaamsgewicht kan dan wel met dertig procent zijn afgenomen. Wel drinken de dieren tijdens de bronst veel. De periode direct na de bronst is daardoor van nature een kwetsbare fase in het bestaan van een edelhert. In sommige natuurgebieden blijkt dat roofdieren als wolven ("Canis lupus"), en zelfs bruine beren ("Ursus arctos"), zich specialiseren in het doden van deze oververmoeide edelherten. De dieren hebben zich echter dan al kunnen voortplanten.
Eind mei, begin juni, na een draagtijd van 225 tot 245 dagen, wordt één kalf geboren. Tweelingen zijn zeldzaam. Hinden die een kalf zetten (werpen), zonderen zich rond zeven tot veertien dagen van het roedel af om zich daar later weer bij te voegen. Het kalf heeft bij de geboorte een gevlekte vacht. Deze dient ter camouflage: de eerste twee weken zal de moeder haar kalf vaak alleen laten, om enkel terug te keren om het jong te zogen. Gedurende deze tijd drukt het jong zich tegen de grond, verscholen in hoog gras of tussen het struikgewas. Bij de meeste dieren zullen de vlekken na twee maanden verdwijnen, maar sommige edelherten zijn zelfs nog gevlekt als ze volwassen zijn. Het jong wordt zo'n zes tot tien maanden gezoogd. Eenjarige kalveren worden soms ook nog gezoogd, maar alleen indien de moeder niet drachtig is. Binnen de roedel vormen zich soms crèches van meerdere jongen, die vaak met elkaar spelen.
Mannetjes zijn na één tot drie jaar geslachtsrijp, vrouwtjes na één tot twee jaar, voor beiden afhankelijk van de kwaliteit van het leefgebied. Jonge bokken zullen vaak hun geboortegebied verlaten zodra ze zelfstandig zijn, maar hinden blijven meestal trouw aan hun geboorteplek; de woongebieden van hinden overlappen meestal met dat van hun moeder. Als edelherten ongeveer zeven jaar oud zijn, zijn ze volgroeid.
Edelherten kunnen maximaal vijfentwintig jaar oud worden, maar slechts weinig dieren zullen ouder worden dan vijftien jaar. Het sterftecijfer is het grootst onder kalfjes van acht tot elf maanden.
Het edelhert in Nederland.
In Nederland komt het edelhert voor in drie gebieden: op de Veluwe, in Natuurpark Lelystad en in de Oostvaardersplassen. Van nature komt het edelhert in Nederland in alle habitats voor: de duinen, het rivierengebied, op de hogere gronden in de bossen en zelfs in de moerassen en de venen, waarmee Nederland oorspronkelijk voor bijna twee derde bedekt was en die nu vrijwel geheel verdwenen zijn.
Doordat het edelhert vooral op de Veluwe in de bossen gezien wordt, denken veel mensen ten onrechte dat het bosdieren zijn. De bosranden gebruikt het edelhert wel om zich in te verschuilen, maar in dichte bossen zit het gewei te veel in de weg, vooral in de bronsttijd als het groot is. Daardoor kan het minder snel het bos in vluchten. De verwachting is dat, als de ecologische hoofdstructuur gereed is, edelherten ook weer aan de randen van de grote rivieren te zien zullen zijn.
Het milieu van de Oostvaardersplassen en Natuurpark Lelystad is anders dan dat van de Veluwe. De dieren die in de Oostvaardersplassen en in Natuurpark Lelystad zijn geïntroduceerd komen voor een deel van de Veluwe en voor een deel uit Schotland. Sommigen verwachten dat edelherten die in een kleimoeras leven, zwaarder worden dan de relatief kleine herten op de Veluwe. Maar of dat bewaarheid wordt, is onzeker. De edelherten en andere daar levende grote zoogdieren worden niet bejaagd, waardoor de populatiegrootte zich alleen aanpast aan het beschikbare voedsel. Dit met dien verstande dat de edelherten niet weg kunnen trekken uit de Oostvaardersplassen en Natuurpark Lelystad wanneer het voedsel op is en alleen kunnen verhongeren. Deze wisselende beschikbaarheid van voedsel is een basiscomponent van alle ecosystemen, zij het dat populaties in natuurlijke omstandigheden de mogelijkheid hebben om, gelijk hun natuurlijke gedrag, rond te trekken en voedselrijkere gronden te zoeken.
Er komen in Nederland sinds twee eeuwen buiten afgesloten terreinen en de zogeheten 'vrije wildbaan' op de Veluwe vrijwel geen edelherten (meer) voor. Oorspronkelijk kwamen er edelherten voor in veel gedeelten van het Nederlandse vasteland. Door de opkomst van landbouw en menselijke aanwezigheid is het edelhert ongeveer een eeuw niet of nauwelijks in Nederland aanwezig geweest. Het edelhert is in Nederland opnieuw geïntroduceerd door Koning Willem I. Deze herintroductie uit oogpunt van de jacht vond plaats op de Veluwe.
Door infrastructuur en relatief dichte bebouwing zijn nagenoeg alle gradiënten naar omliggende andere vegetatietypen als bijvoorbeeld ooibossen, kleigebieden en rivierlopen voor de dieren onbereikbaar geworden. Het leefgebied van het edelhert wordt daarmee vooral beperkt door te kleine en te monotone biotopen. Edelherten over de grens in Duitsland leven in landschappen waarin bos of heuvels, grasland, water en rust voldoende beschikbaar zijn. Door de overvloedige aanwezigheid van monoculturen (bijvoorbeeld maisteelt) en de afwezigheid van grootschalige afwisselende landschappen zijn grote gedeelten van Nederland voor edelherten minder interessant. Desalniettemin zijn er ieder jaar meldingen van individuele edelherten die op natuurlijke wijze van Duitsland naar Nederland migreren. In alle aan de oostgrens gelegen provincies, met uitzondering van Groningen, komt dit voor.
De gebieden waar de herten nu in Nederland leven, zijn onderling niet meer via ecologische routes bereikbaar. Nieuwe aan te leggen ecologische verbindingen zoals ecoducten en corridors zouden dat in de toekomst moeten verhelpen. Over het opnieuw verbinden van ecologisch gezien geïsoleerd geraakte natuurgebieden is in 2005 op initiatief van Stichting Kritisch Bosbeheer een boekje verschenen genaamd "De Veluweroute". Daarin wordt beschreven dat het heel goed mogelijk is om ook in het huidige Nederland grotere dieren van natuurgebied tot natuurgebied te laten trekken.
Sinds 2005 zijn er in het Weerterbos, op de grens van Limburg en Noord-Brabant, edelherten aanwezig. Ze leven binnen een omrasterd gebied van 150 hectare. Het was de bedoeling dat de dieren na enkele jaren zouden kunnen uitzwermen over Noord-Brabant en Limburg. In 2024 was dat nog niet gerealiseerd. Tot openstelling kon door druk van de omgeving (boerenprotest) en angst voor verkeersongelukken niet worden overgegaan. Wel zijn er regelmatig waarnemingen van in het wild levende edelherten die de grens met België oversteken. 
Ook in Twente komen wel edelherten voor, die uit het Duitse Bentheimer Wald afkomstig zijn. Volgens de wet ("nulstandbeleid") moeten ze echter worden afgeschoten.
Het edelhert heeft in de jaren 2020 op de Veluwe in toenemende mate te maken met predatie door de wolf, vooral kalveren zijn kwetsbaar.
Het edelhert in België.
Sinds een tiental jaar bevindt er zich een wilde populatie van een 40-tal dieren in het noordoosten van de provincie Limburg in de gemeenten Kinrooi en Maaseik van het Grenspark Kempen-Broek, op de grens met het Nederlandse Weert. Deze populatie zou ontstaan zijn door het ontsnappen van een aantal dieren. Deze wilde populatie edelherten is niet verwant aan de populatie edelherten die in Nederland omheind leeft in het Weerterbos.
In Wallonië, in het zuiden van België, komen edelherten in het wild voor in de Ardennen.

</doc>
<doc id="18708" url="https://nl.wikipedia.org/wiki?curid=18708" title="Muzikant">
Muzikant

In de populaire muziek en jazz is een muzikant iemand die met een muziekinstrument in het openbaar muziek maakt. In de klassieke muziek wordt de term uitvoerend musicus of musicus gebruikt.
Soorten muzikanten.
Muzikanten kan men onderscheiden in groepen als vocalisten en instrumentalisten, met blazers, strijkers of toetsenisten. Maar men kan ze ook onderscheiden aan de hand van hun specialismen binnen de muziek, zoals klassiek, lichte muziek en popmuziek.
Musici die groepsgewijs klassieke muziek spelen, doen dat in een "orkest", in klein "ensemble" of in een "kamerorkest". De samenwerkingsvorm wordt vaak genoemd naar de instrumenten of de combinatie daarvan, plus het aantal musicerende personen. Bijvoorbeeld een strijkkwartet bestaat dan uit vier muzikanten met een strijkinstrument, zoals viool of cello. 
Ook in de lichte muziek musiceren de musici groepsgewijs en georganiseerd zoals in een orkest.
In de popmuziek musiceert men in een "popgroep" of "band". Een gangbare samenstelling van een popgroep bestaat uit een gitarist, een basgitarist, een drummer en een zanger, soms nog aangevuld met een toetsenist, een slaggitarist of blazers.
Onderscheid tussen muzikant en musicus.
In de Nederlandse taal wordt onderscheid gemaakt tussen de muzikant die zich bezig zou houden met lichte muziek of popmuziek en de musicus die zich slechts zou richten op klassieke muziek. Er wordt hiermee soms ook gedoeld op een verschil in professionaliteit, waarbij de musicus met een hogere opleiding in de muziek als professioneel wordt gezien en de laag- of ongeschoolde muzikant als semiprofessioneel of amateuristisch.
Het onderscheid is tamelijk willekeurig en het verschil tussen een musicus en een muzikant is in de praktijk vervaagd.
Composities.
In de lichte muziek was het vroeger gebruikelijk dat een artiest muziek afnam van componisten als George Gershwin, Hoagy Carmichael en Burt Bacharach. Met de opkomst in de jaren zestig van popmuzikanten als The Beatles, The Rolling Stones, The Kinks en de folkzanger Bob Dylan begonnen artiesten meer zelf muziek te schrijven. Tegenwoordig wordt in de popmuziek en folkmuziek het schrijven van eigen teksten en muziek als vanzelfsprekend beschouwd.

</doc>
<doc id="18710" url="https://nl.wikipedia.org/wiki?curid=18710" title="Geschiedenis van Warschau">
Geschiedenis van Warschau

De Poolse hoofdstad Warschau ("Warszawa") behoort niet tot de oudste steden van Polen. Hoewel er al in de 10e eeuw een fort Stare Brodno aan de Weichsel was gesticht, waaruit zich Oud Warschau ontwikkelde, is de vroege geschiedenis van de stad niet erg duidelijk. In 1241 wordt de stad voor het eerst genoemd. Vanaf 1350 werd de eerste muur gebouwd en in 1380 begon men aan een tweede. Aan het einde van de 14e eeuw werd er een nieuwe stad gesticht (Nieuw Warschau). In 1408 kwam de stad in bezit van Janusz Mazowiecki en vanaf 1413 werd het de hoofdstad van zijn vorstendom.
Dit vorstendom, Mazovië, kwam in 1526 aan de Poolse Kroon en begon door zijn centrale ligging een steeds belangrijker rol te spelen. In 1546 vestigde de weduwe van Sigmund de Oude, koningin Bona er zich en vanaf 1573 werd de stad de plaats waar de sejm bijeenkwam om de nieuwe koning te kiezen. In 1596 werd de hoofdstad van Polen de facto van Krakau naar Warschau verplaatst en verhuisde de koning naar de stad, maar voor de wet bleef Krakau de hoofdstad tot het einde van het koninkrijk in 1795. Voor de stad was dit echter een bijzonder belangrijke ontwikkeling omdat een aanzienlijk deel van de Poolse adel, de "slachta" er nu een onderkomen zocht. Ook werd de stad om juridische redenen veel belangrijker. In de jaren 1655-1660 was de stad bezet door de Zweden, die veel huisraad, archieven en andere kostbaarheden naar hun vaderland wegsleepten.
Na de Tweede Poolse Deling werd de stad door Pruisen bezet. In de tijd van de Franse Revolutie werd het de hoofdstad van het Hertogdom Warschau, maar in 1815 werd het de hoofdstad van Congres-Polen, een Russische satellietstaat met de Russische tsaar als koning van Polen.
In de Eerste Wereldoorlog werd de stad door Duitse troepen bezet, maar vanaf 1918 werd het opnieuw de hoofdstad van een onafhankelijk Polen en beleefde Warschau onder president-dictator Józef Pilsudski een bescheiden bloeiperiode. In 1939 volgde opnieuw een Duitse agressie en bezetting en werd de grote joodse bevolkingsgroep van zo'n 300.000 mensen de dood ingedreven. Dat ging niet zonder enige moeite, er ontstond in 1943 een opstand in het getto, die bloedig werd neergeslagen. 
In 1944 kwam in het zicht van het communistische Rode Leger van Stalin, dat op de oostelijke oever van de Weichsel lag, de Poolse bevolking in opstand. 
De Sovjettroepen werd bevolen zich erbuiten te houden. Stalin had niet zo veel op met de Poolse nationalisten en democraten. In de strijd die volgde werd de stad, vooral het oude deel goeddeels verwoest en vonden zo'n 200.000 mensen de dood. In de naoorlogse tijd is er echter besloten de stad geheel in oude stijl te herbouwen en de stad staat nu op de Werelderfgoedlijst van de UNESCO. De nauwgezette restauratie van het oudste gedeelte ging de geschiedenis in als het "Wonder van Warschau".
Na de val van het communisme in 1989 onderging Warschau een enorme gedaanteverwisseling. Van een grauwe, mistroostige Oostblok-stad, met nauwelijks uitgaansgelegenheden of winkels, veranderde de stad in de bruisende en dynamische stad die het nu is. In rap tempo werden moderne wolkenkrabbers, cafés, restaurants, supermarkten en winkelcentra geopend. Het enigszins vervallen oude centrum werd opgeknapt, Warschau veranderde (samen met Berlijn) in de grootste bouwplaats van Midden-Europa.

</doc>
<doc id="18714" url="https://nl.wikipedia.org/wiki?curid=18714" title="Huismus">
Huismus

De huismus ("Passer domesticus") is een kleine zangvogel die samen met ongeveer dertig andere mussensoorten, waaronder de ringmus, behoort tot het geslacht "Passer".
De huismus eet voornamelijk zaden en insecten. De zang van het vogeltje beperkt zich doorgaans tot getjilp. De huismus beweegt zich vliegend of hippend voort. De mus is een standvogel: hij blijft doorgaans rond dezelfde plek wonen. Het mannetje is duidelijk te onderscheiden van het vrouwtje, omdat het mannetje zwarter en bruiner gekleurd is.
Uiterlijke kenmerken.
De huismus is 16 tot 16,5 cm lang en weegt 24 tot 39,5 gram. Het mannetje heeft een grijze kruin, grijze wangen, een zwarte keel en borst, een zwart masker met witte stip achter het oog, een witte streep over de vleugels en in het broedseizoen een zwarte snavel. Het vrouwtje heeft een minder contrastrijke tekening dan het mannetje, een lichte oogstreep, enige tekening op rug en vleugels en een effen lichtgrijze/bruine borst. In de ruitijd is hun verenkleed soms nauwelijks meer te herkennen als van een huismus.
Soorten die uiterlijk op de huismus lijken en daarmee verward kunnen worden, zijn de heggenmus, de ringmus, het vrouwtje van de vink en de Spaanse mus. Deze laatste komt zelden voor in Nederland en België.
Voortplanting en ontwikkeling.
Mannetjes zoeken vanaf januari geschikte nestgelegenheid en richten dat met droog gras enigszins in. Dat is meestal een aantal nestplekken vlak bij elkaar. Een mannetje dat zijn nestbouw begonnen is, is herkenbaar aan de zwart verkleurde snavel, die vanaf januari is te zien. Zijn de potentiële nesten aantrekkelijk genoeg, dan wordt er een vrouwtje bij gezocht door de lokroep te uiten zoals die op deze pagina te horen is, maar ook door in het nest te zitten en daarvandaan geluiden te laten horen als van jonge mussen. Al vanaf januari tonen vrouwtjes hun interesse in bepaalde nesten met bijbehorend mannetje. De uiteindelijke keus voor een bepaald nest kan op zich laten wachten, onder andere doordat een baltsend mannetje een makkelijke prooi is en om die reden zomaar verdwenen kan zijn. Het vrouwtje kiest de uiteindelijke plek uit de aangeboden plaatsen.
Vanaf dat moment bouwt het mussenpaar gezamenlijk het nest verder af. Daarin legt het vrouwtje een tot negen eieren, maar vaak vier. Na ongeveer 12 dagen broeden komen de eieren uit.
Als de kuikens uit het ei komen, zijn ze nog naakt en blind (zie foto) en wegen niet meer dan 3 gram. Zodra het even donker en dan weer licht wordt, zoals gebeurt wanneer de oudervogel in de invliegopening van het nest komt zitten, sperren ze de nog relatief grote bek wijd open in de hoop voedsel te krijgen. Gedurende deze eerste week worden de kuikens door beide ouders met klein dierlijk voedsel gevoerd. Afhankelijk van de beschikbaarheid van insecten wordt er eerder of later over gegaan op plantaardig voedsel. Hoe langer insecten aan de nestjongen gevoerd worden, hoe meer kans dat de jongen gezond en in leven blijven. Na ongeveer twee weken vliegen de jongen uit. Ze blijven hierna nog enige tijd afhankelijk van de zorg van de ouders en worden nog regelmatig gevoerd. De jongen zijn in staat voor hun eigen voedsel te zorgen zodra de snavels hard genoeg zijn om zaden mee te pellen.
In Nederland zijn de eerste uitgevlogen jonge huismussen, een aantal jaar op rij, begin april waargenomen.
Voeding en vijanden.
Volwassen huismussen zijn graan- en onkruidzadeneters en passen zich gemakkelijk aan aan wat beschikbaar is. Granen als haver, tarwe en gerst hebben de voorkeur. Omdat huismussen geen kiezen hebben, wordt voor de vertering van de zaden grit gebruikt. Ook eten huismussen groenten, in de vorm van bladeren van diverse planten en gele krokus, en fruit zoals appels en abrikozen. Jonge huismussen worden door de ouders vooral gevoerd met insecten zoals vliegen en muggen. Huismussen bijvoeren kan in principe het hele jaar door. Bijvoorbeeld met duiven- of kippenvoer, zoals het goedkope "gemengd graan met gebroken mais". Oud brood is niet zo geschikt vanwege het extra zout dat daaraan wordt toegevoegd.
Beter is het om in tuinen en parken overhoekjes van kruiden en grassen te zetten. Huismussen kunnen dan op een meer natuurlijke wijze aan hun voedsel komen.
Roofvogels zoals de sperwer, ransuil en kerkuil, kraaiachtigen zoals de ekster en gaai, spechten en zoogdieren zoals de kat zijn (min of meer) natuurlijke vijanden van de huismus. Ook meeuwen, reigers en soms zelfs kippen laten de kans een jonge mus te eten niet makkelijk voorbijgaan.
Verspreiding.
De huismus leeft in grote delen van de wereld, in ieder geval in bijna alle gematigde en subtropische gebieden. Het dier komt vaak dicht bij of in de woongebieden van mensen voor en geldt als cultuurvolger. Voor een deel is de verspreiding op een natuurlijke wijze verlopen, voor een deel is de huismus door de mens actief verspreid.
De huismus heeft zich mogelijk in de prehistorie verspreid door de uitbreiding van de landbouw van de mens te volgen. In Noord-Amerika, Australië en in Nieuw-Zeeland is de huismus tussen 1850 en 1870 bewust op verschillende plaatsen uitgezet. In 1872 werden ze in Buenos Aires uitgezet en in 1953 in Peru. In 1890 werden huismussen in Zuid-Afrika uitgezet.
In koudere streken, zoals rond de poolcirkel, kan de mus dankzij de warme omgeving van de mensen overleven. De huismus en de ringmus hebben een deels complementaire spreiding: waar de huismus de overhand heeft, zijn er veel minder ringmussen, en vice versa.
Juveniele huismussen verspreiden zich jaarlijks in de loop van de zomer en de herfst over een groter gebied. Dit verschijnsel heet dispersie. Dat kan een plaatsverwisseling zijn met juvenielen uit een andere kolonie, of het kan een nieuw gebied zijn waarheen wordt getrokken. De grootste vastgestelde afstand, die een juveniele huismus ooit heeft afgelegd, is 545 km.
Uit Duits en Brits ringonderzoek blijkt echter dat 91% van de teruggemelde huismussen binnen een straal van 2 kilometer van de geboortegrond aangetroffen wordt en 6% op een afstand van 2 tot 7 kilometer. Kanttekening daarbij is dat van kleine zangvogels als de huismus slechts ongeveer 5% van de geringde vogels terug gemeld wordt. Hoe ver de overige 95% uitgezwermd is is vooralsnog onbekend. Het bovenstaande maakt duidelijk dat een enkele huismussenkolonie bij gunstige omstandigheden de wijde omgeving opnieuw met huismussen kan bevolken.
Afnemende aantallen.
Onder meer in Nederland is de huismussenpopulatie sinds de jaren 1970 afgenomen. In de jaren 1970 werd het aantal broedparen geschat op 1 à 2 miljoen. Tussen 1990 en 2000 is het aantal ongeveer gehalveerd. Ook in Vlaanderen en het Verenigd Koninkrijk is sprake van de achteruitgang. Echter, sinds 2000 lijkt het of het aantal broedparen van de huismus in Nederland zich stabiliseert. Verder blijkt dat in een nieuwe stad als Almere, de situatie voor huismussen veel gunstiger is dan in een oude stad als Amsterdam, waar afnames van 90% zijn gebeurd. Na de merel is de huismus nog steeds de meest algemene broedvogel in Nederland. Ook in andere Europese landen zijn florerende mussenpopulaties te vinden. Internationaal is de huismus daarom geen bedreigde soort en staat deze met de aanduiding "veilig" op de IUCN-lijst.
De oorzaken voor de achteruitgang van de aantallen huismussen na 1980 zijn niet goed bekend. Genoemd worden:
Bescherming en onderzoek.
Er moet onderscheid gemaakt worden tussen bescherming van de leefomgeving en bescherming van de vogel zelf.
In Nederland zijn beide beschermd. De leefomgeving, ook wel habitat genoemd, is beschermd via de Flora- en faunawet. Belangrijke habitat-elementen als nesten, schuilplaatsen en gezamenlijke slaapplaatsen (roesten) zijn daarmee het jaar rond beschermd. Dat houdt in dat deze habitat-elementen niet zonder mitigerende (vooraf getroffen, vervangende) maatregelen mogen worden verwijderd, onbruikbaar gemaakt of afgesloten bij werkzaamheden als dakrenovaties, aanbrengen van zonnepanelen, groenbeheer, en dergelijken. Maar ook de vogel zelf, alsmede eieren en jongen, zijn in Nederland beschermd. Sinds 2004 staat de huismus als "gevoelig" op de Nederlandse rode lijst om aan te geven dat deze afname in aantal 'zorgelijk' is. In Vlaanderen is de huismus als "achteruitgaand" op de rode lijst gezet.
In Nederland en Vlaanderen zijn, net als elders in Europa, verenigingen en stichtingen actief bij onderzoek en bescherming van de huismus. Vaak aanbevolen maatregelen zijn het aanbrengen van mussenpannen, gierzwaluwneststenen, huiszwaluwnestkommen, vogelvides, nestkasten en mussenpotten, de zorg voor voedsel het jaar rond, aanplant van wintergroene planten, heggen en hagen om als schuil- en slaapplaats te dienen en de aanleg van meer en anders beheerd openbaar groen in de steden.
Het in kaart brengen van habitatelementen van de huismus, zoals nest-, schuil- en slaapplaatsen, wordt sinds 2012 gedaan via het landelijke project Zet de Huismus op de Kaart. Dit project heeft ten doel de habitat van de huismus in kaart te brengen om dit te beschermen. Het inzichtelijk maken van de aantalsontwikkeling van rond de 35 soorten stadsvogels, waaronder de huismus, maakt in Nederland onderdeel uit van een landelijk project, het zogenaamde "Meetnet Urbane Soorten (MUS)-project". De huismussen worden daarbij van kleurringen voorzien.
In 2011 is in Nederland de eerste "Soortenstandaard van de Huismus" uitgebracht in opdracht van de Dienst Landelijk Gebied. Deze soortenstandaard biedt praktische handvatten aan bedrijven die tijdens werkzaamheden met de beschermde vogel worden geconfronteerd. Doel ervan is te voorkomen dat bedrijven bij werkzaamheden de Flora- en faunawet overtreden. Deze Soortenstandaard van de huismus wordt met enige regelmaat herzien. In 2015 is de tweede versie verschenen.
Ondersoorten.
De huismus heeft een aantal ondersoorten, die in twee groepen kunnen worden verdeeld: de "domesticus-groep" en de "indicus-groep". De domesticus-groep komt voor in Europa, Noord-Afrika en Arabië, de indicus-groep komt voor in Azië. Twee ondersoorten van de indicus-groep zijn trekvogels die de winters doorbrengen in dalen en 's zomers hoog in de bergen broeden.
De soort telt twaalf ondersoorten:
De Italiaanse mus ("Passer italiae") wordt door sommige auteurs ook als ondersoort van de huismus gezien: "Passer domesticus italiae".

</doc>
<doc id="18716" url="https://nl.wikipedia.org/wiki?curid=18716" title="Egels">
Egels

Egels (Erinaceidae) vormen een familie van zoogdieren uit de orde der insecteneters (Eulipotyphla). Er bestaan 34 soorten waarvan vijftien haaregels (onderfamilie Galericinae) uit Zuidoost-Azië, die geen stekels maar haren hebben en eruitzien als een soort ratten, en negentien stekelegels (onderfamilie Erinaceinae). Stekelegels komen voor in Azië, Europa en Afrika.
Leefwijze.
Ze eten rauwe eieren, fruit, bessen, noten, sommige groentes, slakken en insecten. In noodsituaties eet de moeder soms haar jong op (kannibalisme).
Egels zijn de laatste 15 miljoen jaar niet veel veranderd. Het zijn echte nachtdieren, en daarnaast redelijk schuw. Wie overdag een egel ziet, kan er dus van uitgaan dat het dier iets mankeert.
Europese soorten.
Vijf soorten komen in Europa voor:
Taxonomie.
De familie omvat de volgende geslachten en levende soorten:

</doc>
<doc id="18718" url="https://nl.wikipedia.org/wiki?curid=18718" title="Ska (muziek)">
Ska (muziek)

Ska is een aan het einde van de jaren vijftig op Jamaica opgekomen muziekstijl die gekenmerkt wordt door zeer nadrukkelijke accenten tussen de tellen van een vierkwartsmaat. Ska is opgewekte dansmuziek. Doordat een hoofdrol is weggelegd voor de koperblazers, wordt ska ook weleens de jazz van Jamaica genoemd. 
De iets langzamere afgeleide van ska heet rocksteady. De nog slomere variant is reggae. In Engeland ontstond rond 1980 een Britse variant op het genre, de zogenaamde Two Toneska, die, onder invloed van de punk, aanmerkelijk energieker en sneller was dan zijn Jamaicaanse voorloper.
Kenmerken.
Het plaatsen van accenten op onbenadrukte delen van een maat, was in stijlen als de rhythm and blues al langer gebruikelijk, maar in de ska gebeurt het veel nadrukkelijker. Diverse instrumenten spelen bijvoorbeeld "alleen maar" de accenten. Het pulserende effect dat op die manier ontstaat wordt de "ska" genoemd en als men deze techniek met het juiste gevoel toepast, heet dat "skanken" (een woord dat binnen de ska dezelfde gevoelswaarde heeft als "swingen" in de jazz-muziek.)
Aanvankelijk werden deze ska-accenten door de blazers gespeeld. Omdat dat vermoeiend is voor de muzikanten werd later steeds meer gebruikgemaakt van gitaar of toetsen voor het spelen van de "ska". 
Met een gitaar is het ska-geluid te bereiken door de neerwaartse slag gedempt te spelen of zelfs de snaren niet te beroeren, waarna op de opwaartse slag het accent wordt gelegd. Mede omdat de hogere tonen als eerste klinken, kenmerkt dit het typische 'ska'-gitaargeluid. Een verschil met de aan de ska verwante "rocksteady" is dat in die laatste stijl deze gitaartechniek meestal wordt losgelaten. Door de slaghand twee keer zo snel te bewegen, waarbij de 'ska' een "neerwaartse" slag wordt, wordt het mogelijk om met de aansluitende opwaartse slag een nevenaccent toe te voegen. 
One drop.
Typerend voor de drumpartij is dat de bassdrum niet zoals in de rhythm-and-blues, op de eerste en de derde tel wordt gespeeld maar op de tweede en de vierde, vaak gelijktijdig met de snaredrum. Dit verschijnsel staat bekend als de "one drop" (het 'wegvallen' van de eerste tel). Skatalites-drummer Lloyd Knibb wordt beschouwd als de pionier van deze drumstijl. Reggaedrummer Carlton Barrett (Bob Marley and the Wailers) was een belangrijke navolger. Hij breidde de stijl uit met syncopische patronen op de snaredrum, die in de skatraditie overigens altijd "zeer hoog" wordt gestemd.
Skanken.
Dansen op ska-muziek heet, net als het spelen van die muziek, "skanken". De basis van de dans is het plaatsen van de tip van de ene voet naast de andere voet om daarna met de hak van de ene voet te gaan staan en de andere voet naar achter te zetten. Deze handeling blijft men herhalen. Deze beweging wordt eventueel afgewisseld met vernuftig voetenwerk. De bewegingen van het bovenlichaam zijn in de loop der jaren wat bescheidener geworden. Op filmbeelden uit de jaren zestig ziet men Jamaicanen bijvoorbeeld nog voorovergebogen heen en weer deinen met de armen gestrekt vooruit. Tegenwoordig skankt men meestal rechtop met de handen vlak bij het lichaam. De groep Madness maakte een variant populair waarin de dansers al skankend een polonaise vormen.
Geschiedenis.
Wortels.
Ska vindt zijn oorsprong op Jamaica waar het aan het einde van de jaren vijftig langzaam aan ontstond als variant op de rhythm-and-blues zoals die destijds in New Orleans werd gespeeld. De muziek van rhythm-and-bluesartiesten als Professor Longhair en Fats Domino was destijds zeer populair op Jamaica. Het publiek maakte kennis met deze klanken door naar de radiostations van New Orleans te luisteren of door sound systems: mobiele geluidsinstallaties waarmee diskjockeys feestjes opluisterden. Jamaicanen die de muziek zelf begonnen te spelen legden steeds meer de nadruk op de afterbeat. In de zang en de arrangementen klonk de invloed van Caraïbische muziekstijlen als de Jamaicaanse mento en de calypso van Trinidad door. Vanaf het moment dat platenproducer Coxsone Dodd en zijn opnamestudio Studio One in Kingston zich intensief met de muziek gingen bemoeien, groeide de ska uit tot de eerste typisch Jamaicaanse muziekstijl.
Via Jamaicaanse immigranten kreeg de muziek ook in Engeland voet aan de grond. "Guns of Navarone" van the Skatalites was de eerste Jamaicaanse plaat in de Engelse hitparade. In navolging van leden van Jamaicaanse jeugdbendes, de zogeheten 'rudeboys', maten de Britse skafans zich een gemillimeterd kapsel aan. Ze werden skinheads genoemd - destijds de anti-intellectuele, onder jongeren uit de arbeidersklasse populaire tegenhanger van het hippiedom. Sommige, maar lang niet alle, skinheads ontwikkelden zich gedurende de jaren zeventig tot sympathisanten van ultra-rechtse politiek.
In de loop van de jaren zestig kregen Jamaicaanse muzikanten kennelijk de behoefte om steeds langzamer te gaan spelen. Ska ontwikkelde zich hierdoor eerst tot rocksteady, dat jarenlang het favoriete geluid voor tropische zomerhitjes zou blijken, en later tot het aanvankelijk weer iets snellere, maar later nog lomere reggae.
Two Tone.
Rond 1979 beleefde de ska in Engeland een revival onder aanvoering van de band The Specials. Hierdoor brak skamuziek ook op het Europese vasteland door. Spoedig volgden meerdere Britse groepen, zoals The Selecter, The Beat, Bad Manners en Madness, die de ska combineerde met humoristische en soms politieke teksten.
Britse skabands speelden een soort ska die sneller en puntiger klonk dan de Jamaicaanse ska.
De kleding die bij ska hoorde was beïnvloed door de kleding die Jamaicaanse immigranten in Engeland droegen: gleufhoeden met vaak tweedehandse maar nette herenkleding. Opvallende toevoegingen hieraan, bestonden uit zwart-wit geblokte details, smalle stropdassen, buttons en puntige schoenen met een lage hak. Het geheel had veel weg van de jaren vijftig look met een knipoog. 
De haardracht voor jongens was, onder invloed van de skinheads van de jaren zestig, over het algemeen gemillimeterd of kaalgeschoren. Dit teruggrijpen op het skinhead-modebeeld leidde ertoe dat TwoTone-evenementen steeds vaker uitpakten als verzamelplaats voor een groepering die zich eveneens van het skinhead-imago bediende: jonge rechts-extremisten. Vooral de band Madness (de enige Skagroep die volledig uit blanke muzikanten bestond, zij brachten, als een van de weinigen, hun platen uit onder het label "Stiff Records", een naamsverwijzing naar de wat stijf aandoende ska-muziek, de Britse "stijve" cultuur en de bekende Engelse "stiff upperlip") werd in de beginjaren door dergelijke groepen geclaimd als "hun" band. Dat deze liefde niet wederzijds was, blijkt al uit het feit dat Madness vernoemd was naar een nummer van de zwarte muzikant Prince Buster en dat hun eerste single 'The Prince' een eerbetoon aan deze ska-pionier is. Ook het platenlabel TwoTone, dat het centrum van de ska-revival vormde, had een uitgesproken anti-racistische achtergrond. Het label werd opgericht door Jerry Dammers: een politiek geëngageerde muzikant, die later onder meer bekend werd als de schrijver van het nummer 'Free Nelson Mandela' en als organisator van 'Rock Against Racism'-evenementen. Toch bleven agressieve rechts-extremisten aansluiting zoeken bij de ska-rage. Hun aanwezigheid bij optredens leidde regelmatig tot ongeregeldheden en was daarmee naast de veranderende tijdgeest (verzakelijking ) een van de oorzaken van de neergang van de moderne ska.
In Nederland werd TwoToneska onder meer gespeeld door de Britse zanger Mark Foggo, die in 1980 een hit had met "New Shoes". In de tijd na de TwoTone-rage kwam in Nederland de groep Doe Maar op. Ze verwerkten onder meer ska- en andere Jamaicaanse invloeden in hun muziek. Andere Nederlandse skabands zijn Let's Quit en The Beatbusters.
In Vlaanderen experimenteerden Big Bill en Raymond van het Groenewoud met het genre.
Na 1982 was de TwoTone-rage grotendeels voorbij. De bands ontwikkelden zich in andere richtingen, gingen uit elkaar of leefden voort buiten het blikveld van het grote publiek.
Op Kink FM had "Doctor Ska" (Hans Plakke) vanaf 1998 een eigen ska-show.
Derde golf.
De ska-revival van de jaren negentig beperkte zich tot vooral de VS. Groepen als Rancid en de Mighty Mighty Bosstones vermengden ska met stevige rockmuziek (vaak punkrock). Evenals de TwoTone-periode gaat het om een rage waarvoor het grote publiek al snel zijn belangstelling verloor, maar die ertoe leidde dat een nieuwe generatie luisteraars kennismaakte met ska. Het bestaan van ska als subcultuur was hiermee wederom voor jaren verzekerd.
Sindsdien bestaan overal in de westerse wereld, natuurlijk in het Caribisch gebied en bijvoorbeeld ook in Japan talrijke skabands, of bands die in hun biografie laten weten dat ze door deze muziekstroming zijn beïnvloed.
Skabands.
Enkele skabands met een artikel op Wikipedia:

</doc>
<doc id="18719" url="https://nl.wikipedia.org/wiki?curid=18719" title="Llywelyn ap Gruffydd">
Llywelyn ap Gruffydd

Llywelyn ap Gruffydd (circa 1240 – 11 december 1282) was de laatste onafhankelijke prins van Wales vóór de verovering door Eduard I van Engeland. In het Welsh is hij ook wel bekend als "Llywelyn Ein Llyw Olaf", 'Llywelyn de Laatste Leider', en in het Engels als "Llywelyn the Last".
Hij was een van de vier zonen van Gruffydd, de onwettige zoon van Llywelyn de Grote. Het is niet helemaal duidelijk of Llywelyn de tweede of derde zoon was, maar zeker is dat hij niet de oudste was. Hij eiste de macht op in het vorstendom Gwynedd in 1258 na zijn ooms en zijn oudere broer daarvoor aan de kant te hebben geschoven en nam de titel Prins van Wales aan. Deze titel was tot dan toe onbekend, maar hij werd wel als zodanig erkend door Hendrik III van Engeland in het Verdrag van Montgomery van 1267. Zijn aanspraken maakten hem echter vooral bij de leiders van Zuid-Wales niet erg geliefd.
Hoewel hij een kundig veldheer was, was hij politiek niet zo handig als zijn grootvader. Hij zag bijvoorbeeld niet in dat de voortzetting van zijn bondgenootschap met Simon van Montfort onnodig koning Eduard I van Engeland tot zijn vijand maakte.
Toen hij in het huwelijk trad met Simons dochter Eleonora van Montfort greep Eduard in door het schip waarin zij uit Frankrijk aankwam te onderscheppen en haar in Windsor gevangen te zetten tot Llywelyn enige concessies deed. Uiteindelijk trouwde het paar in Worcester in 1278.
In Wales mochten buitenechtelijke kinderen wel opvolgen, maar Llywelyn had - ongebruikelijk voor een vorst in die eeuwen - geen buitenechtelijke kinderen. In 1282 schonk Eleanora het leven aan een dochter Gwenllian, maar stierf in het kraambed. De gebeurtenis had grote emotionele gevolgen voor de vorst. Zijn jongste broer Dafydd maakte misbruik van de situatie door een aanval op de Engelsen te doen. Llywelyn voelde zich gedwongen zijn broer te helpen en zo begon een oorlog waar Wales slecht op voorbereid was. Llywelyn liep in een hinderlaag bij Builth Wells in Brecknockshire en sneuvelde. Zonder zijn leiderschap zakte het verzet van de Welshmen snel ineen. Dafydd, die zichzelf tot opvolger had uitgeroepen, moest vluchten, werd verraden en uitgeleverd aan Eduard I die hem terecht liet stellen. Zijn vrouw en zoons eindigden hun leven in gevangenschap en de baby Gwenllian werd naar een klooster gestuurd.

</doc>
<doc id="18720" url="https://nl.wikipedia.org/wiki?curid=18720" title="1282">
1282

Het jaar 1282 is het 82e jaar in de 13e eeuw volgens de christelijke jaartelling.

</doc>
<doc id="18722" url="https://nl.wikipedia.org/wiki?curid=18722" title="Lijst van dinosauriërs">
Lijst van dinosauriërs

De Lijst van dinosauriërs is een opsomming van wetenschappelijke geslachtsnamen die ooit aan de dinosauriërs zijn toegeschreven, met uitzondering van de vogels ("Archaeopteryx" en alle vormen die nog nauwer verwant zijn aan de moderne vogels). Van de ruim 1400 namen waarbij dit het geval is, voornamelijk de "Dinosaur Genera List" van George Olshevsky volgend, ontbreken hier grotendeels de "nomina dubia" (namen voor te slecht fossiel materiaal) inclusief die namen die gebaseerd zijn op alleen tanden, "nomina nuda" (namen zonder beschrijving van een fossiel), "nomina oblita" (namen die in onbruik geraakt zijn), jongere synoniemen (namen die gegeven zijn aan een al benoemd geslacht), bezette namen (namen die al gebruikt waren voor een ander geslacht en dus vervangen moesten worden) en foute identificaties (namen gegeven aan materiaal waarvan we nu weten dat het geen dinosauriërs betreft). Ruim negenhonderd namen blijven zo over.
Deze lijst geeft alleen de geslachten, het aantal soorten is ongeveer een kwart groter. Een telling van Michael Benton in 2008 had als resultaat dat er tot en met 2004 1401 dinosauriërsoorten waren benoemd, meer dan de helft daarvan was niet valide. Het aandeel valide namen zou de laatste decennia sterk zijn toegenomen, een gevolg van de rijkdom aan nieuwe vondsten waardoor de drang slecht materiaal te gebruiken afneemt.
De onderstaande lijst telt nu 1238 potentieel geldige namen ("valid names") voor geslachten van dinosauriërs.

</doc>
<doc id="18723" url="https://nl.wikipedia.org/wiki?curid=18723" title="Afgeleide">
Afgeleide

In de wiskunde is de afgeleide of het differentiaalquotiënt een maat voor verandering van een functie ten opzichte van verandering van zijn variabelen. Voor een functie in één variabele is de eerste afgeleide de limiet van de verhouding tussen de verandering in de functiewaarde en de verandering in de variabele die daaraan ten grondslag ligt. Wanneer die variabele een reële variabele is betekent dit meetkundig dat de afgeleide op een bepaald punt gelijk is aan de helling van de raaklijn aan de grafiek van deze functie in dit punt. 
Het woord afgeleide is hier in feite een afkorting van afgeleide waarde. Het is een waarde die van de oorspronkelijke functie is afgeleid. Het bepalen van de afgeleide van een functie heet differentiëren. Het begrip differentiaalquotiënt is historisch ontstaan, doordat de veranderingen, het verschil of de differentie, tussen een oorspronkelijke waarde en een kleine afwijking daarvan liggen.
Als de afgeleide van een functie formula_1 gedefinieerd is voor alle punten in het domein van formula_1, wordt de daardoor bepaalde functie de afgeleide functie of kortweg de afgeleide genoemd. Het concept van de afgeleide van een functie werd in de 17e eeuw vrijwel tegelijkertijd door Isaac Newton en Gottfried Leibniz bedacht.
Volgens de hoofdstelling van de integraalrekening is differentiëren de omgekeerde bewerking van integreren.
Hieronder gaat het, tenzij anders vermeld, over reëelwaardige functies met een eenvoudig reëel domein, al geldt veel ook nog bij generalisaties.
Definitie.
De afgeleide van de functie formula_1 die differentieerbaar is in het punt formula_4 van het domein, is in dat punt gedefinieerd als:
Anders gezegd:
De afgeleide van de functie formula_1 in het punt formula_4 van het domein is gedefinieerd als
als deze limiet bestaat. De functie heet dan differentieerbaar in het punt formula_4. Afhankelijk van de context kunnen limietwaarden formula_10 en formula_11 al of niet inbegrepen worden.
Als de functie in het hele domein differentieerbaar is, heet formula_12 de afgeleide functie, die ook wordt genoteerd als:
Een equivalente definitie, die eenvoudiger naar de multivariabele analyse kan worden gegeneraliseerd, is de volgende:
Als er een reëel getal formula_14 en een functie formula_15 bestaan, zodat voor alle formula_16 geldt
en bovendien formula_18, dan is formula_14 de afgeleide van formula_1 in formula_4.
Meer variabelen.
Een functie formula_1 in meer variabelen kan naar ieder van de variabelen apart worden gedifferentieerd. Een partiële afgeleide van formula_1 is in dat geval een afgeleide van formula_1, waarbij alleen naar een variabele de afgeleide is genomen en de andere variabelen als constanten worden beschouwd. De richtingsafgeleide breidt dit uit naar een willekeurige eenheidsvector.
Voorbeeld 1.
Een fietser rijdt langs een rechte weg. De weg die hij heeft afgelegd in de tijd formula_25 sinds hij begon te fietsen, is formula_26. Hoe snel fietste hij op het tijdstip formula_27? Zijn snelheid wordt min of meer bepaald door de afstand die hij aflegde in de tijd formula_28 na het tijdstip formula_27. Deze afstand is:
Zijn gemiddelde snelheid in die periode was:
Hoe kleiner de periode formula_28 is, hoe meer de gemiddelde snelheid de snelheid formula_33 op het tijdstip formula_27 zal benaderen. Die snelheid is de limiet voor formula_28 naar 0 en heet de afgeleide van formula_26 naar formula_25:
en 
Eenvoudige uitleg schrijfwijzen.
De eerste afgeleide van een functie formula_42 kan op meer manieren worden geschreven, zoals:
In deze notaties kan formula_1 of formula_45 ook vervangen worden door formula_46.
Eerste en hogere afgeleiden.
De eerste afgeleide komt veel binnen de wiskunde voor, vooral in de analyse. Meestal wordt over de eerste afgeleide gesproken als alleen de afgeleide. Om verschil te maken met afgeleiden van een hogere graad, zoals de tweede afgeleide, is er de aanduiding eerste afgeleide.
De eerste afgeleide van een functie geeft de mate van verandering van de functiewaarden aan en daarmee de mate van stijgen of dalen van de grafiek van de functie. De waarde van de eerste afgeleide functie in een bepaald punt geeft de waarde van de richtingscoëfficiënt van de raaklijn aan de grafiek in dat punt. Als de functie stijgt, is de afgeleide positief en als ze daalt, is de afgeleide negatief. De eerste afgeleide kan zo worden gebruikt om de extreme waarden van een functie, de maxima en de minima, op te sporen.
In een punt, waar een differentieerbare functie een extreme waarde bereikt, waar aan de ene kant de grafiek stijgt en aan de andere kant daalt, moet de eerste afgeleide wisselen van teken. In dat punt is de eerste afgeleide dus nul. Omgekeerd geldt dit niet! Een eerste afgeleide gelijk aan nul impliceert niet dat er een extreme waarde optreedt. Een punt waarin de afgeleide gelijk is aan 0, heet een stationair punt van de functie. In zo'n punt heeft de functie een extreme waarde of het is een buigpunt.Neem bijvoorbeeld formula_47. De eerste afgeleide van formula_1 is formula_49. Nu is formula_50, maar in formula_51 heeft formula_45 geen maximum of minimum, maar het punt formula_53 de oorsprong, is een buigpunt van formula_1. Als de eerste afgeleide een meervoudig nulpunt is dat een even aantal keren voorkomt, heeft de functie daar een buigpunt.
Afgeleiden van hogere orden.
Is van een functie formula_1 de afgeleide formula_56 ook differentieerbaar, dan is het mogelijk hiervan de afgeleide formula_57 te bepalen. Deze heet de afgeleide van de tweede orde, of kortweg tweede afgeleide van formula_1. Ook nog hogere afgeleiden komen voor. De formula_59-de afgeleide van formula_1 wordt, als deze bestaat, aangeduid met formula_61, of als formula_1 een functie is van de variabele formula_63 ook als:
De hogere afgeleiden van een functie formula_42 kunnen bepaald worden uit de betrekking
Rekenregels.
Toepassing van de rekenregels.
Met behulp van de rekenregels kan een eenvoudiger afleiding worden gegeven voor de afgeleide van de logaritme. De logaritme is de inverse van de e-macht, dus:
dus:
We vinden ook de regel voor de vierkantswortel:
Met behulp van de kettingregel kan ook de afgeleide van formula_133 worden bepaald, namelijk
en dus:
Niet differentieerbaar.
De functie formula_136 is weliswaar continu in het punt 0, maar daar niet differentieerbaar. Er geldt namelijk:
en
De linker- en rechterlimieten zijn ongelijk aan elkaar. Dit is aan de vorm van de grafiek van de functie ook goed te zien.
De functie signum of het teken van formula_63: 
is niet continu in het punt 0 en dus daar niet differentieerbaar. Er geldt:
en
Functies van meer dan een variabele.
Als de functie formula_1 van meer dan één veranderlijke afhangt, kan men alle veranderlijken op een na een constante waarde geven en de afgeleide ten opzichte van de ene overblijvende veranderlijke bestuderen. Deze afgeleiden heten partiële afgeleiden.
Het artikel differentieerbaarheid bespreekt hoe de afgeleide van een functie van formula_144 naar formula_145 kan worden opgevat als een matrix.
Toepassingen.
Belangrijke toepassingen vindt de afgeleide in de wiskunde. Zo kan een maximum of minimum van een functie gevonden worden door de afgeleide te bepalen. Indien een functie voor een bepaalde formula_63-waarde een (lokaal) maximum of een (lokaal) minimum bereikt, dan is de afgeleide van de functie op dat punt indien deze bestaat gelijk aan nul, en wisselt bij de daaropvolgende formula_63-waarden van teken (wordt positief of juist negatief). Om een grafiek van een functie met de hand te tekenen is het daarom zinvol eerst de eventuele maxima en minima te bepalen. Om te bepalen of de punten waarin de afgeleide gelijk is aan nul maxima of minima zijn wordt soms gebruikgemaakt van de Hessiaan.
Een toepassing van de tweede afgeleide is het volgende. Indien formula_63 een punt is waarvoor geldt dat formula_149, dan is het punt formula_63 een buigpunt, een lokaal maximum of een lokaal minimum. Deze drie gevallen kunnen onderscheiden worden door naar waarde formula_151 van de tweede afgeleide in het punt formula_63 te kijken. Als formula_153, is er sprake van een lokaal maximum, en als formula_154, is er een lokaal minimum. Is formula_155, dan is nader onderzoek nodig van het verloop van de tweede afgeleide in een omgeving van formula_63 om een uitspraak (buigpunt, lokaal maximum, lokaal minimum) te kunnen doen.
Veel toepassingen heeft de afgeleide ook in de natuurkunde. Zo is bijvoorbeeld de snelheid de afgeleide bij het berekenen van plaats als functie van tijd. De versnelling is (bij een rechtlijnige beweging) dan weer de afgeleide van de snelheid.
Ook binnen de economie heeft de afgeleide verschillende toepassingen, zeker sinds de zogenaamde "marginale revolutie" binnen de economische wetenschap. Via de afgeleide kunnen we begrippen als marginale opbrengst en marginale kosten berekenen. In deze gevallen gaat het om de afgeleide van de totale opbrengst en de totale kosten.
Voorbeeld 2.
De continue functie formula_157 stijgt tot formula_158, de eerste afgeleide is er daar positief en in het punt formula_159 bereikt formula_1 een maximum.
Voor formula_161 daalt formula_1, de eerste afgeleide is er negatief, tot een minimum wordt bereikt, in het minimum is de afgeleide 0. Daarna begint formula_1 opnieuw te stijgen en is de eerste afgeleide weer positief.
Toepassing.
De grafiek van een kwadratische functie is een parabool. De algemene vorm is:
Deze functie is differentieerbaar, zodat we de plaats van de extreme waarden kunnen bepalen door na te gaan waar de afgeleide nul is.
Dit levert de vergelijking:
met als oplossing:
Omdat de afgeleide hier van teken wisselt, is de functiewaarde in dit punt inderdaad een extreme waarde, dus een minimum of een maximum. 
We nemen als voorbeeld 
dus met:
Deze parabool is een dalparabool en heeft een extreme waarde in het punt formula_170. In formula_171 heeft formula_172 een minimum.

</doc>
