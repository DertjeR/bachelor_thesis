<doc id="31855" url="https://nl.wikipedia.org/wiki?curid=31855" title="Dijk (waterkering)">
Dijk (waterkering)

Een dijk is een door mensen aangelegde langgestrekte verhoogde waterkering, vaak gemaakt van aarde. Hij is bedoeld om het achterliggende land te beschermen tegen schade als gevolg van overstroming door hoogwater. Er zijn verschillende soorten waterkerende dijken met verschillende functies en verschillende bouwwijzen. Naar functie zijn ze grofweg onder te verdelen in zeewaterkerende, rivierwaterkerende en binnenwaterkerende lijnvormige landschapselementen.
In de 1990er jaren vond in Nederland een omslag in denken plaats over de effectiviteit van het indijken van water als bescherming tegen watersnood. Er werd een grootschalig programma opgezet en uitgevoerd waarmee hoogwater in rivieren de ruimte wordt gegeven om veilig weg te stromen, in grotere uiterwaarden, nieuwe nevengeulen en tijdelijke bergingen, onder de naam Ruimte voor de rivier. Ook wordt in plaats van dijkverzwaring gekozen voor beweegbare stormvloedkering, zoals bij Ramspol.
Naast de genoemde primaire beschermingsfunctie van dijken zijn deze in voorkomende gevallen voorzien van wegverharding, zodat ze ook gebruikt kunnen worden als verkeersweg.
Geschiedenis.
Vermoedelijk werden de eerste dijken aangelegd in Soemerië tussen de Eufraat en Tigris en in Egypte langs de Nijl, enkele millennia voor de christelijke jaartelling. Ook in Amerika en China vond al duizenden jaren geleden dijkenbouw plaats.
In Mesopotamië bouwde men stelsels van dijken en kanalen, waardoor het mogelijk werd om over te gaan op een productievere vorm van landbouw, irrigatielandbouw. Daarnaast werden dijken gebruikt om in de lente het smeltwater van de rivieren buiten de steden te houden. De dijken bestonden uit lage aarden wallen.
3000 jaar geleden kwam de landbouw in Egypte tot stand in de delta van de rivier de Nijl. Al gedurende de 1e dynastie gebruikten de Egyptenaren irrigatiesystemen voor het bewateren van gewassen. Dijken werden gebruikt om de bassins waarin water voor de akkerbouw werd opgeslagen van elkaar te scheiden.
In het oude China werd tijdens de Zhou-dynastie de overstromingsvlakte van de Gele Rivier gecultiveerd met dijken en drainage. Zo was men ook beter beschermd tegen overstromingen. De velden en terrassen hervormden niet alleen het landschap op grote schaal, maar ook de maatschappij. Voor de constructiewerkzaamheden waren veel mensen nodig en een goede voorbereiding en coördinatie van de uitvoering. Dat vereiste volgens sommige wetenschappers een grote mate van collectieve sociale organisatie. Dit stimuleerde een gecentraliseerd gezag met hiërarchische maatschappelijke verhoudingen, door de hydraulische samenleving genoemd. Anderzijds werden grote bedijkingen ook binnen bestaande bestuurlijke culturen als die met een autoritair heersende vorst, in dwangarbeid of door arme bewoners uitgevoerd.
Ondanks grote geografische en culturele verschillen zijn er belangrijke overeenkomsten in de functie die bedijking had en de manier waarop gebouwd werd. Zo leefden bijvoorbeeld de Azteken tussen 1200 en 1521 in het huidige Mexico. In de Vallei van Mexico lagen twee zoetwatermeren waarvan het water gebruikt werd voor de landbouw. Om te zorgen dat het water in de meren niet besmet raakte door zout water werden dijken gebouwd. Dankzij de dijken kon het water uit de meren dus geschikt blijven voor de landbouw, ze maakten onderdeel uit van een agrarisch irrigatiesysteem. Naast dijken bouwden de Azteken ook aquaducten om het water naar de akkers te transporteren.
Lage Landen.
Omdat het zeeniveau de afgelopen 2000 jaar zo'n 2 meter is gestegen, en de bodemdaling over dezelfde periode door inklinking en ontginning toenam, zijn de contouren van de Lage Landen sterk veranderd. Naar verwachting zullen deze contouren de komende honderden jaren blijven veranderen.
Dijkperiode tot 700 na Chr..
Zo'n 2000 jaar geleden bestond de kust van Nederland en België uit een brede natuurlijke duinenrij, die hier en daar onderbroken werd door zeegaten. Daardoor stroomde zeewater het achterland in en rivierwater stroomde uit in zee. Achter de duinenrij lag een met kreken dooraderd schorren- en slikkenlandschap dat uit natte klei of veen bestond. Al vroeg hebben mensen gedeelten van deze gebieden, bijvoorbeeld in Friesland, in gebruik genomen door terpen en dijken aan te leggen. Opgravingen uit de Romeinse tijd hebben laten zien dat in de periode tussen 40 en 120 na Chr. sommige van deze dijkjes van klepduikers waren voorzien, waarmee overtollig regenwater afgevoerd werd.
In 2021 werd in Vlaardingen een met staken versterkte wal gedeeltelijk blootgelegd die dateert uit de tweede eeuw voor Chr. Het prehistorische bouwwerk is meer dan twintig meter lang, 1,5 m breed en 0,5- tot 1 m hoog. Als de wal bedoeld was om water tegen te houden betreft dit het oudst bekende dijkje in Nederland.
De Romeinen begonnen met de aanleg van dijken en dammen om de loop van bepaalde rivieren zo te veranderen dat ze beter bruikbaar werden voor vervoer per schip. Met afwateringskanalen werden gebieden ontwaterd en geschikt gemaakt voor landbouw. Na het vertrek van de Romeinen uit de Lage Landen zijn deze waterbouwkundige werken in verval geraakt. Natuurlijke processen zoals stormen en overstromingen maakten dat het schorren- en slikkenlandschap zich weer in haar oorspronkelijke staat herstelde.
Van 700 tot 1200 na Chr..
In de zevende eeuw werd een begin gemaakt met het aanleggen van dijken ter bescherming tegen de zee. Rond het jaar 1000 maakte men in het rivierengebied van de Nederlanden een aanvang met de aanleg van dijken om de loop van rivieren te beheersen. Het gebied dat in de twee eeuwen daarna bedijkt werd, wordt wel "Oudland" genoemd. Het hier aanwezige veen klonk door ontwatering zoveel in dat er soms reliëfinversie optrad; de zandbodems van de getijdekreken kwamen dan uiteindelijk hoger te liggen dan het omringende maaiveld. Na het inklinken van het hoger gelegen veen ging het grootste deel van het Nederlandse veenlandschap in de periode rond 1000 na Chr. over in een rivierlandschap.
Het gebied dat na circa 1200 werd bedijkt, wordt "Nieuwland" genoemd. Dit waren kwelders waar het veen al verdwenen was en waar slechts geringe inklinking optrad. In het rivierengebied vond veel van de bedijking plaats in het kader van de Grote Ontginning. In het jaar 1014 werd de kust getroffen door een stormvloed waarna men met name in Zeeland en Friesland begon met de aanleg van zeedijken. Omstreeks de twaalfde eeuw kwam het waterbeheertoezicht en de controle op het onderhoud van dijken en andere waterwerken in handen van heemraden, aanzienlijke burgers die het waterbeheer van verschillende gebieden op elkaar afstemden. Later kwamen hier waterschappen of hoogheemraadschappen uit voort.
Tussen 800 en 1250 ging het de Lage Landen economisch voor de wind waardoor de bevolking zich kon vertienvoudigen. De komgronden aan de kust en langs de rivieren groeiden door slibafzetting langzaam aan. De rivier- en zeeklei kon afgegraven worden of het nieuwe aangeslibde land kon in droge perioden en bij een lage waterstand als weidegrond gebruikt worden. Daarnaast konden de komgronden ook gebruikt worden om wilgentenen of riet op te telen of om andere lucratieve activiteiten mee te ondernemen. De dijkenbouw werd in deze vroegste periode voor het grootste deel door kloosterorden georganiseerd.
Van 1200 tot 1500 na Chr..
In de twaalfde eeuw werd ook duidelijk dat dijkenbouw gevolgen had voor het landschap. Zo begon het Zwin dicht te slibben door de bedijking. In 1250 was de Westfriese Omringdijk aangelegd die ten noorden van Alkmaar een groot gebied moest beschermen tegen het opdringende water van de Zuiderzee. In 1277 was het landschap dusdanig veranderd door menselijke invloeden dat de duinen niet meer voldoende bescherming boden, wat tot het ontstaan van een nieuw type dijk leidde: de zeedijk. In dat jaar brak de dijk bij Jansum en Wilgum door waardoor de Dollard ontstond. In dezelfde periode werden in de zuidelijke en noordelijke Nederlanden steeds meer rivieren bedijkt om ervoor te zorgen dat de stroom niet meer ver buiten zijn oevers zou treden.
In het jaar 1404 waren er dijkdoorbraken die Zeeland en Vlaanderen troffen en in West-Vlaanderen en Zeeuws-Vlaanderen een landverlies van 3000 hectare tot gevolg hadden. De graaf van Vlaanderen gaf opdracht tot aanleg van de Graaf Jansdijk die nog steeds bestaat. Om het werk aan de dijken en sluizen te coördineren, werden in Vlaanderen wateringen opgericht die als voorbeeld dienden voor de waterschappen en hoogheemraadschappen in Holland en Friesland. Door dit alles veranderde de sociale en economische structuur en daarmee heeft het grote invloed gehad op de geschiedenis, onder meer door de collectiviteit die noodzakelijk was bij de bescherming van het in gebruik genomen land tegen het water. Dit had een mentaliteit en bestuursvorm tot gevolg die, met de geografisch gunstige ligging aan zee en waterwegen, heeft bijgedragen aan het latere succes van de Nederlandse handel. In 1440 begon men in Noord-Holland met het stutten van dijken met houten planken ter versteviging. Een dijk bleef zo beter op zijn plaats en brak minder snel door. Deze dijken werden in de Kop van Noord-Holland "Holzungen" genoemd.
Het rivierenlandschap ging in de dijkperiode tot 1500 langzaam over in een landschap van polders die zich achter de eerste lage winterdijken bevonden. De oude winterdijken boden doorgaans slechts een minimale bescherming tegen hoogwater langs brede rivieren en tegen overstromingen van kwelders en schorren tijdens springtij en stormvloeden.
Van 1500 tot 1800 na Chr..
In de zestiende eeuw begon men steeds vaker zeedijken op door dijkval bedreigde plaatsen te voorzien van een extra inlaagdijk. Ook werden meer afdekmaterialen gebruikt om dijken te verbeteren. In het jaar 1555 brak de laatste dijk rond de stad Reimerswaal waardoor het water tot aan de stadsmuren kwam te staan. Na 1170 en 1532 was er in 1570 voor de derde maal een allerheiligenvloed. Deze veroorzaakte van Vlaanderen tot Noord-Duitsland dijkdoorbraken met enorme schade en tienduizenden slachtoffers.
De dijkenbouwer Andries Vierlingh publiceerde in de zestiende eeuw zijn "Tractaet van dyckagie" waarin alle aspecten van de waterbouwkunde behandeld werden. Vierlingh waarschuwde nadrukkelijk voor het gevaar dat de verwaarlozing van het dijkonderhoud kon opleveren. Het "Tractaet" van Vierlingh werd tot het eerste ontwerpplan van Cornelis Lely voor de Afsluitdijk uit 1891, als een belangrijk standaardwerk op het gebied van de waterbouwkunde beschouwd.
In de Zuidelijke- en Noordelijke Nederlanden werden in het kader van belegeringen en ter bescherming, in de Tachtigjarige Oorlog regelmatig dijken doorgestoken. In het jaar 1574 gebeurde dit rond de stad Leiden tijdens het Leidens ontzet. Het doorsteken van de dijken had bij zoet rivierwater als bijeffect dat het land vruchtbaarder werd door depositie van sedimenten. Zeewater daarentegen veroorzaakte jaren van gedwongen braaklegging. Gedurende het Twaalfjarig Bestand werd in West-Zeeuws-Vlaanderen veel land opnieuw bedijkt om de vruchtbare grond opnieuw in gebruik te kunnen nemen voor de landbouw. 17.500 hectare werd zo opnieuw gewonnen, gelijk aan 60% van de totale oppervlakte van West-Zeeuws-Vlaanderen. Het bedijken stopte noodgedwongen toen in 1621 de oorlog hervat werd. In 1675 brak de Westfriese Omringdijk, dat was de laatste maal dat in de kop van Noord-Holland een ernstige overstroming plaatsvond. In de eerste helft van de achttiende eeuw bleek in de Noordelijke Nederlanden de houten dijkbeschoeiing door de paalworm zodanig aangetast dat deze overal vervangen moest worden door stortsteen.
Dijkperioden na 1800.
Na de Franse Revolutie en onder invloed van de Verlichting, maakte de waterbouwkunde na de achttiende eeuw een steeds snellere ontwikkeling door.
Zeedijken en zinkstukken.
In de achttiende en negentiende eeuw werd de techniek om zeedijken met zinkstukken te versterken verder verbeterd. De zinkstukken ter versteviging van de dijkvoet werden van gevlochten wilgentenen en afgedankte visnetten gemaakt. Ze bestaan anno 2018 nog steeds vooral uit rijshout, maar er wordt nu geotextiel, een sterke geweven kunststofdoek, aan toegevoegd. Dit doek moet waterdoorlatend, maar ook zanddicht zijn, er worden dus strikte eisen aan de maaswijdte gesteld. Het afzinken gebeurt door er stenen op te storten.
In deze periode leverden dijkdoorbraken door stormvloeden en overstromingen van polders langs de Zuiderzee voor de veiligheid van de bevolking het grootste probleem op. Het plan van waterbouwkundige Hendrik Stevin uit 1667, om de Zuiderzee met een zware zeedijk af te sluiten werd in de negentiende eeuw opnieuw bekeken. Als door de bouw van een zware zeedijk de kwetsbare kustlijn langs de Zuiderzee aanzienlijk verkort kon worden verminderde dat het risico op overstromingen sterk.
Afsluitdijk en Zuiderzeewerken.
Na de stormvloed van 1916 nam de Nederlandse overheid het besluit om de toegang tot de Zuiderzee af te dammen door tussen het eiland Wieringen en de Friese westkust een zware dam of zeedijk te bouwen. De Afsluitdijk zou met behulp van de modernste, beproefde technieken gebouwd worden volgens een ontwerp van Cornelis Lely uit 1891. Het ontwerp van Lely werd kritisch bekeken en op enkele punten verbeterd door een commissie onder leiding van de natuurkundige Hendrik Lorentz. Met de bouw van de Afsluitdijk werd in 1927 begonnen en dijk werd op 28 mei 1932 gedicht.
Van de Zuiderzeewerken werden na de Afsluitdijk het eerst de IJsselmeerpolders de Wieringermeer en de Noordoostpolder ingepolderd, resp. in 1930 en 1942.
In de Tweede Wereldoorlog werden tijdens de slag om de Schelde begin oktober 1944 door de geallieerden een aantal zeedijken op het Zeeuwse eiland Walcheren doorgestoken. De strijd om Walcheren begon op 3 oktober 1944 met het eerste zware bombardement op Westkapelle en de Westkappelse Zeedijk. Daarna volgde een reeks bombardementen op 7, 11, 17 en 29 oktober op Westkapelle, op Veere en op de Nolledijk bij Vlissingen, de bunkercomplexen van de Duitse Atlantikwall rond Fort Rammekens en op Ritthem in het Sloegebied. De inundatie van Walcheren moest voorafgaand aan de grootscheepse amfibische landingsoperatie op Walcheren uitgevoerd worden.
De slag om de Sloedam begon op 30 oktober met zware artilleriebeschietingen vanaf zee. Op 1 november waren Westkapelle en Vlissingen bevrijd, waarna Zoutelande en andere dorpen volgden. De Duitsers boden hevig weerstand, gebruikten in Vlissingen veel verdekt opgestelde scherpschutters en zetten regelmatig de tegenaanval in, waarbij het hen soms lukte verloren gebied terug te winnen. Middelburg, Koudekerke en Veere werden als laatsten op 6 en 8 november bevrijd. De schade die de bezetters hadden aangericht was enorm. Het zou, mede door een gebrek aan materieel en hout voor het bouwen van zinkstukken, tot 5 februari 1946 duren tot alle gaten in de dijken definitief waren gedicht.
Na de Tweede Wereldoorlog werd de uitvoering van de Zuiderzeewerken voortgezet en volgden de inpolderingen van de Flevopolders, waarvan de inpolderingen van Oostelijk Flevoland en Zuidelijk Flevoland in 1957 en 1967 gereedgekomen zijn.
Deltawerken en Sigmaplan.
In het jaar 1953 zijn in het zuidwesten van Nederland veel dijken doorgebroken. Deze gebeurtenis wordt de watersnoodramp genoemd. Naar aanleiding van deze grootschalige overstroming is het Deltaplan opgesteld en zijn de deltawerken in Zeeland en Zuid-Holland aangelegd. De veiligheidsnormen voor de dijken zijn in Nederland bijgesteld en sindsdien wordt er meer aandacht besteed aan het dijkonderhoud.
In Vlaanderen waren er in 1976 overstromingen doordat de Schelde buiten haar oevers trad. De rand van de stad Antwerpen en een deel van de provincie West-Vlaanderen kwamen onder water te staan. Om te voorkomen dat de Schelde nog eens buiten haar oevers zou treden, heeft de Belgische overheid het Sigmaplan ontwikkeld. Het Sigmaplan moet ervoor zorgen dat de Scheldedijken opgewassen zijn tegen stormvloeden.
Opbouw en aanleg dijken.
De ondergrond waarop een dijk gebouwd wordt (de zate) moet voldoende draagkrachtig en niet te doorlatend zijn. Vaak is dat niet het geval, en dan moet eerst een grondverbetering uitgevoerd worden.Veelal bestaat de grondverbetering uit het weghalen van de bovenste laag grond, en die vervangen door draagkrachtig zand. Soms kan volstaan worden met het verdichten van de ondergrond. Indien de ondergrond te doorlatend is, worden vaak maatregelen aan de buitenzijde van de toekomstige dijk genomen, zoals bijv. het aanbrengen van een ondoorlatende kleilaag. Het aanbrengen van zo'n laag aan de binnenzijde van de dijk is hydraulisch gezien niet zo gunstig, maar wordt soms wel gedaan omdat er aan de buitenzijde geen mogelijkheid is om die laag aan te brengen (een kleilaag aan de binnenzijde wordt wel gebruikt om piping tegen te gaan). Na de grondverbetering wordt de kern aangelegd en vervolgens wordt deze afgedekt met bekleding om de dijk voldoende weerstand te geven tegen erosie door stroming en golven. Een bekleding maakt ook dat de dijk minder doorlatend wordt voor stroming door de dijk, maar dat is meestal alleen van belang bij dijken met een zandkern die permanent een groot waterstandsverschil moeten keren, zoals kanaaldijken.
Een dijk is opgebouwd uit verschillende delen. De binnenteen (ook wel hiel genoemd) en buitenteen zijn de onderranden van de dijk. De buitenteen ligt buitendijks en de binnenteen binnendijks. De kruin is het hoogste gedeelte van de dijk. De kruinbreedte is minimaal 2 m, maar vaak meer in verband met de aanleg van een weg op de kruin. De kruinhoogte wordt bepaald aan de hand van het overstromingsrisico. Het buitentalud is een schuin aflopend deel tussen de buitenteen en de kruin. Het buitentalud geeft stevigheid aan de dijk zodat de dijk niet doorbreekt. Het binnentalud is een schuin gedeelte tussen de binnenberm en de kruin. Dit gedeelte dient samen met de buitenberm golfslag die over de dijk heen slaat op te vangen. De doorstroom van het water kan de buitenberm verzwakken. Het risico dat golven de buitenberm aantasten is gering met uitzondering van erosie. In het buitentalud ligt bij de buitenteen een plasberm of kreukelberm. Deze berm dient ter ondersteuning van de glooiingsconstructie, die vaak uit gezette steen bestaat en dus een behoorlijk gewicht is. Halverwege het buitentalud ligt de buitenberm. Deze wordt meestal ontworpen ter hoogte van de ontwerpwaterstand. De functie van de buitenberm is het verminderen van de golfoverslag. Daarom komt een buitenberm ook meestal alleen bij zeedijken voor. Aan de binnenteen van een dijk wordt soms een brede, lage berm van klei aangebracht. Deze dient om piping tegen te gaan. Dergelijke bermen worden meestal bij rivierdijken aangetroffen. Bij hoge dijken wordt soms ook halverwege het binnentalud een berm aangebracht. Deze is alleen nodig om de aanleg en het onderhoud te vereenvoudigen. Moderne dijken bestaan meestal uit een kern van zand met daaroverheen een kleilaag van 80 – 100 cm. In oude dijken wordt soms ook veen of klei in de kern aangetroffen.
Onder de dijk ligt een zogeheten onderzeese oever die de dijk moet beschermen tegen golfoverslag. Deze oever is gemaakt van kunststofmatten of van een slecht waterdoorlatende grondsoort. De onderwaterkade ligt onder de waterspiegel en is ervoor bedoel om de golven te breken. Deze kade kan van zand gemaakt zijn maar wordt meestal gemaakt van kunstmatige materialen. De punten waar de golven de dijk raken zijn vaak extra beschermd met afdekmateriaal.
In een dijk kan een coupure (dijkgat) worden aangebracht. Een dijkgat is een opening die in een dijk is aangebracht. Dit kan verschillende reden hebben. Een reden kan zijn dat het verkeer doorgang krijgt. Een coupure kan bij dreigend hoog water met "schotbalken" worden afgesloten: tussen twee rijen planken wordt klei gestort zodat de opening in de dijk tijdelijk gesloten is. 
Het gebied dat tussen het water en de dijk ligt, wordt buitendijks gebied genoemd. Dit gebied wordt niet beschermd door de dijk. In Nederland bedraagt dit ongeveer 2,2% van het grondoppervlak. Buitendijkse gebieden worden gebruikt voor de afvoer en berging van water. Tegenwoordig worden er in het buitendijkse gebied tevens huizen gebouwd en er wordt gerecreëerd. De meeste overheden stellen beperkingen aan het bouwen buitendijks. De waterafvoer mag bijvoorbeeld niet belemmerd worden. Er mag ook niet gebouwd worden in gebieden waarvan het waterpeil verhoogd kan gaan worden. Mensen die buitendijks wonen, dragen in Nederland zelf het risico voor overstroming.
Op een dijk zelf wordt bekleding aangebracht. Deze bekleding kan natuurlijk zijn in de vorm van gras op een kleiafdekking, maar kan ook uit kunstmatige materialen bestaan zoals een asfalt- of een steenbekleding. Dijken worden bekleed om verschillende redenen, maar de belangrijkste functie van het bekleden is het tegengaan van erosie door golfbelasting. Bovendien vergroot het, in het geval van een kleiafdekking, de waterdichtheid. Daarnaast zorgt de bekleding van een dijk ervoor dat de dijk gebruikt kan worden voor overige functies en kan het een beperking in het onderhoud opleveren. Ook kan de bekleding een rol spelen in de esthetische waardering van een dijk, zoals de inpassing in het landschap. Dijken die niet intensief gebruikt/belast worden, worden in de meeste gevallen bekleed met gras.
De golfcondities waar een dijk op wordt ontworpen komen niet vaak voor. Daarnaast verschilt de sterkte van grasbekledingen. Om de veiligheid van een dijk, en de sterkte van de grasbekleding in het bijzonder, te testen, kan het effect van golven worden gesimuleerd door gebruik te maken van (een) speciaal hiervoor ontwikkelde machine(s). De beheerder van de betreffende waterkering kan daarmee analyseren of de sterkte van de bekleding voldoende is om de verwachte belasting door golven bij bepaalde extreme condities te weerstaan.
Er zijn meerdere manieren waarop de grasbekleding belast kan worden door golven, namelijk door golfklappen, golfoploop en golfoverslag, afhankelijk van waar in de geometrie van de dijk een grasbekleding aanwezig is. Voor al deze belastingen is een machine beschikbaar om de situatie te kunnen nabootsen. Dit zijn de golfklapgenerator, de golfoploopsimulator en de golfoverslagsimulator. Een vierde manier om de sterkte van de grasbekleding bij golfoploop en -overslag te bepalen is het gebruikmaken van de graszodetrekker, waarmee de treksterkte van de graszode kan worden bepaald en worden vertaald naar een sterkte onder belasting door golfoploop- en overslag. De sterkte van een grasbekleding wordt met name bepaald door de worteldichtheid en de vegetatiesamenstelling. In tropische gebieden wordt ook wel gebruik gemaakt van vetivergras, dit wordt daar hoofdzakelijk gebruikt om de golfbelasting te verminderen
Wanneer een grasbekleding niet genoeg bescherming biedt wordt er gebruikgemaakt van een andere dijkbekleding zoals een steenzetting of een asfaltbekleding. De keuze van het materiaal hangt af van het hydraulische belastingniveau, dat afhangt van de vastgestelde veiligheidsnorm voor het betreffende dijktraject. Daarnaast spelen de kosten, de inpassingsmogelijkheden en het uiterlijk een rol in de bepaling van de bekleding. Wanneer één materiaal niet voldoende functievervulling geeft kan er een combinatie van materialen gebruikt worden om de dijk aan de functie te laten voldoen.
Behalve dat bij dijken vaak kolken te zien zijn die ontstonden bij doorbraken, worden er soms ook vijvers gegraven. Onder andere in China worden vijversystemen bij rivieren gebruikt voor de landbouw. In deze vijvers wordt aan aquacultuur gedaan en de watervoorraad kan ook gebruikt worden voor de irrigatie van gewassen. Dit soort constructies ligt meestal buitendijks. De belasting van de dijken wordt dankzij de vijvers lager doordat de rivier meer ruimte krijgt.
In 2018 is door het Nederlandse overheidsagentschap Rijkswaterstaat het "Handboek Dijkenbouw" uitgegeven. Dit boek beschrijft met de meest recente kennis het proces van ontwerp van versterking en nieuwbouw van dijken, alsmede de uitvoering.
Dijkversterking.
Dijken dienen periodiek getoetst te worden of ze nog aan de veiligheidseisen voldoen. Als dat niet het geval is, moeten ze versterkt worden. Is het probleem een hoogtetekort (omdat het maatgevend hoogwater hoger geworden is, of omdat de dijk ingeklonken is), dan moet de dijk verhoogd worden. Maar in de meeste gevallen worden dijken afgekeurd omdat zij niet voldoende stabiel zijn, d.w.z. het grondlichaam kan onder de druk van het water vervormen of bezwijken (er kunnen afschuivingen optreden). Veelal betekent dit dat de taluds van de dijk flauwer gemaakt moeten worden, of dat er een berm aangebracht moet worden. In geval van een te grote kans op piping of onderloopsheid wordt over het algemeen een brede berm van klei aan de binnenzijde aangebracht.
Bij bestaande dijken is vaak niet voldoende ruimte aanwezig om deze versterkingen uit te voeren door de bebouwing op en langs de dijk. De keus is dan om deze bebouwing te "amoveren" (=slopen), of met bijzondere technieken de versterking anders uit te voeren. Zo kan door de aanleg van verticale wanden van beton of een stalen damwand, of door dijkvernageling, mixed-in-place technieken, de geotechnische stabiliteit verbeterd worden, terwijl door het aanbrengen van een verticaal geotextiel piping kan worden tegengegaan.
In geval de dijkbekleding wordt afgekeurd, is de oplossing meestal het aanbrengen van een nieuwe bekleding. Bij het kiezen van het beste alternatief voor dijkversterking wordt (naast de kosten) vooral gekeken naar de ruimtelijke inpassing, hinder voor omwonenden en milieuaspecten.
Over het algemeen wordt (gewapend) beton niet gebruikt bij dijkversterkingen, omdat dit soort constructies nogal breukgevoelig zijn bij slappe grondlagen (die ongelijkmatig zakken).
Damwanden.
Dijken kunnen versterkt worden met behulp van een damwand; de damwand zorgt dat de dijk stabieler is. De waterdruk wordt (deels) overgenomen door de damwand, waardoor het binnentalud steiler kan worden of zelfs overbodig is. Damwanden worden in sommige gevallen gebruikt om de dijk hoger te maken. Een damwand kan ook dienen als stabilisator wanneer er werkzaamheden in de nabije omgeving plaatsvinden.
Geotextiel.
Geotextiel kan worden toegepast om piping te verminderen. Het wordt dan verticaal onder de binnenteen van een dijk aangebracht in de pipinggevoelige grondlaag. Soms wordt een geotextiel horizontaal aangebracht, dit gebeurt als de ondergrond niet stevig genoeg is om de dijk te dragen.
Versterken met cement.
Een dijk kan versterkt worden door het toevoegen van cement aan de binnentalud van de dijk. Dit gebeurt vooral bij slappe lagen. Door de toevoeging van cement kan deze laag moeilijker afschuiven. De laag dan vermengd met cement, Het cement kan wel gaan uitlopen na verloop van tijd. Het aanbrengen van deze grondverbetering is lastig, vandaar dat dit meestal gedaan worden in de vorm van "palen" (zie hieronder bij mixed-in-place).
Kwelscherm.
Onder een dijk stroomt water, wat ook wel een kwelstroom genoemd wordt. Wanneer er te veel kwel onder de dijk wegstroomt kan dit een dijk instabiel maken. Het kwelwater kan afgevoerd worden door middel van afwatersloten die binnendijks liggen. Om kwelstromen in dijken te verminderen kunnen kwelschermen geplaatst worden. Bij een gemiddeld of laag waterpeil in een rivier ondervinden dijken geen problemen door de kwelstroom, bij hoog water is de kwelstroom intensiever. Over het algemeen is kwel geen probleem voor de stabiliteit van de dijk, maar geeft wel overlast. Kwel wordt wel problematisch voor de veiligheid wanneer er zand meegevoerd wordt. Er ontstaan dan zandmeevoerende wellen. Dit verschijnsel wordt piping genoemd. Om kwel tegen te gaan worden afhankelijk van het type dijk en de ondergrond verschillende type kwelschermen gebruikt. Er kunnen stalen damwanden in de dijk geplaatst worden en cementinjecties vermengd met klei gegeven worden om de kwelstroom te verminderen. Dit zijn echter hele dure maatregelen en worden daarom zelden toegepast. Om piping tegen te gaan kunnen er verticale geotextielen bij de binnenteen van de dijk geplaatst worden en kan er een kleilaag aangelegd worden.
Mixed-in-place.
Deze methode wordt gebruikt in Scandinavië en Japan. In Nederland is ze voor het eerst in 2009 in gebruik genomen. Bij deze methode wordt de grond vermengd met cement in de vorm van een soort in de grond gemaakte palen. De mixed-in-place-methode zorgt voor bodemverbetering, wat de kans dat het binnentalud afschuift verkleint. Er kan bodemvervorming optreden wanneer het cement met het zand en de klei in de dijk vermengd wordt.
Tijdelijk verhogen.
In noodgevallen worden dijken soms verhoogd door het aanbrengen van "big bags" (zandzakken van 1 m3) of met water gevulde kunststof tijdelijke keringen.
Een voorbeeld van tijdelijke dijkverhoging zijn de maatregelen die de gemeente Oostende aan de Belgische Kust begin jaren 2010 nam. Op strategische plaatsen werden aanpassingen gedaan om de dijk met 30 centimeter te kunnen verhogen indien zich noodweer voordoet. Het brandweerkorps van de gemeente onderhoudt de dijk en zorgde voor de civieltechnische aanpassingen die nodig waren.
Onderhoud.
Dijken moeten onderhouden worden om hun functie te kunnen blijven vervullen. Dijken die bedekt zijn met gras dienen gemaaid te worden. Wanneer dit niet gebeurt kunnen ongewenste zaailingen zich vestigen op de dijk, wat schade kan opleveren door de wortels. Het maaien kan zowel machinaal als door middel van beweiding gebeuren. Voor de kwaliteit van de vegetatie is het belangrijk dat het maaisel wordt afgevoerd.
Bij dijken moet de bekleding om de zoveel tijd vervangen worden, afhankelijk van het soort bekleding en de belasting die de dijk te verduren heeft. Wanneer de bekleding te veel is beschadigd kan er gemakkelijker water doorheen stromen. Daarnaast moeten de taluds van een dijk hersteld worden om te zorgen dat deze niet te vlak worden. Dijken worden in de meeste landen geïnspecteerd op hun functionaliteit.
Om te controleren of een dijk onderhoud behoeft worden er controles uitgevoerd. Bij een dijkinspectie kunnen verschillende parameters zoals waterspanning, temperatuur en vochtgehalte gemeten worden. Hoe een inspectie verloopt verschilt per land. In het testcentrum de IJkdijk zijn toekomstige methodes getest die gebruikt kunnen worden.
De mechanische eigenschappen en afwijkingen in een dijk kunnen bijvoorbeeld met de hulp van micro-elektromechanische systemen (MEMS) opgespoord worden. Met behulp van infraroodcamera's kunnen bewegingen in een dijk, zoals kwelstromen en fauna, worden gedetecteerd aan de hand van het temperatuurverschil. Een andere methode om bij een dijkinspectie afwijkingen op te sporen en meten maakt gebruik van glasvezelkabels. Wanneer er iets in de dijk verandert, veranderen de impulsen die door de glasvezelkabel lopen en kan dit waargenomen worden. Daarnaast kunnen dijken geïnspecteerd worden met behulp van een laser. Deze laser maakt een tekening van de dijk, waardoor afwijkingen in de dijk, zoals gaten van de muskusrat, opgespoord kunnen worden. Daarnaast kan een dijk geïnspecteerd worden door het aanbrengen van sensoren in de dijk. Deze sensoren kunnen zaken als het vochtgehalte en de temperatuur van de dijk meten
Aftakeling van dijken.
Als golven tegen een dijk slaan treedt gemakkelijk erosie op. Door erosie kan een dijk instabiel worden en kan er verzakking optreden. Ook zal de afdeklaag zijn functie verliezen. Erosie begint sluipenderwijs. Golfslag, al dan niet gemengd met sediment en puin, slaat tegen de dijkbekleding, waardoor scheuren ontstaan die de constructie ondermijnen. Er ontstaan holtes die de aanzet zijn voor verdere erosie. De ondermijning neemt hierdoor toe. Bij erosie van de afdeklaag ontstaat er een poel met water. Dit water zal infiltreren in het dijklichaam. Indien als gevolg van ondermijning en infiltratie de dijk zijn stevigheid verliest vinden er verzakkingen plaats waardoor golfoverslag optreedt. De dijk zal vervolgens op een geërodeerde plek doorbreken.
De plaats waar de eerste erosie ontstaat valt in veel gevallen samen met de plek waar de impact van de golven het grootst is. Met behulp van een formule kan men berekenen waar als eerst erosie op een dijk optreedt.
"d"klap is de diepte waar de golf het eerste neerkomt onder de gemiddelde waterspiegel. "H"s is de hoogte die de golf heeft wanneer de teen (onderste deel buitentalud) geraakt wordt. α is de hellingshoek van het talud van de dijk. "S"op is de steilheid van de golf (golfhoogte gedeeld door golflengte).
Er bestaat een verband tussen de lengte van de erosieplek en de hoeveelheid materiaal van de dijk (erosievolume) die erodeert. Met behulp van een formule kan de hoeveelheid weggeslagen materiaal berekend worden. Vanuit de dijk kan erosie optreden door kwelstromen die door de dijk lopen. Het verhang in de dijk kan een waterdruk opleveren die erosie veroorzaakt. Dit wordt in de waterbouwkunde piping genoemd. Wanneer de waterstromen erosie horizontaal door de dijk heen veroorzaken ontstaan er kanaaltjes waar steeds meer water doorheen loopt. De aanwezigheid van holen van dieren, slecht afdekmateriaal, heterogeen materiaal en de aanwezigheid van boomwortels kunnen erosie van binnenuit versnellen.
Erosie kan ook ontstaan door snel stromend water dat onder de waterspiegel stukken dijk weg neemt. Het talud van de dijk wordt hierdoor instabieler. Wanneer er veel materiaal weggeslagen is kan dijkval ontstaan. Deze vorm van erosie is afhankelijk van de stroomsnelheid van het water of plaatselijke verstoringen in de waterstromen en de stevigheid van het afdekmateriaal van de dijk.
In perioden van droogte kan dijkverschuiving optreden. Als dijken uitdrogen worden ze instabiel. Het water zorgt niet meer voor de adhesie die de bodemstructuur intact moet houden. Wanneer een dijk zo verdroogt dat hij zijn stevigheid verliest kan hij wegschuiven. Dijkdoorbraak door verschuiving is vooral een risico bij veendijken. Een ander probleem is de bodemdaling die ontstaat door inklinking of activiteiten als zout- en gaswinning. Door de bodemdaling zal het grondwater lager komen te liggen, waardoor een dijk of kade kan uitdrogen. Geforceerde kunstmatige bodemdaling kan aardtrillingen veroorzaken die scheuren in een dijk veroorzaken.
Wanneer een dijk doorbreekt, ontstaat er een kolk of wiel. Zo'n doorbraakgat wordt diep in de bodem uitgesleten door het water dat met kracht door de bres in de dijk stroomt. Als de gaten buitendijks liggen, verlanden ze door de afzet van fluviatiel sediment of door sediment afgezet door de zee. Kolken die binnendijks liggen, verlanden minder snel, het verlandingsproces komt doorgaans pas op gang als de waterdiepte minder dan twee meter is.
Neveneffecten van dijken op de omgeving.
Dijken hebben invloed op de levenloze natuur, zoals de morfologie, hydrologie en microklimaat en op de levende natuur, zoals vegetatiepatronen en fauna. Sommige van deze effecten zijn positief en andere negatief.
Biodiversiteit.
Dijken kunnen naast een technische functie ook een ecologische functie hebben, omdat dijken voor de juiste omstandigheden voor bepaalde soorten flora zorgen. Doordat de vochtigheid van de bodem op een dijk varieert, is er een grote biodiversiteit wanneer een dijk ecologisch beheerd wordt. Op de helling kan een microklimaat ontstaan waardoor warmteminnende soorten zich er kunnen vestigen. Een specifiek microklimaat op dijken dat gunstig is voor de biodiversiteit ontstaat ook wanneer er bomen op een dijk geplant worden. Na verloop van tijd kan de dijkvegetatie uitbreiden naar het binnenland en buitendijks. Dit zorgt voor een grotere habitat voor bepaalde soorten fauna. Onderzoek aan rivierdijken in Nederland wijst uit dat door dijkversterking en andere aanpassingen zoals de wijze van beheer de diversiteit van de dijkvegetatie achteruit gaat. Ook het aanpassen van de rivierloop is debet aan een vermindering van de biodiversiteit.
In Taiwan is er onderzoek gedaan naar de effecten van constructies die voor een dijk aangelegd worden om golven te breken. Voor vissen bieden deze constructies vaak een goede schuil- en nestplaats. Dijken waar deze constructies geplaatst zijn vertonen een toename aan onderwaterleven. In snelstromende rivieren kunnen vissen er schuilen om wegspoelen te voorkomen. Op zeedijken kan diverse fauna een plek vinden zoals vogels, zeehonden, schelpdieren en overig waterleven.
Dijken liggen boven maaiveldhoogte en vormen daardoor een barricade voor bepaalde diersoorten. Zo kan paling hinder ondervinden wanneer een dijk de doorgang versperd. Soms krijgen deze dieren hulp van vrijwilligers die ze over de dijk zetten. Een fundamentelere oplossing is de aanleg van vistrappen, zodat de paling en andere vissen zelfstandig over de dijk kunnen komen. Dit levert minder verstoring op voor de fauna en verkleint de kans op predatie, omdat de dieren minder lang in hetzelfde stuk water hoeven te verblijven.
Doordat zeedijken soms grote hoeveelheden water op een bepaalde plaats in zee brengen verandert daar de samenstelling van het water. De hoeveelheid zoet water is er in de zomer hoger dan in de winter. Dit heeft invloed op de fytoplankton en macrofauna in het water. Ook afsluiting van een stuk water van de zee heeft invloed, de groei van de fytoplankton neemt daardoor af.
Dijkaanleg of versterking kan dus zowel positieve als negatieve effecten hebben op de biodiversiteit. Enerzijds kunnen dijken een barrière vormen voor bepaalde soorten, terwijl anderzijds een functie als ecologische verbindingszone soms tot de mogelijkheden behoort.
Hydrologie en bodem.
Dijken beïnvloeden de waterstand binnen- en buitendijks. Door de aanleg worden overstromingen verminderd, gebieden worden als het ware ontwaterd en lopen het gevaar te verdrogen. Watergangen die de omgeving nat hielden vervullen die functie na bedijking in veel mindere mate. Dit heeft tot geval dat bijvoorbeeld moeraslanden die beschermd zijn volgens de Conventie van Ramsar verdwijnen. Wanneer dijkaanleg de ontwatering van moerassen tot gevolg heeft, is dit in strijd met het verdrag.
Naast invloed op de waterstand hebben dijken ook invloed op de hoeveelheid stikstof die in de vorm van nitraat aanwezig is in water en bodem. Wanneer een rivier buiten zijn oevers treedt of de zee het land overstroomt zullen nitraten in de bodem filtreren. Na de aanleg van een dijk zal bij een overstroming een kleinere oppervlakte worden verrijkt met nitraten, maar in hogere concentraties dan in de natuurlijke situatie.
Dijken zijn van invloed op het bodemleven door onder andere het hogere vochtgehalte van de grond en de kwelstromen. Daarnaast heeft een dijklichaam meestal een andere bodemsamenstelling dan de omgeving.
Langs de rivier de Wisconsin in de Verenigde Staten is onderzoek gedaan naar de chemische samenstelling van de bodem langs rivierdelen met een dijk en stukken rivier zonder dijk. De + staat voor hoogste concentratie, 0 voor de waarde die ertussenin zit en − voor de laagste waarde. Bij = zijn de waarden gelijk.
Veranderingen in de bodemsamenstelling kunnen zorgen voor meer bodemactiviteit en voor hogere concentraties van microben. De hoeveelheid microben in een dijk is groter dan in het gebied ernaast. Concentraties microben liggen voor het merendeel van de soorten het laagst in niet omdijkte gebieden.
Rivierdijken hebben invloed op de rivierbodem. Zo kan na verloop van tijd de rivierbodem hoger komen te liggen. Het effect hangt af van de samenstelling van de rivierbedding, de stroomsnelheid van de rivier en de hoeveelheid sediment die de rivier vervoert.
Landschap.
Door de bouw van dijken zijn er bijzondere landschappen ontstaan. De aanleg van rivierdijken leidde tot uiterwaarden, wielen, tichelgaten en strangen. Oude dijken die geen functie meer hebben als waterkering worden vaak gezien als karakteristieke en cultuur-historisch belangrijke landschapselementen. Dat geldt ook voor een deel van de landschappen die mede door dijken zijn ontstaan, zoals rivierstranden, kommen, polders en droogmakerijen. Moderne zeedijken en rivierdijken worden doorgaans minder gewaardeerd. Uit een onderzoek van Alterra bleek dat Nederlanders dergelijke dijken wat belevingswaarde betreft niet hoger achten dan een afvalberg.
Dijken in Nederland.
Binnen Nederland zijn bestuurlijk gezien twee typen dijken: de primaire waterkeringen en regionale waterkeringen, die veelal secundaire waterkeringen worden genoemd. De primaire waterkeringen beschermen tegen het buitenwater, het water dat oncontroleerbaar kan stijgen zoals op zee, de grote rivieren, het Markermeer en het IJsselmeer. De regionale waterkeringen beschermen tegen het binnenwater in meren, boezems en kanalen. In het westen van Nederland zijn dit veelal boezemkaden. Onder de regionale keringen vallen ook slaperdijken. De veenkade van Wilnis is een voorbeeld van een regionale waterkering.
Soms fungeren dijken als onderdeel van een ecologische hoofdstructuur: zij vormen corridors voor fauna.
Soorten dijken.
Er zijn verschillende soorten dijken. Niet elke dijk heeft dan ook dezelfde functie. Enkele dijksoorten die gebruikt worden zijn:
Naar functie:
De hoogte van een dijk is zodanig dat de doorbraakkans aan de wettelijke eisen voldoet, deze eisen hangen af van het overstromingsrisico.
Naar bouwwijze:
Wanneer welke dijk gebruikt wordt hangt af van de functie die de dijk moet vervullen en van de omgeving. In West- en Noord-Nederland zijn veel veenkades aangelegd omdat die grondsoort daar veelvuldig voorkomt.
Onderhoud.
In Nederland is de beheerder van een dijk verantwoordelijk voor het onderhoud en moet de beheerder zorgen dat de dijk aan de wettelijke eisen voldoet. De overheid kan eisen stellen aan het onderhoud, de vorm en de manier van aanleg van een waterkering. Wanneer een waterkering in meer dan een provincie ligt, kunnen de Gedeputeerde Staten het onderhoud toewijzen aan een van de organen. Normaliter onderhouden de waterschappen de dijken.
Dijken die van boeren waren dienden door de boeren zelf onderhouden te worden. De hoeveelheid dijk die een boer in Nederland moest onderhouden werd vastgesteld aan de hand van het oppervlak van zijn land. De boeren deden dit onderhoud gezamenlijk. Dit leidde tot de vorming van de waterschappen. Vrijwel alle dijken zijn in beheer en onderhoud bij een waterschap. Alleen die waterkeringen waar niet direct mensen achter wonen (zoals de Afsluitdijk en de Brouwersdam) zijn in beheer bij Rijkswaterstaat. De meeste dijken worden eens in de paar jaar of eens per jaar gecontroleerd, afhankelijk van het overstromingsrisico.
In het kader van het IJkdijk project is onderzocht hoe dijken geautomatiseerd bewaakt kunnen worden. Een aantal remote sensing technieken wordt gebruikt, de overige systemen vinden nog geen praktische toepassing. In Nederland wordt aan de hand van gegevens van het KNMI een prognose gemaakt van het weer (regenval in Nederland en Duitsland, kans op extreem smeltwater); hiermee maakt Rijkswaterstaat een prognose van de te verwachten waterstand langs te dijken. Als dit problemen zou kunnen opleveren wordt dijkbewaking ingesteld.
Samenwerking met België.
Bij primaire waterkeringen waar zowel België als Nederland belang bij hebben wordt er samengewerkt bij het dijkonderhoud en de verzwaring van dijken. De voornaamste samenwerking vindt plaats op het gebied van de Scheldekeringen.
Dijken in België.
In België zijn de waterbeheerders verantwoordelijk voor het onderhoud en de aanleg van dijken.
Dijken in Brits-Columbia.
In Brits-Columbia wijkt de definitie van dijk af. Volgens de "dike maintaince act" valt alles wat gebruikt wordt ter voorkoming van overstromingen onder de categorie dijk, dus ook dammen, sluizen, afvoerpijpen en constructies voor drainage. In Canada is de gouverneur van een district verantwoordelijk voor het onderhoud en de aanleg van dijken. Een uitzondering hierop zijn dijken die in privaat bezit zijn, de eigenaar is dan verantwoordelijk voor het dijkonderhoud. De dijken worden geïnspecteerd door een dijkinspecteur. De dijkinspecteur kan aanwijzingen geven aan de dijkbeheerder/eigenaar dat de dijk gerepareerd moet worden.

</doc>
<doc id="31856" url="https://nl.wikipedia.org/wiki?curid=31856" title="Ringdijk">
Ringdijk

Een ringdijk is een dijk die rondom om een bepaald gebied of meestal een droogmakerij ligt. Hij wordt ook wel aangeduid als "omringdijk". Nederlandse ringdijken zijn tegenwoordig altijd secundaire waterkeringen, maar in het verleden kwamen ook ringdijken als primaire waterkering voor, bijvoorbeeld de ringdijk die rond het eiland Schouwen werd aangelegd.
Voorbeelden:
Overige.
Een ringdijk moet niet verward worden met een dijkring. Een dijkring is een bestuurlijke term voor een bepaald gebied dat door een primaire waterkering omsloten wordt.

</doc>
<doc id="31858" url="https://nl.wikipedia.org/wiki?curid=31858" title="Geoïde">
Geoïde

De geoïde is het oppervlak op gemiddeld zeeniveau, waar dezelfde zwaartekrachtspotentiaal (inclusief de potentiaal van de middelpuntvliedende kracht door de draaiing van de Aarde) heerst: het equipotentiaalvlak. Zonder getijden en/of wind zou dit oppervlak op oceanen samenvallen met het vaste zeeniveau.
Dit vlak staat in elk punt loodrecht op de richting van de zwaartekracht en ligt dus overal waterpas. Het is het referentievlak waar hoogtemetingen van het topografisch oppervlak aan gerelateerd worden. Door allerlei invloeden, zoals de aanwezigheid van bergen op land en troggen in de oceanen, verschillen van dichtheid van de massa in het inwendige van de aarde, staat de zwaartekracht niet exact loodrecht op een geïdealiseerd model van de aarde, de afgeplatte bol, of oblate sferoïde. De geoïde heeft over de hele aarde gemeten veel bulten en dalen, veroorzaakt door bovengenoemde invloeden.
Relatie.
De relatie tussen het topografisch oppervlak, de geoïde en de referentie-ellipsoïde wordt vastgelegd door:
Daarin is:
De geoïde wordt als referentievlak voor orthometrische hoogten gebruikt. Deze hoogten worden in veel landen gebruikt voor het nationaal hoogtestelsel. Uit waterpasmetingen (en zwaartekrachtmetingen) kunnen deze orthometrische hoogten worden bepaald. In Nederland worden hoogten gemeten ten opzichte van Normaal Amsterdams Peil (NAP). Dit kwam van oorsprong overeen met de geoïde, maar doordat het nulpunt van het NAP niet helemaal gelijk is aan gemiddelde zeeniveau, er in de loop van de tijd een lichte bodembeweging heeft plaatsgevonden en meetonnauwkeurigheden, komen de NAP-hoogten nu niet meer helemaal overeen met orthometrische hoogten.
Geoïdehoogten zijn de hoogten tussen de geoïde en een referentie-ellipsoïde, bijvoorbeeld WGS84, ETRS89, Bessel of Hayford.
Waarom is de geoïde nodig?
De geoïdehoogte "N" is de afstand tussen de geoïde en een referentie-ellipsoïde. Met GPS meet men hoogten ten opzichte van de referentie-ellipsoïde. Omdat in Nederland alle hoogten worden uitgedrukt in het NAP, moeten de ellipsoïdische hoogten "h" uit de gps-meting worden omgerekend naar NAP-hoogten "H", volgens de relatie "H = h - N". Standaard voeren gps-ontvangers deze berekening zelf uit, gebruikmakend van de waarden van "N". In Nederland ligt de geoïde op een afstand oplopend van 40 meter in Noord-Oost Groningen tot 46 meter in Zuid-Limburg boven de WGS84-ellipsoïde, die standaard gebruikt wordt voor gps-positiebepaling. 
In het verleden kon de geoïde slechts bepaald worden door astronomische waarnemingen (bepaling van de afwijkingen van de verticaal) of door zwaartekrachtmetingen (bepaling van de anomalieën van de zwaartekracht). Beide type waarnemingen kunnen slechts op het vasteland uitgevoerd worden. Tegenwoordig kan men door waarneming van de variaties van bepaalde loopbaanparameters van kunstmatige satellieten een "wereldwijde geoïde" bepalen. Deze wordt opgegeven ten opzichte van de ellipsoïde WGS84. Hierdoor ontstaan wereldwijde geodetische datums.
Recente ontwikkelingen.
In 2002 lanceerde de Amerikaanse ruimtevaartorganisatie NASA de missie Grace, waarbij twee satellieten de verschillen in zwaartekracht meten door variaties in hun onderlinge afstand te bepalen. De Europese Ruimtevaartorganisatie ESA lanceerde op 17 maart 2009 de zeer gevoelige precisiesatelliet GOCE (Gravity Field and Steady State Ocean Circular Explorer) met drie paar nauwkeurige versnellingsopnemers aan boord. De satelliet cirkelde tot 11 november 2013 op ca. 250 km hoogte boven de aarde. De lancering stond gepland voor september 2008 vanaf de basis Plesetsk in Noord-Rusland, maar was door problemen met de Breeze-KM-trap van de raket uitgesteld. Door een combinatie van geavanceerde positiebepaling en kalibreerbare versnellingsopnemers denkt men de geoïde met een precisie van 2 cm te kunnen bepalen bij een horizontale resolutie van 100 km. De beperkte horizontale resolutie maakt voor detailmetingen nog steeds de ouderwetse metingen op land nodig.

</doc>
<doc id="31872" url="https://nl.wikipedia.org/wiki?curid=31872" title="Aardbevingen">
Aardbevingen



</doc>
<doc id="31887" url="https://nl.wikipedia.org/wiki?curid=31887" title="Lijst van termen in de aardwetenschappen">
Lijst van termen in de aardwetenschappen

De hieronder vermelde termen en begrippen worden alle gebruikt in de aardwetenschappen. De lijst is verre van compleet. De verscheidenheid aan aardwetenschappelijke termen en begrippen is te groot.
Deze lijst vermeldt niet:

</doc>
<doc id="31889" url="https://nl.wikipedia.org/wiki?curid=31889" title="Malazgirt (stad)">
Malazgirt (stad)

Malazgirt (of "Manzikert") is een plaats gelegen in het oosten van Turkije en telt 23.697 inwoners (2000).
Het gelijknamige district heeft 68.990 inwoners (2000) en is een van de zes districten van de provincie Muş.
In 1071 brachten de Seltsjoeken onder aanvoering van Alp Arslan in de slag bij Manzikert de Byzantijnen een nederlaag toe, wat het begin inluidde van de immigratie van Turkse volkeren in Anatolië.

</doc>
<doc id="31891" url="https://nl.wikipedia.org/wiki?curid=31891" title="Erik-Jan Zürcher">
Erik-Jan Zürcher

Erik Jan Zürcher (Leiden, 15 maart 1953) is een Nederlandse taalkundige en emeritus hoogleraar Turkse talen en culturen aan de Universiteit Leiden.
Zürcher studeerde Arabisch, Turks en Perzisch en heeft daarna Turks en Perzisch gedoceerd aan de Katholieke Universiteit Nijmegen, thans Radboud Universiteit. In 1984 promoveerde hij op het proefschrift "The Unionist Factor. The Role of the Committee of Union and Progress in the Turkish National Movement (1905-1926)".
Hij schreef "Turkey. A Modern History" dat door hemzelf in het Nederlands is vertaald als "Een geschiedenis van het moderne Turkije". Van dit boek zijn vertalingen in het Turks ("Modernleşen Türkiye'nin Tarihi"), Grieks, Hebreeuws, Arabisch, Italiaans en Indonesisch verschenen. De Turkse vertaling is inmiddels aan zijn dertigste druk toe. In 2003 verscheen een nieuwe versie van dit standaardwerk in het Engels, uitgebreid met de meest recente ontwikkelingen in Turkije.
In juni 2005 ontving Zürcher uit handen van de Turkse ambassadeur Tacan Ildem de Medal of High Distinction, een hoge Turkse onderscheiding. Hij kreeg die als blijk van waardering voor zijn wetenschappelijke publicaties over de Turkse geschiedenis. In de bijgevoegde oorkonde van de toenmalige Turkse minister van buitenlandse zaken Abdullah Gül werd hij er met name om geprezen dat hij door het bestrijden van 'misvattingen' en 'vooroordelen' met betrekking tot Turkije een eventuele toetreding van dat land tot de Europese Unie dichterbij heeft gebracht. In mei 2016 besloot hij de onderscheiding terug te geven. In een opiniestuk in NRC Handelsblad gaf hij aan daarmee afstand te nemen van zijn eerdere opvatting dat Turkije lid zou kunnen worden van de Europese Unie. Het beleid van de Turkse regering heeft hem van mening doen veranderen.
Van april 2008 tot november 2012 was hij directeur van het Internationaal Instituut voor Sociale Geschiedenis (IISG) te Amsterdam. Als Turkije-deskundige is hij vaak te gast in televisie- en radioprogramma's. Op 25 augustus 2018 kreeg hij door de loco-burgemeester van Leiden een koninklijke onderscheiding uitgereikt. Hij werd geridderd in de Orde van de Nederlandse Leeuw.
Hij is de zoon van Erik Zürcher, oud-hoogleraar in de geschiedenis van Oost-Azië aan de Rijksuniversiteit Leiden.

</doc>
<doc id="31893" url="https://nl.wikipedia.org/wiki?curid=31893" title="Zürcher">
Zürcher



</doc>
<doc id="31897" url="https://nl.wikipedia.org/wiki?curid=31897" title="Bruce Welch">
Bruce Welch

Bruce Welch, geboren als "Bruce Cripps" (Bognor Regis (Sussex), 2 november 1941), is een Engelse gitarist, componist en producer. Als slaggitarist van The Shadows bepaalde hij, samen met Hank B. Marvin, hun unieke sound. Hij was reeds miljonair (in Engelse ponden) toen hij 24 was.
Hij was een buitenechtelijk kind dat zijn vader nauwelijks heeft gekend. Zijn moeder overleed aan tuberculose toen hij vijf was. Bruce werd opgevoed door een tante in Chester-le-Street en Newcastle upon Tyne. Zijn artiestennaam "Welch" is de familienaam van zijn moeder.
Samen met zijn schoolvriend Hank B. Marvin trok hij, op 16-jarige leeftijd, vanuit Newcastle naar Londen om het daar te gaan maken in de muziekbusiness. Ze gingen naar de "Two I's Coffee Bar", toentertijd het mekka van de Londense muziekscene, om deel te nemen aan een wedstrijd waarin ze als derde eindigden. Nadat ze besloten hadden nog een nacht in de stad te blijven, ontmoetten ze de volgende dag de manager van Cliff Richard, die hun vroeg om hem muzikaal te begeleiden.
Naast de componist van een aantal "Cliff Richard and The Shadows"-hits is Welch ook de ontdekker van Olivia Newton-John, tijdens een tournee door Australië. Hij werd haar producer en schreef voor haar "Please Mr. Please", dat in de Verenigde Staten op nummer één kwam. Voor dat nummer schreef hij ook het arrangement en hij componeerde voor haar "Banks of the Ohio", dat een hit werd. Hij was lid van de groep Marvin, Welch &amp; Farrar.
Midden jaren zeventig was hij verantwoordelijk voor de productie van Cliff Richards elpee "I'm Nearly Famous" en enkele van zijn grootste hits, zoals "We Don't Talk Anymore", "Devil Woman" en "Miss You Nights".

</doc>
<doc id="31900" url="https://nl.wikipedia.org/wiki?curid=31900" title="Eline">
Eline

Elin, Eline of Elien is een Scandinavische voornaam voor vrouwen. Het is een variant op Helena, dat in het Grieks "fakkel" of "de stralende" of "de schitterende" betekent. In de Griekse mythologie was ze de mooiste vrouw van de wereld, die door de Trojaanse prins Paris ontvoerd werd. Volgens de mythologie begon hierdoor de Trojaanse Oorlog.
De naam is ook mogelijk een afleiding van Ele/Ale ("adel") of Elia (Hebreeuws voor "hoogte", "verhevenheid").

</doc>
<doc id="31901" url="https://nl.wikipedia.org/wiki?curid=31901" title="Laurens (voornaam)">
Laurens (voornaam)

Laurens is een voornaam, afgeleid van het Latijnse Laurentius. 

</doc>
<doc id="31905" url="https://nl.wikipedia.org/wiki?curid=31905" title="Primaire waterkering">
Primaire waterkering

Een primaire waterkering is in Nederland een dijk die beschermt tegen het buitenwater, zoals vastgelegd in de Waterwet. In Nederland waren in 2001 3585 km primaire waterkeringen. 
De kaden die gebieden in Limburg beschermen tegen de Maas vallen sinds 2006 ook onder de primaire waterkeringen.
Het beheer van deze dijken is in Nederland voor het eerst integraal geregeld in de Wet op de waterkering van 15 januari 1996. Deze wet is inmiddels opgegaan in de Waterwet. In de Wet op de Waterkering was Nederland ingedeeld in 57 dijkringgebieden en 27 verbindende waterkeringen. Verbindende waterkeringen zijn dijken, dammen en constructies die verder landinwaarts gelegen dijkringgebieden beschermen. Voorbeelden van verbindende waterkeringen zijn:
Een dijkringgebied is een gebied omgeven door een primaire waterkering, zoals dijken, duinen, technische kunstwerken en hoge gronden. Hoge gronden zijn gebieden die van nature ruim boven hoogwater liggen. Voorbeelden zijn de Veluwe, de Utrechtse Heuvelrug en het Rijk van Nijmegen. De waterkeringen van een dijkringgebied kunnen ook keringen zijn die alleen bij doorbraak van andere dijken aan water liggen, zoals slaperdijken.
Elk dijkringgebied heeft een normfrequentie voor de waterstand waartegen de waterkeringen bestand moeten zijn. De normfrequentie is bepaald op basis van het advies van de Deltacommissie. De normfrequentie is afhankelijk van de aard van de bedreiging (rivier, zee, meer), de omvang en het belang van het gebied. De verbindende waterkering hebben een normfrequentie gelijk aan de hoogste van de normfrequenties van de te beschermen dijkringgebieden.
Dit systeem van normfequenties is in 2017 vervallen, en vervangen door een toelaatbare overstromingskans. Deze is gebaseerd op het overstromingsrisico. Deze kans geldt per dijkvak, dus zijn ook de dijkringen niet meer relevant. 
Naast primaire waterkeringen is er binnen dijkringgebieden vaak een stelsel van regionale keringen die veelal - abusievelijk - secundaire waterkeringen of boezemkaden worden genoemd.

</doc>
<doc id="31906" url="https://nl.wikipedia.org/wiki?curid=31906" title="Kim Jong-il">
Kim Jong-il

Kim Jong-il of Kim Chŏngil (Hangul: ; Hanja: ; Vjatskoje, 16 februari 1942 (Juche 31) – omgeving van Pyongyang, 17 december 2011 (Juche 99)), tijdens zijn jeugd bekend als Joeri Irsenovitsj Kim (Russisch: ), was van 1994 tot zijn overlijden in 2011 de leider van Noord-Korea. Hij was voorzitter van de Nationale Defensiecommissie, secretaris-generaal van de Koreaanse Arbeiderspartij en opperbevelhebber van het Koreaanse Volksleger. In al deze functies was hij de opvolger van zijn vader, Kim Il-sung.
Kim Jong-il werd in Noord-Korea veelal aangeduid als "de Geliefde Leider", ter onderscheiding van zijn vader, die "de Grote Leider" genoemd werd. Ook "de Generaal" was een veelgebruikte titel. Bijzonder is dat Kim de eerste leider ooit in de gehele communistische wereld was die zijn vader opvolgde als leider van het land.
Levensloop.
De meeste historici in het buitenland menen dat Kim Jong-il in 1941 geboren werd in een legerkamp vlak bij de stad Chabarovsk in het Russische Verre Oosten. Zijn vader Kim Il-sung was een belangrijk figuur onder de Koreaanse revolutionaire strijders die naar Rusland verbannen of gevlucht waren. De moeder van Kim was Kim Il-sungs eerste vrouw, Kim Jong-suk.
De Noord-Koreaanse autoriteiten houden er een geheel andere lezing op na. De staat zegt dat Kim in 1942 werd geboren op 152 m hoogte op de flanken van Korea's hoogste berg, de (vulkaan) Paektu. Voorafgaande aan zijn geboorte zou er een zwaluw reeds al zingend voorspeld hebben dat de Grote Leider eraan kwam. Daarnaast zou er bij zijn geboorte een dubbele regenboog boven de stad zijn verschenen en gingen in heel het land, midden in de winter, de bloemen bloeien. Naar aanleiding van zijn geboorte zou ook een nieuwe ster aan de hemel zijn verschenen.
Toen de Tweede Wereldoorlog in 1945 eindigde, was de jonge Kim drie jaar oud. Zijn vader keerde in september van dat jaar naar Pyongyang terug en hij volgde een tijd later met de rest van zijn gezin. Een tijdlang woonden ze in de hoofdstad, waar in 1947 zijn jongere broer Shura Kim door verdrinking omkwam en in 1949 zijn moeder Jong-suk in het kraambed overleed.
Wat betreft zijn opleiding zijn er weer verschillen tussen de lezing van de Koreaanse autoriteiten en de algemeen aangenomen lezing van historici. Waar men in Noord-Korea leert dat Kim in Pyongyang naar school ging, wordt in het buitenland aangenomen dat zijn vader hem tijdens de Koreaanse Oorlog naar het veilige China stuurde om daar onderwijs te volgen. Daarna zou hij aan de Kim Il-sung-Universiteit politieke economie gestudeerd hebben. Toen hij daar in 1964 summa cum laude afstudeerde, zat zijn vader al stevig in het zadel als de Grote Leider van het land. Later zou Kim ook nog op Malta Engels hebben gestudeerd.
De jonge Kim maakte snel carrière bij de Koreaanse arbeiderspartij, waar hij onder meer werkte bij het politbureau van de partij. Zijn vader was ondertussen hertrouwd en had een tweede zoon gekregen. Lange tijd bestond er grote rivaliteit tussen Kim Jong-il en zijn halfbroer Kim Pyong-il. Uiteindelijk is de strijd in het voordeel van Kim Jong-il beslecht en is Kim Pyong-il "weggepromoveerd" naar ambassades in het buitenland. Sinds 2015 is Pyong-il ambassadeur voor Noord-Korea in Tsjechië, daarvoor was hij zeventien jaar ambassadeur in Polen.
Kim Jong-il steeg ondertussen verder in rang, waarbij hij onder meer minister van Cultuur werd. In 1977 werd Kim Jong-il aangewezen als opvolger van zijn vader. Toen in 1980 het zesde partijcongres werd gehouden, had Kim Jong-il zijn positie als leider van de arbeiderspartij stevig in handen, met belangrijke posten in het secretariaat en het politbureau van de partij.
Vanaf het begin van de jaren 80 begon de overheid een persoonlijkheidscultus op te bouwen rond de "Geliefde Leider" en langzamerhand werd hij een zeer machtig persoon in het land.
Hoewel hij nooit in het leger heeft gezeten, werd hij in 1991 benoemd tot hoogste officier van het leger. In 1992 verklaarde zijn vader dat Kim de leiding had over alle binnenlandse aangelegenheden.
Overname van de macht.
Nadat zijn vader in 1994 op 82-jarige leeftijd was overleden, nam Kim Jong-il de leiding over het land, de partij en de overheid over. Hij werd echter niet tot president benoemd: zijn vader werd daarentegen benoemd tot "Eeuwig president van de Republiek". In 1998 werd door de autoriteiten de post van voorzitter van de Nationale Defensiecommissie de hoogste post van het land genoemd, waarmee Kim Jong-il feitelijk staatshoofd was geworden.
Het land beleefde ondertussen zware tijden. Door de ineenstorting van de Sovjet-Unie was het land een belangrijke bondgenoot kwijt en daarmee een leverancier van goedkope grondstoffen. De opkomst van de vrije markt in China betekende dat dit land steeds minder graag goedkoop met Noord-Korea wilde handelen. Dit betekende een ineenstorting van de Noord-Koreaanse economie. Het leidde tot een tekort aan voedsel en grondstoffen in het land. In 2000 kwamen er berichten over massale ernstige gevallen van hongersnood naar buiten; berichten die in de daaropvolgende jaren steeds weer opnieuw zouden opduiken.
Hoewel Kim Jong-il af en toe verklaarde dat hij economische hervormingen wilde doorvoeren zoals Deng Xiaoping, gebeurde er in het land vrijwel niets. De relatie met Zuid-Korea werd echter wel beter en in 2000 bezocht de Zuid-Koreaanse leider Kim Dae-jung het land. In de tijden erna zijn er wel kleine hervormingen doorgevoerd om de economie van het land weer op peil te krijgen.
In dezelfde tijd ontstond er ook een licht verbeterde relatie met de Verenigde Staten: Madeleine Albright bezocht Kim in 2000 en besprak met hem vraagstukken over de nucleaire spanningen op het Koreaanse schiereiland. Kim beloofde van de ontwikkeling van kernwapens af te zien en de VS beloofden mee te betalen aan de bouw van een kerncentrale in het land. Zover is het echter nooit gekomen en na de verkiezing van George Bush als president van de VS is de relatie met dat land weer hard achteruitgegaan.
Ondanks deze binnenlandse en buitenlandse problemen zat Kim nog tot zijn overlijden stevig in het zadel. Zijn vader en hij hebben het land tot een "perfecte" dictatuur gemaakt, waarin oppositie vrijwel uitgesloten is. Hij werd opgevolgd door zijn jongste zoon, Kim Jong-un. Diens oudere broers Kim Jong-nam en Kim Jong-chul werden niet geschikt geacht.
Titels van Kim.
In de enorme persoonscultus die rond Kim heerst, heeft hij veel officiële bijnamen gekregen, een aantal daarvan zijn:
Geruchten over ziekte en dood.
"Kim Jong-il is in 2003 overleden aan suikerziekte", schreef Toshimitsu Shigemura - verbonden aan de prestigieuze Waseda-universiteit van Tokio - in zijn boek "The True Character of Kim Jong-il". Als dat echt waar is, heeft een dubbelganger Vladimir Poetin en Hu Jintao ontvangen als staatshoofd, wordt daar in de berichtgeving op internet aan toegevoegd. Tegen een verslaggever van "The Sunday Times" zei Shigemura: "Medewetenschappers lachen me uit, maar leidende figuren bij inlichtingendiensten denken dat ik weleens gelijk kan hebben." In zijn boek schreef Shigemura ook dat een in Japan gemaakte stemanalyse van Kim Jong-il - tijdens een ontmoeting met de toenmalige Japanse premier Junichiro Koizumi in 2004 - niet conform een eerdere authentieke opname was. Zuid-Koreaanse experts zijn van mening dat Kims voorkomen is veranderd, maar dat zou komen door vermageringskuren en een gematigd alcoholgebruik. Anderen wijzen erop dat de Kim van voorheen cognac dronk en de latere rode wijn. Berichten als deze verschenen wereldwijd in de media.
In september 2008 staken geruchten de kop op dat Kim Jong-il ernstig ziek was. Hij was namelijk niet op een parade verschenen ter gelegenheid van de zestigste verjaardag van het land. Een Zuid-Koreaanse krant schreef dat hij op 22 augustus in elkaar was gezakt. Zuid-Koreaanse media meldden dat begin september 2008 vijf Chinese artsen naar Noord-Korea waren vertrokken. Kim zou lijden aan een hartkwaal en diabetes. De Zuid-Koreaanse regering beweerde na de geruchten, dat Kim een beroerte had gehad, maar Noord-Korea ontkende dat er iets aan de hand was.
Overlijden.
Op 17 december 2011 overleed Kim Jong-il aan een hartaanval tijdens een treinreis, zo maakte de Noord-Koreaanse staatsomroep op 19 december 2011 bekend. Enkele dagen na zijn dood werd door buitenlandse bronnen getwijfeld aan de doodsoorzaak en werd er bericht dat hij mogelijk thuis was overleden aan de gevolgen van een slepende ziekte. Op 28 december, na drie dagen nationale rouw, werd hij met veel ceremonieel begraven, gadegeslagen door ogenschijnlijk sterk geëmotioneerde burgers langs de stoet. Op deze dag lag het openbare leven in heel het land plat tijdens drie minuten stilte.
Staatsmedia kondigden aan dat het lichaam van Kim permanent opgebaard zal worden in het Kumsusan-mausoleum in Pyongyang, naast dat van zijn vader. Ook zouden er herdenkingstorens voor Kim Jong-il worden gebouwd en wordt zijn verjaardag, 16 februari, omgedoopt tot 'Dag van de Schijnende Ster'.
Op 15 februari 2012 kreeg hij postuum de eretitel 'Opperbevelhebber'. De officiële verklaring was dat hij het leger van zijn land "langs het pad van overwinning en glorie" had geleid. Ook heeft hij "een onsterfelijke bijdrage geleverd aan de wereldvrede en stabiliteit", aldus het staatspersbureau KCNA. Op 12 april 2012 werd Kim uitgeroepen tot "eeuwig algemeen secretaris van de Arbeiderspartij".

</doc>
<doc id="31907" url="https://nl.wikipedia.org/wiki?curid=31907" title="Rijsel">
Rijsel

Rijsel (Frans: Lille) is een stad in Noord-Frankrijk nabij de grens met België aan de rivier de Deule. Het is de hoofdstad van Frans-Vlaanderen en van het Noorderdepartement, als ook van de regio Hauts-de-France.
De gemeente telde inwoners per maar vormt samen met steden als Roubaix, Villeneuve-d'Ascq en Tourcoing een van de vier grootste agglomeraties van Frankrijk, de "Europese metropool Rijsel" met 1.106.885 inwoners in 2007 en 1.143.572 inwoners in 2016.&lt;br&gt; Rijsel ligt 25 km ten zuidwesten van de Belgische stad Kortrijk, waarmee het een transnationaal Eurodistrict vormt: de Frans-Belgische Eurometropool Rijsel-Kortrijk-Doornik. Op die manier is Rijsel, in bredere zin, met ook de omgeving van Kortrijk en Moeskroen in België, het centrum van een dichtbevolkte regio met circa 2,1 miljoen inwoners.
Rijsel heeft vanouds industrie, meest textiel, en is een universiteitsstad met een regionale functie, met name met de Universiteit van Rijsel en de Katholieke Universiteit Rijsel.
Naam.
De stad is gesticht onder de Latijnse naam "Ad Insulam", die letterlijk ‘op/bij het eiland’ betekent. Dit werd in het Middelfrans vertaald als "à l’isle" en in het Middelnederlands, met gebruik van het Romaanse leenwoord, als "ter ijs(s)el" (uitspraak [tər i:səl]). In beide talen trad verkeerde woordscheiding op. Dat gaf in Nieuwfrans "à Lille" en in Nieuwnederlands "te Rijsel" (met de klankwettige ontwikkeling van Middelnederlands [i:] tot Nieuwnederlands [ɛɪ]; de uitspraak in het Frans-Vlaams heeft nog steeds een [i]-klank, "Rysel"). Beide namen zijn ongeveer even oud.
Op grond van de misvatting dat de Franse naam van de stad afkomstig zou zijn van het Latijnse "lilium", dat "lelie" betekent, is de lelie sinds 1199 op het wapenschild terug te vinden.
De Franse naam heeft ook niets met de Vlaamse plaatsnamen Lille en Lillo te maken, die beide naar "lindelo" verwijzen.
Spellingsvariant.
De stad is in Vlaanderen voornamelijk bekend als "Rijsel" (of in de oudere Nederlandse spelling "Rijssel") en in Nederland onder de Franse naam "Lille". De Nederlandse schrijfwijze is met één -s-. De vroeger in Nederland gebruikelijke schrijfwijze ‘Rijssel’, met dubbel -ss-, is in onbruik geraakt. 
In Nederland vindt men de oude schrijfwijze 'Rijssel' nog terug in de familienaam "Van Rijssel".
Geschiedenis.
Rijsel is vermoedelijk ontstaan uit een villa van de graven van Vlaanderen. Deze groeide in de 11e eeuw uit tot het "castellum Islense", het latere Hôtel de la Salle. In deze versterking verschanste graaf Boudewijn V van Vlaanderen zich in 1054, toen keizer Hendrik III tegen hem optrok. Het volgende jaar stichtte Boudewijn met zijn vrouw Adela van Mesen het seculiere Sint-Pieterskapittel, dat hij in 1066 een groot charter verleende.
Rijsel werd de hoofdstad van Rijsels-Vlaanderen, het zuidelijke deel van het graafschap Vlaanderen. In 1297 werd de stad ingenomen door het Franse leger, na verwoede gevechten waarbij de inwoners zich wegens gebrek aan proviand overgaven. Na de slag bij Pevelenberg in 1304 werd Rijsel, samen met de rest van Picardisch Vlaanderen een deel van Frankrijk, tot de streek in 1369 als huwelijksgeschenk aan Filips de Stoute geschonken werd. In de 16e eeuw werd het hoofdzakelijk rooms-katholiek gebleven Rijsel herhaaldelijk bestookt door protestantse rebellen uit Moeskroen (de zogenaamde Hurlus).
In 1667 werd de streek door de Franse koning Lodewijk XIV belegerd en ingenomen, tegen de wil van haar Spaansgezinde bewoners. Van 1708 tot 1713 was de streek in handen van Nederlandse troepen maar werd bij het verdrag van Utrecht aan Frankrijk teruggegeven. Na de Franse Revolutie lag de stad in de frontlinie en werd zij aangevallen vanuit de Oostenrijkse Nederlanden. Het beleg mislukte en de Franse generaal Dumouriez zag de kans de gehele Zuidelijke Nederlanden te veroveren.
In de 19e eeuw kenden Rijsel en omstreken een snelle bevolkingsstijging door industrialisatie. De textielindustrie trok veel immigranten aan, vooral Vlamingen en Polen. De stad stond bekend als "het Manchester van Frankrijk". Het van oudsher rooms-katholieke Rijsel, waar in 1881 het Eerste Internationale Eucharistische Congres werd gehouden, werd een 'linkse' stad. In 1888 componeerde Pierre De Geyter er de Internationale, en in 1896 werd Gustave Delory er de eerste socialistische burgemeester van een Franse stad.
Tijdens de Eerste Wereldoorlog had de stad zwaar te lijden van bombardementen. Een groot deel van het stadscentrum werd door brand verwoest. De ineenstorting van de textielhandel na 1929 zorgde voor grote armoede in Rijsel. Toen na 1980 een nieuwe crisis in de textielindustrie, maar ook een crisis in de metaalindustrie en het stopzetten van de steenkolenwinning in het hele "Département du Nord" voor grote werkloosheid zorgden, koos de stad voor uitbreiding van de dienstenindustrie. Na 2000 begonnen de bevolkingscijfers weer te stijgen. Nadat het inwonertal tussen 1936 en 1982 daalde van 240.747 tot 168.424, ondanks de aanhechting van Hellemmes en Lomme, was het in 2004 weer gestegen naar 226.800.
Economie.
Rijsel is van oudsher een kruispunt geweest van autowegen, waterlopen en spoorwegen, waardoor de stad zich tot economisch centrum kon ontwikkelen. In de 18e en 19e eeuw was het daarnaast de textielindustrie die Rijsel deed uitgroeien tot 'het Manchester van Frankrijk', zowel in positieve als negatieve zin. In deze periode kende Rijsel namelijk niet alleen een bloeiende economie, maar ook bijbehorend enkele sloppen- en krottenwijken waar de leefomstandigheden vaak slecht waren.
Het toerisme draagt bij aan de florerende economie. In 2004 bezochten 9 miljoen toeristen de stad en zorgden 1,4 miljoen toeristen voor in totaal 2,4 miljoen overnachtingen.
In 2009 telde Rijsel 8.341 ondernemingen, waarvan 8,86% in de industrie, 33,92% in de handel en 57,22% in de dienstensector.
Cultuur.
In 2004 was de stad samen met Genua de culturele hoofdstad van Europa. Er bevinden zich diverse musea in de stad, waaronder het Palais des Beaux-Arts, een van de grootste kunstmusea van Frankrijk.
Rijsel is verder de zetel van het gelijknamige in 1913 gestichte rooms-katholieke bisdom Rijsel. De Christ Church Lille is een (Engelstalige) Anglicaanse kerk.
Architectuur.
In veel huizen in Rijsel zijn zowel Franse als Vlaamse invloeden te herkennen. Zo is er vaak gebruikgemaakt van rode en bruine baksteen, iets wat in Frankrijk een stuk minder gebruikelijk is dan in België. Ook zijn er veel wijken, in het bijzonder in groter Rijsel, waar rijtjeshuizen niet ongewoon zijn. Deze in Frankrijk ongewone kenmerken maken van Rijsel wat architectuur betreft tot een overgangstad tussen de Franse bouwstijl en die van Vlaanderen, Nederland en Engeland.
Bezienswaardigheden.
Rijsel telt een aantal bouwwerken en pleinen die het bezichtigen waard zijn. Het grootste deel hiervan ligt dicht bij elkaar in het centrum van de stad.
Het zakendistrict Euralille, opgebouwd rond het Station Lille Europe, is een modernere bezienswaardigheid. Euralille, gebouwd naar een ontwerp van onder anderen Rem Koolhaas, Jean Nouvel, Christian de Portzamparc en Claude Vasconi, heeft enkele bijzondere bouwwerken en ook het winkelcentrum is een populaire attractie. Daarnaast bevindt zich hier de Jardin des géants.
Evenementen.
Ieder jaar vindt in het eerste weekend van september de Braderie van Rijsel plaats. De braderie is een van de grotere jaarlijkse Franse evenementen en is tevens de grootste rommelmarkt van Europa. De Braderie van Rijsel trekt ieder jaar één à twee miljoen bezoekers. Datzelfde weekend vindt ook de internationaal hoog aangeschreven halve marathon van Rijsel plaats.
Sinds 2006 wordt in de stad het jaarlijkse "Lille Comics Festival" gehouden. Dit is een belangrijk en bekend tweedaags stripfestival dat tijdens het eerste weekend van november plaatsvindt.
Voor de muziekliefhebbers is er onder andere het jaarlijkse pianofestival.
Politiek.
Burgemeester.
Sinds 2001 is Martine Aubry (PS) burgemeester.
Verkeer en vervoer.
Rijsel is een verkeersknooppunt in de regio Noord-Frankrijk. De stad wordt omringd door enkele belangrijke "autoroutes" en beschikt over een eigen luchthaven, een TGV/Eurostarstation en een rivierhaven die behoort tot de drie grootste van Frankrijk.
Wegverkeer.
Met vijf snelwegen is Rijsel na Parijs het drukste autosnelwegenknooppunt van Frankrijk. De volgende autoroutes doen de stad aan:
Stads- en streekvervoer.
De metro van Rijsel is de eerste van het type "Véhicule Automatique Léger" (VAL), een volautomatische metro op luchtbanden die zonder machinist op het metrostel wordt bestuurd. De afkorting "VAL" stond aanvankelijk voor "Villeneuve d'Ascq – Lille", de eerste route van de metro. Sinds 1989 is er een tweede metrolijn, naar Roubaix en Tourcoing, die vlak bij de Belgische grens eindigt.
Naast het metronet is er een tramverbinding tussen Rijsel, Roubaix en Tourcoing.
Spoorwegen.
Rijsel vormt een spoorwegknooppunt voor het noorden van Frankrijk. Er zijn twee grote stations: Lille Europe, waar op wat lokale treinen na enkel TGV- en Eurostar-treinen stoppen, en het kopstation Lille Flandres, waar de meeste andere treinen vertrekken of hun reis beëindigen. Het grootstedelijke gebied rond station Lille-Europe, Euralille, is ontworpen door de architect Rem Koolhaas.
Vanuit de Belgische steden Kortrijk en Doornik vertrekken internationale NMBS-treinen naar het station Lille Flandres.
Overige spoorwegstations in de gemeente zijn Lille-Porte-de-Douai, Lille-CHR, Hellemmes, Lille-la Madeleine, Mont-de-Terre en Lezennes.
Luchthaven.
Op ongeveer 15 minuten van het stadscentrum ligt luchthaven Lille-Lesquin. De luchthaven van Rijsel is in bezoekersaantallen het op elf na grootste vliegveld van Frankrijk en in vrachtvervoer het op drie na grootste vliegveld van het land.
Onderwijs.
De Universiteit van Rijsel beroept zich op de traditie van de Universiteit van Dowaai (Douai), die in de 16e eeuw werd gesticht. Rijsel beschikt over vier universiteitscampussen. Deze instellingen voor hoger onderwijs zijn verenigd in de "Université Lille Nord de France" en zijn gevestigd in Lille:
Andere instellingen voor hoger onderwijs omvatten:
Sport.
Lille OSC is de professionele voetbalclub van Rijsel, maar speelt in buurgemeente Villeneuve-d'Ascq. Lille OSC speelt doorgaans in Ligue 1, het hoogste Franse niveau. De club werd meermaals kampioen van Frankrijk.
Rijsel is achttien keer etappeplaats geweest in de wielerkoers Ronde van Frankrijk. In 1960 en 1994 startte de Ronde van Frankrijk in Rijsel. In 2022 was Rijsel voor het laatst startplaats van een etappe.
Media.
"La Voix du Nord, de regionale krant van Noord-Frankrijk heeft haar zetel op de place du Général-de-Gaulle" in Rijsel. Andere dagbladen in Rijsel en omgeving zijn de "Liberté-Hebdo", de "Metro Lille" en de "Nord Éclair". Ook France Bleu, het Franse netwerk van regionale radiozenders, is actief in de stad onder de naam "France Bleu Nord".
Geografie.
De oppervlakte van Rijsel bedroeg op ; de bevolkingsdichtheid was toen inwoners per km².
De onderstaande kaart toont de ligging van Rijsel met de belangrijkste infrastructuur en aangrenzende gemeenten.
Demografie.
Onderstaande figuur geeft de inwonertallen bij de volkstellingen:
Bekende Rijselaren.
De bekendste Rijselaar is Charles de Gaulle.
Stedenbanden.
Rijsel heeft jumelages met de volgende steden:

</doc>
<doc id="31908" url="https://nl.wikipedia.org/wiki?curid=31908" title="Dick Smit">
Dick Smit

Dick Smit (Zwolle, 1923 - 1997) was een Nederlandse schaker.
Smit was belastingconsulent. In 1955 werd hij kampioen van Zwolle, en in 1966 van Twente. Hij heeft een paar keer meegespeeld voor het kampioenschap van Nederland, maar kwam niet hoger dan de derde plaats.
In 1939 begon Smit met correspondentieschaak, en in 1952 speelde hij mee met de Schaakolympiade. In 1975 werd hij meester ICCF en in 1979 grootmeester ICCF.
Smit schreef een boek over het Göringgambiet.

</doc>
<doc id="31909" url="https://nl.wikipedia.org/wiki?curid=31909" title="Willem-Alexander">
Willem-Alexander



</doc>
<doc id="31911" url="https://nl.wikipedia.org/wiki?curid=31911" title="Dijkring">
Dijkring

Een dijkring (ook: dijkringgebied) is in Nederland een gebied dat beschermd wordt tegen buitenwater door een primaire waterkering of door hoge gronden. Gebieden zijn als dijkringgebied aangewezen in de Waterwet (voorheen Wet op de waterkering).
Met ingang van 1 januari 2017 is een normering ingevoerd, waardoor de dijkringen de-facto zijn opgeheven. In plaats van de hieronder in de tabel genoemde overschrijdingskans van een ontwerpwaterstand geldt vanaf 1 januari 2017, dat een dijk ontworpen moet worden op een gegeven faalkans (overtromingskans), die gebaseerd is op het overstromingsrisico.
Een dijkringgebied is een gebied omgeven door een primaire waterkering, zoals dijken, duinen en constructies voor het waterbeheer, zoals sluizen en gemalen en hoge gronden. Hoge gronden zijn gebieden die van nature ruim boven hoogwater liggen. Voorbeelden zijn de Veluwe, de Utrechtse Heuvelrug en het Rijk van Nijmegen.
De waterkeringen van een dijkringgebied kunnen ook keringen zijn die alleen bij doorbraak van andere dijken aan water komen te liggen, zoals slaperdijken. Elk dijkringgebied heeft een normfrequentie voor de waterstand waartegen de waterkeringen bestand moeten zijn. De normfrequentie is bepaald op basis van het advies van de Deltacommissie. De normfrequentie is afhankelijk van de aard van de bedreiging (rivier, zee, meer), de omvang en het belang van het gebied. Verbonden waterkeringen hebben een normfrequentie gelijk aan de hoogste van de normfrequenties van de te beschermen dijkringgebieden. De frequentie wordt uitgedrukt in aantal keren per jaar: 1/2000 is dus (gemiddeld) eens in de 2000 jaar (maar het kan best twee keer achter elkaar voorkomen).
Het beheer van de waterkeringen van de verschillende dijkringen is in handen van de verschillende waterschappen en van Rijkswaterstaat. De waterkeringen zijn onderhevig aan bodemdaling, slijtage en beleidswijzigingen die het noodzakelijk kunnen maken waterbouwkundige werken uit te voeren.
Hieronder staat een lijst van dijkringgebieden vanaf 2006 toen de dijkringen langs de Maas in Limburg en oostelijk Brabant zijn toegevoegd,

</doc>
<doc id="31912" url="https://nl.wikipedia.org/wiki?curid=31912" title="Verbindende dijk">
Verbindende dijk

Verbindende dijken zijn dijken (soms alleen een sluis) die behoren tot het stelsel van primaire waterkeringen en twee dijkringen met elkaar verbinden:
Lijst van verbindende dijken (het nummer is het officiële kenmerk).

</doc>
<doc id="31913" url="https://nl.wikipedia.org/wiki?curid=31913" title="Dijkringen">
Dijkringen



</doc>
<doc id="31915" url="https://nl.wikipedia.org/wiki?curid=31915" title="Punktförmige Zugbeeinflussung">
Punktförmige Zugbeeinflussung

Punktförmige Zugbeeinflussung (PZB), ook bekend als Induktive Zugsicherung (Indusi), is een systeem voor treinbeïnvloeding dat vanaf 1931 wordt toegepast in onder andere Duitsland en Oostenrijk. De naam Punktförmige Zugbeeinflussung, puntvormige treinbeïnvloeding, is in de jaren 90 gebruikelijk geworden na invoering van de toen nieuwe Linienförmige Zugbeeinflussung (LZB), lijnvormige treinbeïnvloeding. PZB wordt ook wel gebruikt als categorienaam voor alle typen puntvormige treinbeïnvloedingssystemen, zoals de ATB nieuwe generatie op Nederlandse nevenlijnen en het systeem "Crocodile" uit België en Frankrijk.
Techniek.
PZB bestaat uit een passieve LC-kring (vaak ook magneet genoemd) naast het spoor bij het sein en een actieve zend-/ontvangstspoel aan de trein. De magneten langs het spoor kunnen ingeschakeld worden met een resonantiefrequentie van 500, 1000 of 2000 hertz. De spoel aan de trein wordt gevoed met deze drie frequenties gesuperponeerd; de frequentie waarop de magneet ingesteld is wordt ten opzichte van de andere twee frequenties sterker gedempt, wat door de stuurelektronica in de trein gedetecteerd wordt.
Bediening en signalering.
De machinist heeft op zijn stuurtafel zes meldlampen en drie schakelaars. Het betreft drie blauwe meldlampen met daarop de snelheden "55", "70" en "85" en daaronder de meldlampen "Befehl 40" (wit), "500 Hz" (rood) en "1000 Hz" (geel). De drie schakelaars hebben de namen "Befehl" (aanwijzing), "Frei" (bevrijden) en "Wachsam" (kwiteren). Bij treinen met LZB is er ook nog een rode lamp S aanwezig.
PZB kent drie modi voor drie verschillende soorten treinen. Hieronder staat aangegeven met welke letter de modus wordt aangeduid, waar de modus voor bestemd is, welke blauwe meldlamp er continu brandt als de machinist zich heeft bevrijd en welke snelheid er door de PZB bewaakt wordt in de verschillende modi.
¹Dit is ook de lamp die gaat knipperen nadat een actieve 1000 Hz magneet is gepasseerd en de machinist de schakelaar "Wachsam" heeft bediend.
²Als de maximale snelheid van het materieel lager ligt bewaakt de PZB deze snelheid in plaats van de bovengenoemde snelheid.
PZB in Nederland.
In Nederland wordt PZB gebruikt op de volgende (grens)baanvakken:
Daarnaast was PZB in gebruik bij de Metro Amsterdam. Het is hier later vervangen door Communications-Based Train Control (CBTC).

</doc>
<doc id="31916" url="https://nl.wikipedia.org/wiki?curid=31916" title="PZB">
PZB



</doc>
<doc id="31918" url="https://nl.wikipedia.org/wiki?curid=31918" title="Induktive Zugsicherung">
Induktive Zugsicherung



</doc>
<doc id="31920" url="https://nl.wikipedia.org/wiki?curid=31920" title="Comecon">
Comecon

De Council for Mutual Economical Assistance (de Raad voor wederzijdse economische bijstand; afgekort met Comecon, COMECON, CMEA; Russisch: Совет экономической взаимопомощи – СЭВ) was een economisch samenwerkingsverband tussen de Oost-Europese communistische landen, Cuba, Mongolië en Vietnam, onder aanvoering van de Sovjet-Unie. Het was een reactie van de Sovjet-Unie op het Marshallplan.
Doel.
De Comecon moest instaan voor de uitvoering van de financiële steun aan de Oost-Europese landen, ingesteld door de Cominform. Omdat de Marshallhulp volgens Moskou ten onrechte inmenging in binnenlandse zaken van andere landen betekende, achtte de Comecon de autonomie van de deelnemende landen belangrijk. Dit was een nadelig besluit voor de Oost-Europese landen, zij ontvingen geen steun en de heropbouw van de Sovjet-Unie kreeg prioriteit. De autonomie stelde ook niet veel voor wanneer het om de relatie met de Sovjet-Unie ging. Het navolgen van de Sovjet-Unie betekende dat de betrokken landen een planeconomie naar Russisch model invoerden.
De Raad voor wederzijdse economische hulp werd opgericht op 25 januari 1949 in Moskou, die in 1959 werd omgevormd tot Comecon. Tijdens de Koude Oorlog speelde de Comecon een belangrijke rol. De ineenstorting van het communisme in Oost-Europa in 1990 en 1991 betekende het einde van de Sovjetoverheersing en tevens van de Comecon. Op 27 juni 1991 werd in Boedapest de Raad officieel opgeheven.
Leden.
Bijzondere leden.
De Comecon begon als de tegenhanger van de Organisatie voor Europese Economische Samenwerking (OEES), de latere Organisatie voor Economische Samenwerking en Ontwikkeling (OESO), van de westerse landen.

</doc>
<doc id="31922" url="https://nl.wikipedia.org/wiki?curid=31922" title="Koningin Margarethe">
Koningin Margarethe



</doc>
<doc id="31923" url="https://nl.wikipedia.org/wiki?curid=31923" title="Utrecht Science Park">
Utrecht Science Park

Het Utrecht Science Park (USP), tot 2018 De Uithof, is een wetenschapspark in de Nederlandse stad Utrecht (de hoofdstad van de provincie Utrecht). USP is gelegen in de wijk Oost, het uiterste oosten van de stad Utrecht, net ten zuiden van De Bilt, ten noorden van Bunnik en ten westen van Zeist. Het is een van de universiteitscentra van Utrecht. Naast de Universiteit Utrecht zijn diverse kennisinstellingen, onderzoeksinstituten, gezondheidszorg en bedrijven gevestigd in het gebied zoals o.a. Hogeschool Utrecht, UMC Utrecht, Wilhelmina Kinderziekenhuis, Prinses Máxima Centrum voor kinderoncologie, Hubrecht Instituut, Westerdijk Instituut, Nutricia Danone Research, TNO en Genmab.
Geschiedenis.
In de voorgeschiedenis van deze ontstane buurt had vanuit de middeleeuwen de verderop gelegen St.-Laurensabdij in Oostbroek uitgebreide grondgebieden, waaronder hier. Na de ontginning van de woeste grond kwamen er akkerlanden en uithoven. Een van de oudste boerderijen die bij de abdij hoorde was hier gelegen. Tot in de tweede helft van de 20e eeuw zou dit gebied een landelijk karakter houden.
De universiteit was gevestigd in een groot aantal panden in de Utrechtse binnenstad en de uitbreidingswijken. In de loop van de tijd ondervond een aantal faculteiten een gebrek aan ruimte, waardoor het universiteitsbestuur de mogelijkheden begon te onderzoeken waar in de gemeente voldoende ruimte was voor de gewenste uitbreidingen. Voor de gebieden ten noorden, oosten en zuiden van de stad waren reeds vergevorderde plannen tot grootschalige woningbouw. Dit resulteerde in 1954 in een annexatie van delen van de omringende gemeentes en enkele jaren later in de bouw van Kanaleneiland, Overvecht en Hoograven. Het oog van het universiteitsbestuur viel op het laatste onbebouwde gebied van de gemeente, het landelijke gebied ten oosten van de stad. Als gevolg van de aanwezigheid van een aantal verdedigingswerken van de Nieuwe Hollandse Waterlinie viel het hele gebied onder de "verboden kringen". Direct nadat de Kringenwet in 1951 werd opgeschort, begon de universiteit plannen te ontwikkelen om de faculteit Diergeneeskunde vanaf de oude locatie van de Rijks Veeartsenijschool aan de Biltstraat naar De Uithof te verplaatsen. De verhuizing voltrok zich uiteindelijk tussen 1967 en 1988.
In 1958 werden de eerste bouwplannen gepresenteerd. Nadat de betrokken gemeentes (De Uithof was tot 1975 gevestigd op de grens van de gemeentes Utrecht, Zeist, Bunnik en De Bilt) akkoord gingen, kon de bouw in 1962 beginnen. In het oorspronkelijke plan stond een strakke geometrie centraal. Een belangrijk onderdeel hiervan waren de wegen die exact noord-zuid en oost-west liepen. De straten werden vernoemd naar beroemde buitenlandse universiteiten als Harvard en Cambridge. Aanvankelijk bestond De Uithof uitsluitend uit de Faculteit Diergeneeskunde en enkele onderwijs- en laboratoriumgebouwen. Naarmate de jaren 1960 vorderen kwam de ene na de andere faculteit in ruimtenood en werd een nieuwe locatie in De Uithof gezocht. In 1987 vestigde een voorloper van de Hogeschool Utrecht, de Hogeschool Midden Nederland (HMN) zich ook op de Uithof met de opleidingen fysiotherapie en logopedie. In 1989 verhuisde het Universitair Medisch Centrum Utrecht naar de Uithof. Gevolgd vanaf 1995 door nog meer faculteiten van de Hogeschool Utrecht. Ook het Wilhelmina Kinderziekenhuis zou in 1999 verhuizen naar de Uithof. Ook werd in de jaren 1990 voor het eerst de monotonie van het gebied doorbroken: er zouden ook studentenwoningen gebouwd worden, waardoor dit gebied voor het eerst ook een woonfunctie kreeg. In 1998 werden de eerste woningen opgeleverd. In de jaren 1990 kreeg het gebied zijn eerste supermarkt. Op basis van een stedenbouwkundig plan uit 1989, waar de universiteit in 1986 de opdracht toe gaf, werden ook bekende architecten ingezet voor de ontwerpen van de gebouwen vanaf deze periode. Er zijn ook prijzen toegekend voor de ontwerpkwaliteit. De ziekenhuizen zorgden er samen met enkele studentenflats vanaf die tijd voor dat er buiten kantooruren enig leven bleef in het gebied. Eind jaren 1990, maar vooral vanaf de jaren 2000 met de oplevering van de Basketbar en de nieuwe Universiteitsbibliotheek, kreeg het gebied ook permanente voorzieningen met openbaar toegankelijke horeca zoals een café. Voor die tijd waren deze voorzieningen in tijdelijke en/of mobiele onderkomens ondergebracht. Ten slotte kwamen er naast de al langer bestaande instituten op medisch gebied (o.a. het Hubrecht Instituut) ook bedrijven in het Utrecht Science Park zoals Danone Nutricia Research en Genmap.
Naamswijziging naar Utrecht Science Park.
In 2011 werd het universiteitsterrein op De Uithof omgedoopt tot "Utrecht Science Park". In november 2018 heeft de Utrechtse Gemeenteraad besloten de buurtnaam aan te passen naar Utrecht Science Park. Naar buiten toe treedt het gezamenlijk op met sciencepark Utrecht Science Park/Bilthoven in Bilthoven.
Voorzieningen.
In het Utrecht Science Park huizen enkele faculteiten en diensten van de Universiteit Utrecht, namelijk de faculteiten Bètawetenschappen, Geowetenschappen, Sociale wetenschappen, Diergeneeskunde, de Universiteitsbibliotheek Utrecht, de Universitaire Bestuursdienst en het Universitair Medisch Centrum Utrecht, waar de faculteit Geneeskunde onderdeel van is, evenals het Wilhelmina Kinderziekenhuis (WKZ), dat nauw samenwerkt met het Prinses Máxima Centrum voor kinderoncologie. De Faculteit Diergeneeskunde is gevestigd aan de rand van het Science Park zodat er veel weidegebied beschikbaar is. De Botanische Tuin Fort Hoofddijk is eveneens in USP gesitueerd, rond Fort Hoofddijk, een oud bolwerk van de Nieuwe Hollandse Waterlinie.
Alle faculteiten van de Hogeschool Utrecht (HU) zijn gevestigd in het Science Park. Daarnaast zijn er vier grote studentenflats (waaronder Studentencomplex Cambridgelaan met de Cambridgebar), het sportcomplex van Sportcentrum Olympos, en andere studentenvoorzieningen. Eind mei 2009 is er een huisartsenpost geopend.
Ook het Westerdijk Fungal Biodiversity Institute, het Hubrecht Instituut, Nutricia Danone Research, TNO en Genmab bevinden zich in het Utrecht Science Park.
Er is ook een transferium, een parkeergarage waar overgestapt kan worden op het openbaar vervoer: de eindhalte van lijn 22 (de Uithoflijn) bevindt zich onder de parkeergarage.
Bereikbaarheid.
De Uithoflijn (tram 20, 21 en 22) verbindt station Utrecht Centraal en station Utrecht Vaartsche Rijn met Utrecht Science Park (niet in het weekend). Tram 20 en 21 rijden aanvullend hun oorspronkelijke trajecten.
Geschiedenis.
In de jaren zeventig telde De Uithof ongeveer 20.000 studenten. Er studeren na 2010 50.000 studenten in het Utrecht Science Park en ter plaatse hebben ruim 27.000 werknemers er een baan. De bereikbaarheid van het Science Park houdt de gemeente daarom sinds de bouw bezig. Waar men aanvankelijk prima afkon met een reguliere busverbinding vanaf station Utrecht Centraal voorzag men eind jaren 1970 reeds dat de verbinding onder de maat was. De ligging van de Uithof, ten oosten van Utrecht, maakte het bereikbaarheidsvraagstuk gecompliceerder aangezien de historische binnenstad met relatief nauwe (winkel)straten zich tussen het Centraal Station en de Uithof bevindt. Een eerste plan om een sneltram-verbinding aan te leggen tussen het station en De Uithof stuitte op protest van de Utrechtse inwoners. De sneltram was dwars door de binnenstad gepland. Voor de verhuizing van het Universitair Medisch Centrum Utrecht (UMC) werd er eind jaren 1980 een busbaan over de Heidelberglaan in gebruik genomen. De Heidelberglaan zou daarmee alleen maar toegankelijk zijn voor bussen, taxi's en langzaam verkeer. Het toenmalige busbedrijf van Utrecht GVU introduceerde rond 1989 ook de gelede bus in Utrecht die allereerst naar de Uithof, en daarmee ook het UMC, ingezet zou worden.
Na de verhuizing van de Hogeschool Utrecht vanaf 1995 was de bestaande busverbinding onvoldoende, ook met het oog op de toen komende verhuizing van het Wilhelmina Kinderziekenhuis in 1999. De gemeente begon een plan te ontwikkelen tot de aanleg van een busbaan door de binnenstad via het tracé van de eerder afgeblazen sneltram. Deze zogenaamde binnenstadsas is uiteindelijk in 2001 opgeleverd. Om de capaciteit van een tram te benaderen zijn door het GVU nieuwe dubbelgelede bussen aangeschaft die in 2002 op lijn 12 werden ingezet, zuidelijk om de binnenstad heen, en vanaf 2003 op de binnenstadsas. De bussen, van het type Van Hool AGG300, waren onderdeel van het concept Hoogwaardig Openbaar Vervoer. Ook in andere steden en regio's werd in die tijd voor dit concept gekozen. De nieuwe busbaan kampte direct na de openstelling met capaciteitsgebrek, waardoor de toenmalige wethouder van verkeer Yet van den Bergh (Leefbaar Utrecht) een plan ontwikkelde voor een nieuwe busbaan, zuidelijk om het centrum heen. Een latere wethouder van verkeer, Tymon de Weger (ChristenUnie) kondigde in het najaar van 2006 aan de mogelijkheid te overwegen in plaats van de busbaan alsnog een sneltram naar De Uithof aan te leggen. De Utrechtse gemeenteraad steunde in het voorjaar van 2008 het voorstel van de wethouder. Door met gekoppelde lange trams te gaan rijden kon een veel grotere capaciteit per rit worden geboden. De totale gekoppelde lengte van de Uithoflijntrams is voor Nederlandse begrippen vooruitstrevend. Later zou de wethouder er ook voor zorgen dat deze tramlijn vanaf 2022 gekoppeld zou worden met de tram naar Nieuwegein zodat er dan een tramnetwerk zal ontstaan. Om dit mogelijk te maken moest rond 2020 de tramlijn naar Nieuwegein omgebouwd worden tot een "lagevloertramlijn" en moest het verbouwingsplan van Utrecht Centraal in het begin van de jaren 2010 aangepast worden: aanvankelijk was het plan om het beginpunt van de tramlijn naar Nieuwegein naar het busstation Utrecht Centraal Jaarbeurszijde te verplaatsen.
De Uithoflijn (oftewel tram 22) werd op maandag 16 december 2019 in gebruik genomen.
Gebouwen.
De eerste universiteitsgebouwen in De Uithof waren simpele houten onderkomens. De oudste nog bestaande gebouwen dateren van de jaren zestig: Transitorium 1 (nu: Marinus Ruppertgebouw) is in 1963 in gebruik genomen, Transitorium 2 (nu: Willem C. van Unnikgebouw) in 1969. Sinds in het midden van de jaren tachtig een stedenbouwkundig plan voor het gebied is ontwikkeld door het Office for Metropolitan Architecture (OMA), is er een aantal spectaculaire nieuwe gebouwen neergezet. Voor deze gebouwen tekenden bekende architecten, of architecten die door hun prestatie hier bekend geworden zijn. Het gebied heeft hierdoor een bijzonder karakter gekregen. De keuze voor prominente architecten is in belangrijke mate toe te schrijven aan voormalig bouwdirecteur Aryan Sikkema. Voorbeelden hiervan zijn:
In de begindagen werden alle universiteitsgebouwen eenvoudig "Transitorium" (afgekort "Trans") genoemd, gevolgd door een nummer. Transitorium is Latijn voor 'doorgangshuis'. In de loop van de jaren 90 zijn de meeste gebouwen genoemd naar beroemde Utrechtse wetenschappers, die actief waren in of rondom het vakgebied dat gehuisvest is in het naar hen vernoemde gebouw. Deze gebouwen zijn:
Een aantal universiteitsgebouwen is niet naar Utrechtse wetenschappers vernoemd:
En hiernaast zijn er nog gebouwen met andere functies die niet naar wetenschappers vernoemd zijn:
Zie ook.
Lijst van bouwwerken op het Utrecht Science Park

</doc>
<doc id="31926" url="https://nl.wikipedia.org/wiki?curid=31926" title="Prins(es) van Oranje">
Prins(es) van Oranje

Prins(es) van Oranje (historisch Nederlands: "Prince van Oranghien") is een titel die door drie geslachten wordt gevoerd. In Nederland is het een dynastieke titel die daarom vóór alle andere titels komt. De titel wordt tevens door het hoofd van de voormalige koningsfamilie van Pruisen gedragen. De huidige dragers van de titel uit deze huizen zijn respectievelijk prinses Amalia en prins Georg Friedrich van Pruisen. Sinds 1706 voeren ook leden van het Franse geslacht de Mailly, markiezen de Nesle de titel prins van Oranje.
Geschiedenis.
Oorspronkelijk was de titel "Prins van Oranje" verbonden aan het soevereine prinsdom Orange ten zuidoosten van Frankrijk en ten zuidwesten van het Comtat Venaissin. Dit prinsdom was geen deel van Frankrijk en de prins van Oranje was geen vazal van de koning van Frankrijk.
De titel kwam na het overlijden van René van Chalon in 1544 in handen van Willem van Oranje en diens nakomelingen. Na de dood van Willem van Oranje erfde zijn zoon Filips Willem de titel. Nadat deze in 1618 kinderloos kwam te overlijden erfde zijn halfbroer Maurits de titel. Maurits overleed in 1625 zonder wettige nakomelingen en nu erfde een andere halfbroer, Frederik Hendrik, op zijn beurt de titel. Frederik Hendrik gaf de titel door aan zijn zoon Willem II, en die op zijn beurt aan diens zoon, koning-stadhouder Willem III.
Toen koning-stadhouder Willem III in 1702 kinderloos overleed, ontstond over de erfenis een verschil van mening. De Friese stadhouder Johan Willem Friso (een achterneef van Willem III via zijn voorvader Jan van Nassau die een broer was van Willem van Oranje, de overgrootvader van Willem III en bovendien de kleinzoon van Albertine Agnes van Nassau, een kleindochter van Willem van Oranje) baseerde zijn aanspraken op het testament van de stadhouder-koning, dat van Maurits en dat van René van Chalon. Koning Frederik I van Pruisen (een zoon van keurvorst Frederik Willem I van Brandenburg en Louise Henriëtte van Nassau) maakte aanspraak op de titel "Prins van Oranje" en de daaraan verbonden goederen op basis van het testament van Frederik Hendrik, de vader van Louise Henriëtte en halfbroer van prins Maurits, waarin stond dat als er geen mannelijke nakomelingen waren, de nakomelingen van Louise Henriëtte zouden erven.
Omdat de Staten, als executeurs, op dat moment liever een verzwakte Nassau-erfgenaam zagen, werd de erfstrijd een slepend conflict dat pas werd opgelost met het Traktaat van Partage in 1732. De koning van Pruisen had al bij de Vrede van Utrecht in 1713 afstand gedaan van zijn rechten op het prinsdom Orange. Nu deden ook de Nassaus afstand, waardoor Orange, dat "de facto" al door de Franse koning Lodewijk XIV was geannexeerd, nu ook "de jure" geannexeerd kon worden. Zowel de stadhouder als de koning van Pruisen behield zich echter het recht voor op de titel "Prins van Oranje".
Lodewijk XIV had de titel, die in zijn ogen vacant was, omdat er geen directe mannelijke erfgenamen waren, in 1706 aan Louis de Mailly verleend. De (niet-soevereine) titel "Prins van Oranje" wordt tot op de dag van vandaag dan ook gebruikt door de nazaten van Louis de Mailly, hetgeen betekent dat er drie prinsen van Oranje zijn. Een overlijdensadvertentie van 'Jean Arnoult Auguste Marquis de Mailly-Nesle, Prince d'Orange' verscheen op 14 oktober 2001 in het dagblad "Le Figaro".
Drager van de titel in het Koninkrijk der Nederlanden.
Bij Proclamatie van 16 maart 1815 werd de titel door koning Willem I der Nederlanden behouden, en reeds onmiddellijk aan zijn oudste zoon gegeven. Tot de grondwetswijziging van 1983 voerde de "oudste zoon des Konings" automatisch die titel. De wet op het koninklijk huis bepaalt sinds 2002 dat de titel "Prins(es) van Oranje" toekomt aan de vermoedelijke opvolger van de koning. Sinds 30 april 2013 is prinses Amalia derhalve: Prinses van Oranje, Prinses der Nederlanden, Prinses van Oranje-Nassau.
Aan het hof en in alle officiële documenten wordt steeds de titel "Prins(es) van Oranje" gebruikt. Binnen de Hofhouding wordt intern vaak de afkorting PvO gehanteerd. In de 19e eeuw, tot aan het overlijden van de laatste der zonen van koning Willem III was het begrip "Prins van Oranje" in Nederland overal gebruikelijk. Bij de troonsbestijging van koningin Beatrix bleek dat de schrijvende pers de titel niet meer kende en per abuis zelfs over "de prinsen van Oranje" schreef wanneer de zonen van koningin Beatrix werden bedoeld. Het begrip kroonprins is een insluipsel uit Duitsland.
Voor de grondwetswijziging van 1983 kwam de titel, als gezegd, alleen toe aan directe erfgenamen in de mannelijke lijn. De laatste drager van de titel Prins van Oranje uit het Huis van Oranje-Nassau was de in 1884 overleden kroonprins Alexander, een zoon van koning Willem III en koningin Sophie. Toen kroonprins Willem-Alexander in 1980 door de troonsbestijging van zijn moeder Prins van Oranje werd, was de titel dus bijna een eeuw niet gebruikt.
In 2013 mocht Amalia zich als eerste vrouwelijke erfgenaam Prinses van Oranje noemen.
De titel "Prins van Oranje" moet niet verward worden met de titel "Prins van Oranje-Nassau". De laatstgenoemde titel is minder exclusief en geldt voor alle leden van het Nederlandse Koninklijk Huis, met uitzondering van Pieter van Vollenhoven en prinses Laurentien en haar kinderen. De titel Prins van Oranje verwijst naar het voormalige vorstendom Oranje in Frankrijk.

</doc>
<doc id="31931" url="https://nl.wikipedia.org/wiki?curid=31931" title="Broeder (gerecht)">
Broeder (gerecht)

Broeder is een broodachtig Nederlands gerecht. De belangrijkste ingrediënten zijn bloem, gist en rozijnen en het wordt geserveerd met stroop. Traditioneel wordt het gekookt in een broederzak en daarna in plakken gesneden. 
Bereidingswijzen.
Er bestaan verschillende manieren om een broeder te bereiden:
Varianten.
Jan-in-de-zak.
Een gerecht dat eveneens in een doek of zak gebonden in water of bouillon gegaard wordt is Jan-in-de-zak. Behalve de ingrediënten voor broeder worden er gebakken spekblokjes en eventueel wat gember door het beslag gemengd. Na anderhalf uur zachtjes garen wordt de koek uit de zak gehaald en in een warme ruimte te drogen gelegd. Jan-in-de-zak wordt verder niet gebakken. Het gerecht wordt tijdens het ancien régime als ontbijt gegeten.
Potdik-in-de-tromme.
Een Gelderse variant van broeder is potdik-in-de-tromme. Na anderhalf uur garen wordt het gerecht na kort drogen in plakken gesneden en gegeten met gebraden verse worst en dunne kaneelsaus. Het wordt ook wel gegeten met bruine bonen en appel.
In Overijssel heet dit gerecht pörk (In het Gelderse dialect betekent pörk klein kind of kleuter; ook iemand die te klein is voor zijn leeftijd wordt pörk genoemd). In Markelo wordt pörk wel gegeten met kerstmis.
Varianten in Azië.
In Sri Lanka kent men een gerecht genaamd "burudala", een bepaald soort cake. De Singalese naam burudala gaat terug op het Nederlandse woord broeder. Deze variant is ontstaan binnen de Burghergemeenschap, een etnisch gemengde bevolkingsgroep, met deels Europese voorouders, onder wie de Dutch Burghers. De Vereenigde Oostindische Compagnie had ruim een eeuw een belangrijke positie op het eiland.
In de stad Manado in Indonesië bestaat een broedervariant genaamd "kue" of "bolu brudel", die soms bestrooid wordt met kaas
In het Zuid-Indiase Cochin kan men nog altijd "bruder"-brood kopen bij een plaatselijke bakker.
In Cochin was tussen 1663 en 1795 een belangrijke Nederlandse handelsnederzetting gevestigd.

</doc>
<doc id="31932" url="https://nl.wikipedia.org/wiki?curid=31932" title="Dienst Uitvoering Onderwijs">
Dienst Uitvoering Onderwijs

De Dienst Uitvoering Onderwijs (DUO) is een agentschap van het Nederlandse ministerie van Onderwijs, Cultuur en Wetenschap. DUO is op 1 januari 2010 ontstaan door een fusie van de Informatie Beheer Groep (IB-Groep) en CFI (Centrale Financiën Instellingen).
De Dienst Uitvoering Onderwijs voert verschillende onderwijswetten- en regelingen uit. Daarnaast ondersteunt DUO in opdracht van het ministerie van Sociale Zaken en Werkgelegenheid de gemeenten bij het uitvoeren van de Wet inburgering.
Taken.
De Dienst Uitvoering Onderwijs voert de volgende taken uit: 
Klanten.
Onder andere de volgende groepen maken gebruik van de diensten van DUO:
Vestigingen.
Het hoofdkantoor van DUO is gevestigd in Groningen. Daarnaast is er een vestiging in Den Haag. Verder zijn er zes servicekantoren, verspreid over het hele land, en twee servicebalies, Enschede en Maastricht, waar klanten terechtkunnen met vragen over bijvoorbeeld studiefinanciering, inburgering, examens en diploma’s. Ook heeft DUO zeven toetslocaties voor inburgeringsexamens.
Nieuwbouw.
Sinds 2011 is er een kantoorgebouw voor DUO en de Belastingdienst samen. Het nieuwe hoofdkantoor, van DUO en de Belastingdienst, staat dicht bij het station Groningen Europapark op het Europapark in stadsdeel Zuid in Groningen-Zuidoost. Met de bouw van dit kantoor werd eind 2008 begonnen en het gebouw werd in 2011 opgeleverd. Het nieuwe gebouw telde 24 verdiepingen en bood plaats aan 2600 medewerkers.
Geschiedenis DUO.
Dependance ministerie van Onderwijs en Wetenschappen.
In de Eerste (1960) en Tweede (1966) nota Ruimtelijke Ordening schetste de overheid het zogenaamde ‘spreidingsbeleid’. Een van de maatregelen uit de nota’s was de verplaatsing van overheidsorganisaties naar de noordelijke en zuidelijke provincies. Deze maatregel had tot doel de druk op de Randstad te verlichten en tegelijkertijd werkgelegenheid te creëren in landsdelen waar de werkloosheid op dat moment groot was.
In het kader van het spreidingsbeleid verhuisden in 1969 de eerste ambtenaren van het toenmalige ministerie van Onderwijs en Wetenschappen naar Groningen. Deze dependance van het ministerie heette ‘Tegemoetkoming Studiekosten’. De ambtenaren van deze dependance beheerden de studietoelagen voor leerlingen van het voortgezet onderwijs. 
Een jaar later volgden 25 ambtenaren om op de afdeling "Rijksstudietoelagen" de toelagen voor het wetenschappelijk onderwijs en het hoger onderwijs te regelen. In 1973 werden de afdelingen "Rijksstudietoelagen" en "Tegemoetkoming Studiekosten" samengevoegd onder de naam "Centrale Directie Studiefinanciering" (CDS). In 1974 kwam ook de afdeling 'Centraal Bureau Aanmelding en Plaatsing' van Den Haag naar Groningen.
Informatiseringsbank.
Het beleid en de uitvoering van de Wet op de studiefinanciering waren eerder organisatorisch niet van elkaar gescheiden. Bij de uitvoering van de wet ontstonden in 1988 problemen, omdat de wet te snel ingevoerd moest worden. Als gevolg hiervan werd besloten om beleid en uitvoering te scheiden. In 1988 ontstond daarom de meer zelfstandige Informatiseringsbank. Hierin werden drie directies (waarvan de Centrale Directie Studiefinanciering de bekendste was) van het ministerie van Onderwijs en Wetenschappen samengevoegd. Cees Barnhoorn werd aangesteld als hoofddirecteur van de Informatiseringsbank.
BKO en CFI.
In 1992 gaf de secretaris-generaal van het ministerie van Onderwijs, Cultuur en Wetenschap, met de oprichting van BKO (Bekostigingsorganisatie) uitvoering aan de opdracht van minister Jo Ritzen om beleid en uitvoering te scheiden. De organisatie werd gevestigd in Zoetermeer en kreeg hetzelfde jaar nog de naam CFI. Deze naam werd gebaseerd op de drie directies: Concern, Financiën en Infra, maar werd later de afkorting voor Centrale Financiën Instellingen.
Informatie Beheer Groep.
In 1994 ontstond de Informatie Beheer Groep (IB-Groep) uit de verzelfstandiging van de Informatiseringsbank tot een zelfstandig bestuursorgaan.
Agentschap CFI.
In 1996 kreeg CFI de status van agentschap. De organisatie was daardoor niet langer een zelfstandige hoofddirectie binnen het ministerie van Onderwijs, Cultuur en Wetenschappen.

</doc>
<doc id="31933" url="https://nl.wikipedia.org/wiki?curid=31933" title="IBG">
IBG

 

</doc>
<doc id="31934" url="https://nl.wikipedia.org/wiki?curid=31934" title="Deimos (maan)">
Deimos (maan)

Deimos is de kleinste van de twee natuurlijke manen van Mars: Deimos en Phobos.
Naamgeving.
De maan Deimos is genoemd naar de Griekse god van de paniek. De andere maan van Mars, Phobos, is genoemd naar de Griekse god van de angst.
Beschrijving.
Op dit ogenblik is Deimos de kleinste bekende maan in het zonnestelsel.
De omvang van de maan is 15 bij 12 bij 11 km. De vorm is dus onregelmatig, waardoor Deimos een beetje op een aardappel lijkt. Er zitten veel kraters die meestal niet groter zijn dan 2,5 kilometer. Bij het invallen van een meteoriet verdwijnt er veel materiaal uit het oppervlak van Deimos in de ruimte doordat de zwaartekracht van Deimos niet sterk genoeg is om het terug te trekken, iets wat wel gebeurt als er een meteoriet inslaat op een groter hemellichaam zoals de Maan.
Het oppervlak van Deimos bestaat waarschijnlijk uit het materiaal dat ook te vinden is bij de meeste planetoïden.
Oorsprong.
De oorsprong van Deimos is niet helemaal bekend, maar vermoedelijk is het een planetoïde die rond Mars is gaan draaien. Een andere mogelijke verklaring is dat Deimos op hetzelfde moment als Mars is gevormd, of uit een botsing is ontstaan.
Ontdekking.
Deimos is in het jaar 1877 ontdekt door Asaph Hall, die tevens de ontdekker van Phobos is.
Naamgeving kraters.
De twee benoemde kraters van de maan Deimos zijn genoemd naar schrijvers die twee manen van Mars vermeldden voordat ze ontdekt waren:
De twee manen werden ook vermeld door Galileo - althans, dat dacht men. Toen Galileo de ring van Saturnus ontdekte, maakte hij dat aanvankelijk bekend in de vorm van een puzzel. Johannes Kepler trachtte het raadsel op te lossen en concludeerde dat Galileo twee manen bij Mars had ontdekt. Mars heeft inderdaad twee manen, maar die kan Galileo met zijn telescoop nooit gezien hebben.

</doc>
<doc id="31935" url="https://nl.wikipedia.org/wiki?curid=31935" title="Broeder">
Broeder



</doc>
<doc id="31936" url="https://nl.wikipedia.org/wiki?curid=31936" title="Wentelteefje">
Wentelteefje

Een wentelteefje, ook "verloren brood" of "gewonnen brood" is een zoet broodgerecht. Het is populair als ontbijt in grote delen van Europa en Noord-Amerika. Sneden brood worden kort geweekt in een mengsel van melk en eieren en vervolgens gebakken. Ten slotte wordt het baksel bestrooid met suiker en desgewenst kaneel.
Over de herkomst van het woord wentelteefje is onduidelijkheid. Mogelijk is een "teef" een oude gebaksvorm, maar wentelteefje kan ook zijn afgeleid van "wentel-'t-eventjes". In het kookboek uit de 18e eeuw "De volmaakte Hollandsche keukenmeid" wordt het gerecht "gewend brood" genoemd.
De term "verloren/gewonnen brood" heeft te maken met de wijze waarop dit gerecht is ontstaan. In vroegere tijden gooide men zelden voedsel weg, daarom was het gewoonte om oud – maar nog niet beschimmeld – brood weer eetbaar te maken door middel van dit recept. Tegenwoordig wordt het niet vaak meer om deze reden gemaakt, maar veeleer omdat men het zoete gerecht als een lekkernij beschouwt.

</doc>
<doc id="31943" url="https://nl.wikipedia.org/wiki?curid=31943" title="Secundaire waterkering">
Secundaire waterkering

Een secundaire waterkering is een waterkering die het land niet direct tegen het buitenwater beschermt zoals een primaire waterkering.
Binnen een dijkringgebied ligt vaak een stelsel van regionale keringen, deze worden soms abusievelijk met secundaire waterkeringen aangeduid. 
Het kenmerk van een regionale kering is dat de kering tegen het binnenwater beschermt en geen nationale en wettelijke status heeft. 
Het waterniveau aan de buitenzijde kan worden gecontroleerd (dit in tegenstelling tot de primaire waterkeringen).
Men spreekt ook wel van kaden in plaats van dijk. 
Types secundaire keringen.
De kaden van bijvoorbeeld Wilnis en het Julianakanaal (bij Stein) zijn regionale waterkeringen.

</doc>
<doc id="31944" url="https://nl.wikipedia.org/wiki?curid=31944" title="Catharina van Nassau (1543-1624)">
Catharina van Nassau (1543-1624)

Catharina van Nassau (29 december 1543 – 25 december 1624) was een zuster van prins Willem I van Oranje-Nassau. Ze was het elfde kind van graaf Willem de Rijke en het negende van Juliana van Stolberg, de tweede vrouw van Willem. Op 17 november 1560 huwde ze met graaf Günther XLI van Schwarzburg-Arnstadt.
Op 10 juli 1584 was zij getuige van de moord op haar broer. De prins zou in haar armen gestorven zijn. Omdat Catharina van Nassau zelf geen kinderen had, werd besloten om Catharina Belgica van Nassau, de dochter van haar broer Willem van Oranje die naar haar was vernoemd, bij haar te laten opgroeien.

</doc>
<doc id="31946" url="https://nl.wikipedia.org/wiki?curid=31946" title="Linienförmige Zugbeeinflussung">
Linienförmige Zugbeeinflussung

Linienförmige Zugbeeinflussung (ook wel "Linienzugbeeinflussung") (LZB) is de naam voor een aantal continue treinbeïnvloedingssystemen van Siemens Transportation Systems. Het bekendste is LZB 80, dat voornamelijk wordt gebruikt voor spoorwegen waarop sneller dan 160 km/h wordt gereden. Andere LZB's zijn vooral toegespitst op metroverkeer. Deze LZB's worden onder andere gebruikt bij de metrobedrijven van München, Wenen en Rotterdam.
LZB 80.
De data-overdracht van de snelheidstoestemmingen geschiedt niet zoals bij ATB-EG via een gecodeerde spoorstroomloop, maar via twee kabels in het spoor. Een in het midden en een andere langs de rand van de spoorstaaf. Om de honderd meter kruisen de kabels elkaar. Er worden steeds drie lussen op een verdeelkast aangesloten (tweemaal een halve lus en tweemaal een hele lus). De verdeelkasten versterken de signalen in beide richtingen. Er is een vieraderige kabel, die de verdeelkasten van signaal voorziet. 
LZB 80 kan de machinist al een snelheidsverandering doorgeven van 7 kilometer verderop bij 200 km/h en 9,9 kilometer verderop bij 250 km/h. LZB is niet alleen een middel om de machinist op zijn handelen te controleren, maar op hogesnelheidslijnen vervangt het de seinen langs de baan. Bij overschrijding van de toegestane snelheid remt LZB de trein af tot deze snelheid. De AFB ("Automatische Fahr-Bremssteuerung") maakt een automatische snelheidsregeling van de trein mogelijk.
In 1963 werd LZB voor het eerst getest op het Duitse baanvak Forchheim - Bamberg.
Er wordt frequentiemodulatie gebruikt voor het doorgeven van berichten, 56 ± 0,6 kHz voor berichten naar de trein toe en 36 kHz ± 0,2 kHz naar de besturingscentrale toe. 
LZB 80 wordt gebruikt op spoorwegen in Duitsland en Oostenrijk waarop sneller dan 160 km/h wordt gereden. In Spanje wordt LZB 80 gebruikt op de AVE-lijn tussen Madrid en Sevilla. In 2004 is er LZB ingevoerd op de stamlijn van de S-Bahn van München om de capaciteit te verhogen van 24 naar 30 treinen per uur per richting. Deze is echter om economische reden weer buiten bedrijf gesteld.

</doc>
<doc id="31947" url="https://nl.wikipedia.org/wiki?curid=31947" title="LZB">
LZB



</doc>
<doc id="31955" url="https://nl.wikipedia.org/wiki?curid=31955" title="MESSENGER">
MESSENGER

MESSENGER was een Amerikaanse onbemande ruimtevlucht naar de planeet Mercurius uit 2004. De afkorting "MESSENGER" staat voor MErcury Surface, Space ENvironment, GEochemistry and Ranging. Doel van deze tweede missie naar Mercurius (de eerste was "Mariner 10") was onderzoek vanuit een omloopbaan te verrichten naar de planeet en de directe omgeving.
Het is erg lastig om Mercurius vanaf de Aarde te onderzoeken. Door de geringe afstand van Mercurius tot de zon kan dit slechts direct voor zonsopgang of onmiddellijk na zonsondergang. De heiige dampkring verstoort deze waarnemingen. Observatie door de "Hubble" is uiterst riskant: te felle zonnestraling kan de telescoop zware schade toebrengen.
Technische uitdaging.
In tegenstelling tot zijn voorganger moest "MESSENGER" afremmen en gedurende lange tijd een baan rond Mercurius beschrijven. Dit bleek zowel financieel als technisch een grote uitdaging. De sonde moest robuust zijn om de felle zonnestraling te weerstaan, maar ook compact om de kosten voor lancering in de hand te houden. Daarnaast moest hij zo licht mogelijk uitvallen. Een groot deel van zijn massa bestond uit brandstof om de sonde af te remmen. Tot slot moest hij met een betaalbare draagraket gelanceerd kunnen worden.
"MESSENGER" zou aanzienlijk langer over het traject doen dan zijn voorganger, die met grote snelheid zijn doel passeerde. "MESSENGER" moest zijn snelheid veel verder terugbrengen. Voor hij zijn baan rond Mercurius innam, voerde "MESSENGER" in totaal zes passages uit: één langs de Aarde, twee langs Venus en drie langs Mercurius. Deze passages vervingen gangbare baanmanoeuvres, waardoor minder (zware) brandstof nodig was. Baantechnisch is een vluchttijd van enkele maanden mogelijk; echter de lanceerkosten stijgen dan excessief. Een Delta II kostte 35 à 55 miljoen dollar: de meerkosten van een directere route zouden minstens 25 à 27 miljoen dollar bedragen. Zo kon NASA deze relatief goedkope raket uit het Discoveryprogramma gebruiken. Een rechtstreekse vlucht vereiste na lancering bijna tweeënhalfmaal zo veel brandstof. Dit kwam neer op een veel zwaarder ruimtevaartuig met meer dan 85% van zijn eigen massa aan brandstof. Nu was dit slechts 54%. De passage van de Aarde geschiedde vrijwel precies een jaar na de lancering. Als de lancering in augustus 2004 niet uitgevoerd zou zijn, was augustus 2005 de eerstvolgende mogelijkheid geweest. Er was echter ook een grote kans dat het MESSENGER-programma in dat geval helemaal geannuleerd zou zijn. De lancering in 2004 bracht verder met zich mee dat de draagraket iets minder brandstof nodig had – waardoor "MESSENGER" zelf wat meer kon meevoeren. Tijdens de passage van de Aarde konden bovendien nog wat laatste kalibraties uitgevoerd worden.
Keuze van wetenschappelijke instrumenten en kosten.
Een groot deel van het nuttig draagvermogen van de Delta II ging op aan brandstof. Dit beperkte het maximumgewicht van de wetenschappelijke uitrusting tot 50 kg. Onderzoekers toonden belangstelling voor het maken van opnames, de structuur en samenstelling van de korst, geologie, magnetosfeer en atmosfeer. Verder trokken de opbouw van de planeetkern en polen de aandacht. Het geminiaturiseerde instrumentarium moest ook tegen de zware omstandigheden ter plaatse bestand zijn.
De totale kosten voor ontwikkeling, lancering, volgen en gegevensverwerking begrootte NASA op 446 miljoen dollar.
Opbouw.
Afmetingen, massa en energievoorziening.
"MESSENGER" had een lengte van bij een breedte van en een hoogte van . De plompe, doosvormige sonde beschikte over een extern keramisch thermisch schild. Aan weerszijden staken twee zonnepanelen van uit, die uitgeklapt het toestel een spanwijdte van gaven. De zonnepanelen wekten in de nabijheid van Mercurius maximaal elektriciteit op. Tijdens de vlucht naar Mercurius was dat minder, tussen . De daadwerkelijke capaciteit bij Mercurius bedroeg meer dan twee kilowatt, maar om de belasting van de instrumenten te verlichten nam het vaartuig alleen het noodzakelijke vermogen op. De zonnepanelen bestonden voor twee derde uit spiegels en een derde uit zonnecellen met een rendement van 28%. Voor elke rij zonnecellen waren er twee rijen spiegelende cellen, om de panelen te beschermen tegen de intense zonnestraling. Daarnaast kon de boordcomputer de panelen weg laten draaien van de zon om ze op een temperatuur van maximaal te houden. "MESSENGER" beschikte over een nikkel-waterstof-accu met een capaciteit van . 
De totale massa van "MESSENGER" kwam uit op 1.093 kg, waarvan ruim de helft (607,8 kg) brandstof en helium.
Voortstuwing en standregeling.
De hoofdmotor (LVA, Large Velocity Adjust) van "MESSENGER" had een stuwkracht van 660 N en gebruikte een mengsel van hydrazine en distikstoftetraoxide. Van de bijna 600 kg brandstof aan boord verbruikte de sonde bijna 30% om de omloopbaan rond Mercurius in te nemen. Via vier stuurraketten met 22 N stuwkracht voerde het toestel kleine baanwijzigingen uit. Daarnaast waren twaalf kleinere stuurraketten aanwezig voor kleine correcties en als reservesysteem, als de reactiewielen onverhoopt zouden uitvallen. Deze houden normaliter het vaartuig in de juiste stand. Zowel de grote als kleine stuurraketten functioneerden op hydrazine. Helium diende als drijfgas. De standregeling werd aangestuurd door een traagheidsnavigatiesysteem, zes zonnezoekers en sterrenvolgende camera's.
Isolatie.
In de omgeving van Mercurius schijnt de zon elfmaal zo fel als op Aarde. Een gebogen thermisch schild handhaafde de werktemperatuur van het boordinstrumentarium op , terwijl de temperatuur aan de buitenkant van het schild kon oplopen tot . Middels een titanium frame zat het aan de sonde bevestigd en de afmetingen bedroegen 2,50 x 2 m. De binnenkant was opgetrokken uit meerdere kapton-plastic lagen; de buitenkant uit keramisch nextel. Isolatiedekens en radiatoren maakten de bescherming compleet. Deze constructie vereiste geen kostbare hittebestendige elektronica en beperkte de ontwerpkosten.
Instrumenten.
De waarnemingsapparatuur moest zo worden geplaatst, dat deze Mercurius kon observeren, zonder dat de Zon in beeld kwam. "MESSENGER" was uitgerust met de volgende instrumenten:
Missieverloop.
Lancering en vlucht naar Venus en Mercurius.
"MESSENGER" werd op 3 augustus 2004 met een Delta II 7925 draagraket gelanceerd vanaf Lanceercomplex 17B van het Cape Canaveral Air Force Station. Na 57 minuten ontvouwden de zonnepanelen zich en ging het vaartuig op weg. Op 2 augustus 2005 passeerde de sonde de Aarde op een afstand van 2348 km, waarna op 12 december 2005 een koerscorrectie uitgevoerd werd om richting Venus te vliegen. Op 24 oktober 2006 vond de eerste passage van Venus plaats op een afstand van 2987 km. De tweede passage geschiedde op 5 juni 2007 op een afstand van slechts 338 km (hoe kleiner de afstand, des te groter de toename/afname in snelheid tijdens passage). Vervolgens richtte "MESSENGER" zich op Mercurius. Op 14 januari 2008, 6 oktober 2008 en 29 september 2009 vloog het vaartuig Mercurius voorbij. Tijdens deze fase voerde het vijf koerscorrecties uit. De vluchtleiding gebruikte de tijdens de passage ontvangen gegevens om het wetenschappelijke deel van de missie nauwkeuriger te plannen.
Baan rond Mercurius, begin missie.
Ruim anderhalf jaar later, op 18 maart 2011, bereikte "MESSENGER" zijn uiteindelijke bestemming. In totaal gebruikte de sonde 31% van zijn brandstof om in een baan te geraken. Het kwam in een baan met een apoapsis van 15.193 km en een periapsis van 200 km, bij een inclinatie van 82,5° ten opzichte van de Mercuriusevenaar en een omlooptijd van twaalf uur. Periapsis was op 60° noorderbreedte. Door periapsis boven het noordelijk halfrond kon "MESSENGER" de geologische opbouw en samenstelling van het Calorisbekken (met een diameter van 1550 km en géén 1300 km) nauwkeurig onderzoeken. Iedere 24 uur draaide "MESSENGER" tweemaal om Mercurius. Iedere dag stond het toestel acht uur naar de Aarde gedraaid om gegevens door te seinen. Tijdens de twaalf uur durende omloop vloog het slechts 25 minuten op geringe hoogte boven het Mercuriusoppervlak. Dit was om oververhitting door de weerkaatste warmte ervan te voorkomen. Door zonnestraling en inwerking van zwaartekracht week de baan langzaam af. Daarom voerde "MESSENGER" iedere 88 dagen (een Mercuriusjaar) een stel baancorrecties uit.
Verder verloop.
In maart 2012 zat het eerste deel van de missie erop. De missie werd met 12 maanden verlengd en Mercurius werd nogmaals onder de loep genomen tijdens de derde en vierde Mercuriusdag. Onder meer nog niet gefotografeerde gebieden rond de noordpool werden in kaart gebracht. Daarna verlengde NASA de missie met nog eens 26 maanden. Ditmaal bekeek de sonde kraters rond de noordpool die voortdurend in de schaduw liggen en verrichtte nauwkeuriger metingen aan het zwaartekrachtveld.
In april 2015 raakte de voorraad brandstof uitgeput. Periapsis nam af tot minder dan 50 km. Het toestel gebruikte vervolgens het nog aanwezige helium om koerscorrecties uit te voeren. De laatste daarvan was op 24 april 2015, waarna de vluchtleiding verwachtte dat het toestel uiterlijk 30 april op Mercurius neer zou storten. "MESSENGER" passeerde Mercurius tijdens de allerlaatste fase van zijn vlucht op hoogten tussen . Ontwerpers hadden belangstelling voor de temperatuur van de instrumenten aan boord. Daarnaast leverde deze lage baan scherpe foto's op. De sonde overschreed de geschatte levensduur ruimschoots. De verwachting was, dat "MESSENGER" slechts een jaar zou functioneren. Het ruimtevaartuig heeft in iets meer dan vier jaar ruim 4000 banen om Mercurius beschreven en bijna 8 miljard kilometer afgelegd.
Inslag op Mercurius.
Op 30 april 2015 bevestigde het DSN dat het radiocontact met "MESSENGER" definitief was verbroken. Om 15.26 uur EDT (19.26 UTC) sloeg de sonde met een snelheid van ruim 14.000 km/u in het Shakespearebekken op Mercurius te pletter. De laatst ontvangen opname toont de Jokai krater. Door de inslag van "MESSENGER" ontstond een nieuwe krater met een doorsnede tot 15,85 meter.

</doc>
<doc id="31956" url="https://nl.wikipedia.org/wiki?curid=31956" title="Hank B. Marvin">
Hank B. Marvin

Hank B. Marvin, geboren als "Brian Robson Rankin" (Newcastle, 28 oktober 1941) is een Brits musicus. Hij is de leadgitarist van The Shadows en was lid van de vocale groep Marvin, Welch &amp; Farrar.
Hoewel hij zich aangetrokken voelde tot jazz en banjo en piano leerde spelen, zou de muziek van Buddy Holly hem doen kiezen voor de gitaar. Samen met zijn schoolvriend Bruce Welch trok hij, toen hij zestien was, vanuit Newcastle naar Londen om het daar te gaan maken in de muziekbusiness. Ze gingen naar de "Two I's Coffee Bar", toen het mekka van het Londense muziekleven, om deel te nemen aan een wedstrijd waarin ze als derde eindigden. Nadat ze besloten nog een nacht in de stad te blijven ontmoetten ze 's anderendaags de manager van Cliff Richard, die hun vroeg om Richard muzikaal te begeleiden.
Richard deed Marvin eind 1959 een Fender Stratocaster, die hij in de Verenigde Staten bestelde, cadeau. Marvin was daarmee de eerste gitarist die dit instrument in Engeland bespeelde.
In 1979 brachten The Shadows een bewerking uit van Theme from The Deer Hunter van de gelijknamige film. Hiermee behaalden zij in België en Nederland de eerste plaats.
In samenwerking met Hank maakte Squier, ondermerk van Fender, de Hank B. Marvin signature Stratocaster. Dit in Fiësta Red met maple neck en toets. De hardware is van Gotoh. De gitaar is gemaakt in een beperkte oplage in Japan.
Marvin was eveneens een van de eersten die een echoapparaat gingen gebruiken - op advies van Joe Brown - en creëerde zo zijn eigen, herkenbare sound. Gitaristen als Frank Zappa, David Gilmour, Andy Powell van Wishbone Ash, Mark Knopfler, Neil Young, Pete Townshend, Brian May en Jean-Pierre Danel zeggen dat Marvin invloed heeft gehad op hun musiceren.
Persoonlijk leven.
Marvin woont sinds 1986 in Perth, Australië. Hij beheert er een muziekstudio die eigendom is van Gary Taylor en Trevor Spencer. Hij is een toegewijde Jehova's getuige.

</doc>
<doc id="31958" url="https://nl.wikipedia.org/wiki?curid=31958" title="Mars Express">
Mars Express

Mars Express is een onbemande ruimtemissie naar de planeet Mars. De Mars Express-missie bestond uit een sonde genaamd "Mars Express Orbiter", en een lander genaamd "Beagle 2".
Samenwerkingsverband.
Het betreft een project dat uitgevoerd wordt in een internationaal samenwerkingsverband waarin de Europese Ruimtevaartorganisatie ESA de leiding heeft. Voor ESA is het de eerste ruimtevlucht naar een andere planeet.
Enkele landen die geen lid zijn van ESA, zoals Rusland, Japan en de Verenigde Staten, zijn ook betrokken of hebben ook bijgedragen aan het project. Vanuit Nederland is onderzoeksinstituut TNO betrokken. Het vluchtleidingscentrum is gevestigd in het European Space Operations Centre (ESOC) in Darmstadt, Duitsland.
Lancering en vlucht naar Mars.
De lancering vond plaats vanaf Bajkonoer in Kazachstan, op 2 juni 2003 om 17:45 GMT/UTC met een Russische Sojoezraket.
Een van de cruciale momenten tijdens de vlucht was op 19 december 2003, toen de Beagle 2 zich los maakte om de landing in te zetten. De Mars Express Orbiter is op 25 december erin geslaagd om zich in een baan om Mars te plaatsen.
Beagle 2.
Ondertussen zou de Beagle 2 op de planeet landen, zich uitvouwen en een signaal uitzenden. Sindsdien is echter geen signaal ontvangen, en het is dus niet bekend in hoeverre de landing van Beagle 2 is geslaagd. Een aantal weken lang werd op diverse manieren getracht om het signaal van de Beagle 2 te ontvangen. Bij deze pogingen was onder andere de radiotelescoop bij Westerbork in Nederland betrokken.
Op 6 februari 2004 verklaarde het Beagle 2
Management Board dat de Beagle 2 als verloren wordt beschouwd. Tevens werd een onderzoek ingesteld naar het falen van de Marslander. Aangezien er tussen het moment van loskoppelen op 19 december en het voltooien de landing op 25 december geen communicatie met de lander mogelijk was, moest de commissie echter volledig in het duister tasten over de oorzaak. Uiteindelijk heeft men enkele risicopunten tijdens de landing genoemd, waarvan het feit dat de atmosfeer van Mars op dat moment minder dicht was dan verwacht het meest serieuze punt was. Aangezien er geen duidelijke technische oorzaak te vinden is, beveelt het onderzoek een aantal organisatorische en technische maatregelen aan om in de toekomst het risico te verkleinen.
De Beagle-2 is in 2015 mogelijk teruggevonden.
Was men erin geslaagd om contact te leggen met de "Beagle 2", dan zou deze ongeveer zes maanden lang actief zijn geweest en met name scheikundig onderzoek doen naar de samenstelling van de Marsbodem en de eventuele aanwezigheid van organisch materiaal.
Het concept van de Beagle 2 is bedacht door Professor Colin Pillinger van de Open Universiteit in Milton Keynes in Groot-Brittannië. Op dat moment was ESA al bezig met de ontwikkeling van de Mars Express, en Pillinger wist ESA over te halen om de marslander mee naar Mars te laten reizen. Beagle 2 is genoemd naar het schip waarmee Charles Darwin zijn reis ondernam naar aanleiding waarvan hij zijn evolutietheorie vormde.
Mars Express-sonde.
De "Mars Express-sonde" fotografeert in een baan om Mars de gehele planeet. Daarnaast brengt de sonde onder andere de minerale samenstelling in kaart.
De hoofdcamera van Mars Express, de "High Resolution Stereo Camera" schiet plaatjes met een resolutie van maximaal 10 meter per beeldpunt, en de sonde heeft een aparte camera waarmee een aantal geselecteerde gebieden met een resolutie van 2,3 meter per beeldpunt genomen kunnen worden.
Als we dit vergelijken met de beste camera die tot nog toe om Mars draaide, de MOC-camera van NASA's Mars Global Surveyor, dan doet Mars Express het qua resolutie slechter, de MOC schiet plaatjes normaliter op 1,5 meter per pixel en als het moet op 0,5 meter per pixel. De MOC-camera is zwart-wit, maar kan een rood of een blauw glaasje voor zijn lens schuiven, ten koste van de scherpte, deze daalt dan tot 400 meter per pixel.
Het spectaculaire aan de HRSC-camera is dat deze foto's neemt op 9 verschillende lichtgolflengtes, volle kleuren dus. Ten tweede neemt de camera foto's in stereo op, dat wil zeggen, de camera ziet diepte. Met behulp van computerprogramma's kan zo de terreinhoogte op ieder punt in de foto berekend worden en kunnen spectaculaire, natuurgetrouwe 3d-aanzichten van Mars getoond worden.
De Mars Express sonde heeft al tijdens de eerste maanden in zijn baan om Mars een aantal spectaculaire foto's gemaakt, waarvan een aantal aanwijzingen bevatten dat er in het verre verleden volop water op Mars moet zijn geweest.
Een ander experiment was het observeren van de landingsplaats de Mars Exploration Rover Spirit, terwijl de Spirit op dat moment het hemelruim boven de landingsplaats observeerde. Hiermee kan de atmosfeer van Mars zowel van boven als van onderen geobserveerd worden en dit geeft informatie over uit welke luchtlagen de uitslagen van verscheidene instrumenten komen. Dit is een van de vele voorbeelden van samenwerking tussen NASA en ESA tijdens dit soort projecten.
Mars Express dankt zijn naam aan het feit dat geen enkel andere vergelijkbare ruimtemissie naar een planeet zo snel tot stand is gekomen.

</doc>
<doc id="31959" url="https://nl.wikipedia.org/wiki?curid=31959" title="Glasfiber">
Glasfiber



</doc>
<doc id="31960" url="https://nl.wikipedia.org/wiki?curid=31960" title="Keith Richards">
Keith Richards

Keith Richards (Dartford, 18 december 1943) is een Brits gitarist, songwriter, zanger, producer en medeoprichter van de Engelse rockband The Rolling Stones.
Levensloop.
Richards werd geboren in Dartford in Kent, net ten zuiden van Londen. Al in 1951 op de lagere school raakte hij bevriend met Mick Jagger. Hun middelbareschoolkeuze was verschillend, dus na drie jaar verloren ze elkaar uit het oog. In zijn middelbareschooltijd begon Richards gitaar te spelen, met name de Amerikaanse rock-'n-roll inspireerde hem. Vooral zanger en acteur Elvis Presley.
In 1959 werd hij vanwege wangedrag van school gestuurd en ging hij naar de Sidcup Art School (kunstacademie). Daar ontmoette hij Dick Taylor, de latere gitarist van The Pretty Things, die op dat moment samen met Jagger in een bluesband speelde. De vriendschap werd vernieuwd en Richards, die inmiddels ook Brian Jones had ontmoet, kwam bij de band. Ook Jones kwam erbij. Deze band zou zich ontwikkelen tot de Rolling Stones, die officieel in 1962 hun eerste optreden hadden.
De Rolling Stones werden al snel heel succesvol, vooral nadat manager Andrew Oldham Richards en Jagger had laten inzien dat ze ook konden schrijven. Richards schreef onder andere de riffs voor "(I Can't Get No) Satisfaction", "Paint It Black" en "Jumping Jack Flash". Daarbij heeft hij ook vrijwel het gehele nummer "Angie" geschreven.
Richards is vooral bekend door zijn innovatieve gitaarspel. Zijn gitaargeluid vormt daarom ook een groot deel van de 'Stones-sound'. Zijn performance is altijd onderkoeld naast een enorm energieke Jagger. Daarnaast heeft hij in de loop der jaren zijn songschrijverscapaciteiten uitgebreid getoond. In muziektijdschrift Rolling Stone staat hij 10e op de lijst van "100 beste gitaristen aller tijden".
In 1988 begon hij een solocarrière. Hij speelde met zijn band, "The X-pensive Winos", onder andere het Stonesnummer "Connection" van het album "Between The Buttons".
In 2015 bracht Richards zijn eerste soloalbum in 23 jaar uit sinds het album "Main Offender". Het album, getiteld "Crosseyed Heart", werd met positieve recensies ontvangen. Richards zingt in elk nummer en in veel nummers bespeelt hij meerdere instrumenten, zoals gitaar, bas en keyboard.
Drugsverslaving en arrestaties.
De band en hun leden hadden vooral in de beginjaren een agressief, seksueel uitgesproken en drugsverslaafd imago. Richards is ook meermalen opgepakt voor drugsbezit. De eerste keer gebeurde dat in 1967, toen bij een politie-inval amfetaminepillen werden gevonden bij Jaggers toenmalige vriendin Marianne Faithfull. Richards werd veroordeeld tot een jaar, maar het feit dat er enorm veel ophef ontstond over de overtrokken eis en het ontbreken van direct bewijs maakte dat de veroordeling teruggedraaid werd.
In 1977 werd Richards in Canada gearresteerd vanwege het bezit van heroïne. Door toe te stemmen in een optreden in een benefietconcert voor blinden en de toezegging in de VS een ontwenningskuur te gaan volgen, kon hij de gevangenis weer ontlopen. Maar zijn afkicken was deze keer wel definitief.
Zijn drugsgebruik begon in de jaren zestig met lsd en cocaïne, maar later raakten hij en zijn toenmalige vriendin Anita Pallenberg sterk verslaafd aan heroïne. Begin jaren tachtig kickte Richards af van de heroïne, maar hij bleef cocaïne gebruiken. Hij hield hiermee op nadat hij in 2006 uit een palmboom was gevallen en een hersenoperatie moest ondergaan. Richards gaf toe heroïne te hebben gebruikt tijdens de "Bridges to Babylon"-tournee.
Persoonlijk leven.
In 1967 werd Anita Pallenberg Richards' vriendin. Ze kregen samen drie kinderen, van wie er één overleed aan wiegendood. In 1979 gingen Richards en Pallenberg uit elkaar.
Het voor een groot deel door Richards geschreven nummer "Angie" gaat volgens Richards over zijn dochter Angela. Velen beweren echter dat het over Angela Bowie gaat, met wie Mick Jagger destijds een relatie zou hebben gehad.
In 1983 trouwde Richards met Patti Hansen. Met haar kreeg hij nog twee kinderen.
In mei 2006 onderging Richards in Nieuw-Zeeland een hersenoperatie, nadat hij tijdens zijn vakantie op de Fiji-eilanden, waar hij met Ron Wood en hun beider gezinnen verbleef, uit een palmboom was gevallen.
Op 21 april 2007 overleed Richards moeder op 91-jarige leeftijd.
Richards bewoont in de Verenigde Staten een kapitaal landhuis in Weston (Connecticut) en heeft daarnaast een tweede landgoed in Engeland.
Film.
Richards speelt een kleine rol als Kapitein Teague, de vader van Jack Sparrow, in Walt Disneys "". Johnny Depp, die de rol van Jack Sparrow speelt, zei ooit zijn rol grotendeels op Richards te hebben gebaseerd. Richards en Depp zijn sindsdien ook goede vrienden en worden door het tijdschrift "Rolling Stone" zelfs bloedbroeders genoemd. Ook in de vierde Piratesfilm is Richards als Captain Teague te zien.
Autobiografie "Life".
Op 26 oktober 2010 verscheen Richards' autobiografie "Life". Samen met auteur James Fox zette hij zijn leven zoals hij het zich herinnerde op papier. Richards schrijft in zijn autobiografie dat hij Mick Jagger al sinds de jaren tachtig "onuitstaanbaar" vond.
Over de hele wereld was er belangstelling voor dit levensverhaal. Het boek was nog voordat het ook maar te koop was meteen een bestseller.

</doc>
<doc id="31961" url="https://nl.wikipedia.org/wiki?curid=31961" title="Brian Bennett">
Brian Bennett

Brian Bennett (Londen, 9 februari 1940) verving Tony Meehan als drummer bij The Shadows in oktober 1961, en maakte deel uit van hun bezetting tot hun tournee in 1990. In 1994 toerde hij met Hank B. Marvin en hun zonen Warren en Ben. Hij is in Engeland ook bekend als componist.
In de periode vóór The Shadows begeleidde hij Eddie Cochran en Gene Vincent. In 1969 was hij studiomuzikant bij opnames voor Ella Fitzgerald.
In de nummers "Little B" en "Big B" van The Shadows is er voor hem een hoofdrol weggelegd.

</doc>
<doc id="31962" url="https://nl.wikipedia.org/wiki?curid=31962" title="Peil">
Peil

Het peil in een polder en het water eromheen (de boezem) is de door een waterschap gehandhaafde hoogte van de waterstand, het polderpeil (PP). Dit kan met behulp van gemalen, spuisluizen en stuwen. In een peilbesluit staat welke waterpeilen worden aangehouden in sloten, vaarten, kanalen en waterpartijen. 
Het "waterpeil" is de nagestreefde waarde voor de waterstanden ('streefpeil'). In de zomer is het peil in de polder vaak hoger ingesteld dan in de winter, omdat er in de zomer in de polder meer water nodig is. Daarom spreekt men in dit kader wel van "zomerpeil" en "winterpeil". 
De "waterstand" is de actuele hoogte van het water en kan afgelezen worden op een peilschaal. Het kan betrekking hebben op zowel oppervlaktewater als grondwater. De waterstand wordt in België afgemeten aan de Tweede Algemene Waterpassing (TAW) en in Nederland gerelateerd aan het Normaal Amsterdams Peil (NAP).
Boezempeil.
Omdat water nu eenmaal tijd nodig heeft om ergens naartoe te stromen, is de waterstand achter in een polder vaak anders dan bij het gemaal. Omdat het water uit de polder naar de boezem wordt uitgeslagen en niet altijd meteen kan afvloeien, varieert ook daar de waterstand. Er wordt wel getracht deze waterstand binnen bepaalde grenzen te houden. Dit streefpeil heet boezempeil (BP), het niveau dat pas ontstaat in toestand van rust (als er geen stroming meer is).
Kanaalpeil.
Kanaalpeil (KP) is een peil met een afwijkend referentieniveau dat in een kanaal gebruikt wordt waarbij het streefpeil de nulhoogte is. Dit is voor scheepvaart handiger omdat schippers niet steeds hoeven te berekenen hoe hoog de overspanningen boven het water zijn. Ze hoeven dan alleen te corrigeren voor afwijking van het kanaalpeil door bemaling en op- en afwaaïng.
Stuwpeil.
De grote rivieren hebben geen vast peil, maar als er een stuw in gebouwd is kent men daar wel een "stuwpeil" (SP).
Ontwerppeil.
Het peil waarvoor een waterkering ontworpen wordt, aan de kust bijv. een waterstand die een kans van voorkomen heeft van 1/10000 per jaar; langs de grote rivieren een waterstand die hoort bij een afvoer die een kans van voorkomen heeft van 1/1250 per jaar.
Pegel bij watermolens.
Een pegel was een naam in gebruik voor een peilmerk aan waterlopen dat van overheidswege aangebracht was om het hoogst toelaatbare waterpeil aan te geven. De peilpegel was een vaste markering. Dat merkteken kon een nagel (peilnagel), ijzeren staaf, - kruis of - bout zijn, of een ingemetselde steen, of een peilschaal: een metalen hoogteduiding met verschillende pegelhoogtes met een maximum peil in de winter en in de zomer. 
Voor watermolens is de naam pegel in gebruik geweest voor de aanduiding van het maximale waterpeil tot waar de watertoevoer voor het molenrad mocht opgestuwd worden. Voor de molenaar was het voordelig om door sluizen het waterpeil voor het malen hoog op de stuwen voor meer valhoogte voor een maximale stuwkracht op het molenrad. Vaak gaf het waterpeil voor de molen aanleiding tot conflicten tussen de molenaar en de eigenaars van omliggende beemden die te nat bleven of overstroomden. Daarom legde overheid een maximum pegelpeil vast waar de molenaar zich aan moest houden. 
Er werden landmeters aangesteld die de pegelmarkering moesten controleren en ijken.
Andere peilen.
In de bouw.
In de bouw is het 'peil' het horizontale vlak van waaruit alle hoogten in een gebouw worden bepaald. Meestal is dit de bovenkant van de afgewerkte beganegrondvloer die op "peil is nul" ligt (peil = 0). Tevens kan worden bepaald hoeveel deze vloer hoger of lager ligt dan NAP.
Bij motoren.
Bij motoren spreekt men o.a. van 'oliepeil', waarmee bedoeld wordt het niveau van de smeerolie in het carter. Dit niveau wordt dan bepaald met een peilstok en mag niet te hoog of te laag staan. In moderne motoren worden deze niveaus ook automatisch gemeten en de "electronic control unit" (ECU) geeft een waarschuwing als een peil onjuist is.
Bij voertuigen.
Vloeistoffen in een voertuig waarvan het peil kan worden vastgesteld zijn remvloeistof, hydraulische olie, motorolie, koelvloeistof en motorbrandstof.
Overdrachtelijk.
Peil wordt ook overdrachtelijk gebruikt in de zin van kwaliteit, bijvoorbeeld: "Het "peil" van een cabaretvoorstelling".

</doc>
<doc id="31964" url="https://nl.wikipedia.org/wiki?curid=31964" title="Frysk Ynternasjonaal Kontakt">
Frysk Ynternasjonaal Kontakt

Het Frysk Ynternasjonaal Kontakt (FYK) is een in Leeuwarden gevestigde culturele jongerenvereniging. Het voornaamste doel van deze vereniging is het organiseren van internationale activiteiten voor Friese jongeren.
Geschiedenis.
Het FYK is de Nederlandse lidorganisatie van de Youth of European Nationalities (YEN), een Europese organisatie die de 
Het FYK is opgericht in 1989. De oprichters hadden als doel deelname van Friezen aan de activiteiten van de Europese organisatie Youth of European Nationalities (YEN) mogelijk te maken. Deze organisatie wil de contacten tussen jonge sprekers van minderheidstalen bevorderen en komt op voor de rechten van deze sprekers. Het FYK is nog steeds lid van de YEN.
Activiteiten.
Het FYK participeert jaarlijks in verscheidene activiteiten waaraan de diverse lidorganisaties van de YEN deelnemen. In de week voor pasen is er altijd het "peaskekongres" (paascongres) en in de herfst het "hjerstkongres" (herfstcongres). Daarnaast worden er elk jaar verschillende congressen en educatieve kampen georganiseerd waaraan naast het FYK een klein aantal andere YEN-organisaties deelnemen. Ook organiseert het FYK voor de eigen leden kroegavondjes en culturele uitstapjes in de provincie Friesland.
Het FYK heeft tijdens zijn bestaan verschillende grote projecten georganiseerd, waaronder:
Structuur.
Het FYK is een vereniging. Het heeft een bestuur van minimaal vijf leden, die twee jaar aanblijven. Elk jaar tijdens de algemene ledenvergadering treedt de helft van het bestuur af en kiezen de leden nieuwe bestuursleden. Het FYK heeft sinds zijn oprichting een redelijk constant ledenaantal van rond de honderd mensen. Het lidmaatschap is toegestaan aan Friese jongeren die tussen de 15 en 35 jaar oud zijn. Verder heeft het FYK een aantal zogenaamde 'stipers' (donateurs).
Er zijn binnen de vereniging verschillende commissies actief, die zich bezighouden met de organisatie van activiteiten, met ledenwerving en met de publicatie van het ledenblad FYK-ljepper.
Het FYK is tegenwoordig alleen in Nederland actief, maar het heeft in de jaren 90 onder de naam Seelter Wipstäite (SeWi) een afdeling gehad in het Friestalige Saterland in Duitsland.
Naast de vereniging FYK bestaat er een aan de vereniging gelieerde stichting AktiFYKteiten, die het geld van het FYK beheert. Deze stichting heeft een eigen bestuur.
Financiering.
Het FYK heeft dankzij een aantal schenkingen en legaten een eigen vermogen van enkele tienduizenden euro's. De vereniging heeft verder inkomsten van leden en 'stipers' (donateurs). De activiteiten worden mogelijk gemaakt door diverse externe fondsen, waaronder de provincie Friesland, de Europese Unie, de Fryske Rie en de YEN.
Tijdschrift.
Leden en geïnteresseerden worden over de activiteiten van het FYK op de hoogte gehouden door middel van het tijdschrift FYK-ljepper, dat vijfmaal per jaar verschijnt. Het blad is niet in de handel, maar ligt wel in de bibliotheken van Leeuwarden.

</doc>
<doc id="31965" url="https://nl.wikipedia.org/wiki?curid=31965" title="Youth of European Nationalities">
Youth of European Nationalities

Youth of European Nationalities of YEN, ook bekend onder de Duitse naam Jugend Europäischer Volksgruppen (JEV), is een internationale koepelorganisatie, waarin jonge sprekers actief zijn van autochtone Europese minderheidstalen. Hoofdactiviteit is het jaarlijkse Paascongres. Daarnaast wordt jaarlijks een kleiner congres georganiseerd, het Youth Leader Seminar, ook wel herfstcongres genoemd, en een internationale koorweek onder de naam Voices of Europe. In Nederland wordt de YEN vertegenwoordigd door de jongerenvereniging FYK. In België is geen vertegenwoordiging.
De YEN is in 1984 ontstaan als afsplitsing van de FUEV, waarmee het echter nog steeds nauw samenwerkt. Daarnaast is de YEN sinds 2003 lid van het European Youth Forum (YFJ). De YEN wordt in zijn werkt gesteund door bijdragen van de Europese Unie en de Raad van Europa.
Lidorganisaties.
Denemarken:
Duitsland:
Frankrijk:
Hongarije:
Italië:
Kroatië:
Nederland:
Oekraïne:
Oostenrijk:
Polen:
Roemenië:
Rusland:
Servië:
Slowakije:
Zweden:
Zwitserland:

</doc>
<doc id="31966" url="https://nl.wikipedia.org/wiki?curid=31966" title="Spoorstroomloop">
Spoorstroomloop

 Een spoorstroomloop is een stroomkring in een spoorweg die gebruikt wordt voor de detectie van treinen. Treindetectie is nodig voor rijwegbeveiliging en blokbeveiliging, die voorkomen dat treinen naar eenzelfde spoor geleid kunnen worden en onderling botsen. Ook overwegen kunnen worden aangestuurd door spoorstroomlopen.
Via spoorstroomlopen kan ook informatie voor treinbeïnvloedingssystemen worden doorgegeven.
Laagfrequente spoorstroomloop.
 Een laagfrequente spoorstroomloop is een spoorstroomloop met een laagfrequente wisselspanning, tussen 50 en 100 Hz. In Nederland wordt 75 Hz gebruikt. De wielstellen van een trein sluiten de spoorstroomloop kort, waardoor de spoorstroomloop onderbroken wordt. Een onderbroken spoorstroomloop duidt er dus op dat de spoorsectie bezet is door een trein. Een spoorstroomloop die intact is geeft aan dat de spoorsectie vrij is.
Het is de oudste vorm van treindetectie en wordt in België en Nederland nog veel gebruikt. Dit type spoorstroomloop is uitgevonden door William Robinson en in 1872 gepatenteerd. Het werd op de markt gebracht door het bedrijf GRS dat nu in handen is van Alstom. De spoorstroomloop is opgebouwd rondom een elektromagnetisch B2 Vane-relais, of rond modernere elektronische apparatuur, electronic track relay (ETR).
Spoorstroomlopen bij elektrische tractie.
Bij spoorlijnen met elektrische tractie worden de spoorstaven ook gebruikt voor het geleiden van de retourstroom. Bij een elektrificatiesysteem op basis van gelijkstroom bestaan hiervoor twee systemen:
Toepassing bij spoorwerkzaamheden.
Bij spoorwerkzaamheden plaatsen de spoorwerkers soms een "zelfsignalerende kortsluitlans". Deze sluit de spoorstaven kort, waardoor het blok bezet wordt gemeld en de toeleidende seinen de toegang verbieden. Een led meldt het lopen van de kortsluitstroom.
Staat er een obstakel, bijvoorbeeld een auto, op het spoor, dan kan men hetzelfde doen met de startkabels van de auto.
Prikspanningspoorstroomloop (PSSSL).
 Bij een spoorstroomloop helpt de retourstroom van elektrisch materieel mee bij een goede treindetectie. Niet-elektrisch materieel met een lage asdruk en goede loopeigenschappen kan echter detectieproblemen veroorzaken op sporen met een roestlaagje. Op de spoorstroomloop wordt dan een pulserende hogere spanning gezet (ongeveer zoals bij schrikdraad), die door het roestlaagje "heenprikt". Een prikspanningspoorstroomloop (PSSSL) wordt voornamelijk gebruikt bij stations. Het systeem is te herkennen aan witte, rechthoekige kastjes bij het spoor. PSSSL wordt ook vaak gebruikt om de spoorstroomloop op weinig bereden sporen te verbeteren (bijvoorbeeld emplacementen). Bij Nederlandse overwegen in PSSSL-gebieden stonden gele waarschuwingsbordjes met de tekst "Dierbegeleiders opgelet: spoor kan onder spanning staan". Inmiddels is PSSSL bij overwegen verwijderd om schrikreacties bij dieren te voorkomen.
Hoogfrequente- of toonfrequente spoorstroomloop.
Hoogfrequente spoorstroomlopen of toonfrequente spoorstroomlopen worden ook wel toonspoorstroomlopen genoemd. Bij hoogfrequentie spoorstroomlopen worden frequenties gebruikt vanaf ongeveer 1500 hertz. Hoogfrequente spoorstroomlopen zijn bekend onder hun commerciële namen, JADE (jointless audio-frequency detection) van Alstom, FTGS (Ferngespeiste Tonfrequenz-Gleisstromkreise von Siemens) en zijn opvolger TCM 100 (track circuit module 100).
Secties met hoogfrequente spoorstroomlopen worden niet gescheiden met geïsoleerde lassen. Op één spoor worden steeds twee frequenties afwisselend gebruikt. De secties met verschillende frequenties sluiten niet helemaal aan, er zit een afstand van een meter of twintig tussen. Iedere spoorsectie heeft zijn eigen 'zender' (voedingspunt) en 'ontvanger', die registreert of de spoorstroomloop kortgesloten is, en dus of de sectie bezet is. Zowel de zender als de ontvanger corrigeren voor de invloed van de naastgelegen sectie, waar een spoorstroomloop met een andere frequentie aanwezig is.
Specifieke eigenschappen.
Hoogfrequente spoorstroomlopen zijn wat gevoeliger voor blikseminslag.
Toepassing.
De hoogfrequente spoorstroomloop wordt toegepast op het
emplacement van Venlo en de spoorlijn naar Kaldenkerken, bij de Rotterdamse metro, de Franse TGV-lijnen. Ook wordt dit systeem toegepast op de Havenspoorlijn Rotterdam en de rest van de Betuweroute. Tussen Maasvlakte en Kijfhoek
is JADE in gebruik.
Ook op het Amsterdamse metronetwerk, de ringlijn van GVB van Isolatorweg tot Amsterdam zuid word JADE toegepast, tot definitieve activatie van het nieuwe CBTC in 2021.
Roestrijden.
Een dun laagje roest kan de spoorstroomloop onderbreken en zo de bezetmelding onbetrouwbaar maken. Daarom moeten alle geïsoleerde wissels en sporen eenmaal per 24 uur bereden worden door minimaal 10 assen. Bij de meeste baanvakken wordt daar wel aan voldaan. Soms wordt een trein over een weinig bereden spoor geleid om roest te verwijderen, men spreekt dan over "roestrijden".
Treinbeïnvloeding en cabinesignalering.
Het treinbeïnvloedingssysteem ATB-EG gebruikt de spoorstroomloop om informatie van baan naar trein over te dragen door de spoorstroomloop in een bepaald ritme in pulsen te voeden. Opneemspoelen aan de trein pikken het ritme van de stroompulsen op. Apparatuur in de trein kan op basis van deze informatie een maximumsnelheid voor de trein aflezen, en afdwingen dat geremd wordt als dit maximum wordt overschreden. Dit systeem is begin jaren dertig van de twintigste eeuw ontwikkeld door het Amerikaanse bedrijf GRS.
Bij de moderne "hoogfrequente spoorstroomloop" wordt niet de stroom zelf kort onderbroken, maar worden voor de spoorstroomloop wisselstromen met verschillende frequenties toegepast. Dit noemt men frequentiemodulatie. Dit principe, waarmee veel meer informatie overgedragen kan worden, wordt onder meer toegepast bij het cabinesignaleringssysteem van de Rotterdamse metro en de Franse hogesnelheidslijnen.

</doc>
<doc id="31967" url="https://nl.wikipedia.org/wiki?curid=31967" title="John Rostill">
John Rostill

John Rostill (Kings Norton, Birmingham, 16 juni 1942 – Radlett, 26 november 1973) was een Brits basgitarist. Hij begeleidde sterren als The Everly Brothers, Tommy Roe, Gerry &amp; the Pacemakers en Frank Ifield, vooraleer hij Brian "Licorice" Locking in 1963 als basgitarist verving bij The Shadows.
Voor zijn dood in 1973 (Bruce Welch, slaggitarist van The Shadows, vond hem overleden aan een overdosis barbituraten in zijn opnamestudio) toerde Rostill met onder anderen Tom Jones door de Verenigde Staten. Voor Olivia Newton John schreef hij onder meer "Let Me Be There", een nummer dat in de Verenigde Staten meer dan 1 miljoen keer werd verkocht. Ook Elvis Presley zong dit nummer tijdens live-concerten.

</doc>
<doc id="31968" url="https://nl.wikipedia.org/wiki?curid=31968" title="Nederlandse grammatica">
Nederlandse grammatica

Dit artikel geeft een algemeen overzicht van de grammatica van de Nederlandse taal.
Woord- en zinsdeelvolgorde.
In het Nederlands geldt V2, waardoor de persoonsvorm in stellende hoofdzinnen altijd op de tweede positie staat.
Hoofdzinnen.
Voor een hoofdzin geldt de SVO-volgorde.
"onderwerp – persoonsvorm – meewerkend voorwerp – bijwoordelijke bepaling van tijd en plaats – lijdend voorwerp – werkwoordelijke – niet-werkwoordelijke rest."
Bijvoorbeeld:
Wel zijn in stellende hoofdzinnen ook andere volgordes mogelijk, maar ook dan staat de persoonsvorm op de tweede positie. De volgende woordvolgordes zijn dan ook grammaticaal correct:
In al deze zinnen is "Jasper" het meewerkend voorwerp (indien voorafgegaan door "aan" een zgn. omschreven meewerkend voorwerp).
De persoonsvorm komt vóór het onderwerp als het onderwerp niet aan het begin van de zin staat. Als een ander zinsdeel dan het onderwerp aan het begin van de zin staat, gebeurt dit in de regel om het zinsdeel extra nadruk te geven.
Een bepaling van tijd staat bij voorkeur altijd vóór andere bijwoordelijke bepalingen, zoals die van plaats:
Bijzinnen.
Voor een bijzin geldt de SOV-volgorde.
In een bijzin is de basisvolgorde:
"voegwoord – onderwerp – meewerkend voorwerp – bijwoordelijke bepaling van tijd en plaats – lijdend voorwerp – persoonsvorm en werkwoordelijke – niet-werkwoordelijke rest."
Bijvoorbeeld:
Deze volgorde, waarbij de persoonsvorm vóór de rest van het werkwoordelijk gezegde (de werkwoordelijke eindgroep) staat, wordt ook wel de rode werkwoordsvolgorde genoemd. Daarnaast is er in bijzinnen nog een tweede mogelijkheid, bekend als de groene werkwoordsvolgorde, waarbij de volgorde van de werkwoorden andersom is:
Vragende vorm.
Wanneer een zin vragend is, treedt normaal gesproken inversie op, wat betekent dat onderwerp en persoonsvorm van plek worden verwisseld:
Wanneer het onderwerp toch vóór de persoonsvorm staat in een vragende zin, impliceert dat vaak een controlevraag:
In deze laatste vorm is de intonatie van een of meer laatste woorden, namelijk hoger dan de rest, erg belangrijk. Hierdoor is het voor de luisteraar duidelijk dat het een vraag betreft en geen gegeven feit.
Werkwoorden.
Zoals in de meeste Germaanse talen zijn de werkwoorden naar vervoeging in drie klassen onder te verdelen: sterk, zwak en onregelmatig.
Zwakke werkwoorden.
Veruit de meeste werkwoorden in het Nederlands behoren tot de klasse van de zwakke werkwoorden. Dit betekent dat ze in de onvoltooid verleden tijd de uitgang "-de/-te" krijgen, terwijl het voltooid deelwoord eindigt op "-d" of "-t".
Sterke werkwoorden.
Van sterke werkwoorden dient men drie vormen te kennen: de infinitief ofwel het hele werkwoord, de onvoltooid verleden tijd en het voltooid deelwoord.
Hieronder volgt als voorbeeld de vervoeging van het sterke werkwoord "binden": binden – bond – gebonden
Nederlandse sterke werkwoorden worden in de tegenwoordige tijd (o.t.t.) op dezelfde manier vervoegd als zwakke. In de onvoltooid verleden tijd krijgt alleen de meervoudsvorm een uitgang "-en", de andere vormen krijgen géén uitgang in de verleden tijd.
Onregelmatige werkwoorden.
De belangrijkste onregelmatige werkwoorden zijn "hebben", "kunnen", "mogen", "willen", "zijn" en "zullen".
Zelfstandige naamwoorden.
De belangrijkste verbuigingen zijn de meervoudsvorm en de verkleinvorm van zelfstandige naamwoorden.
Verbuigingen van het zelfstandig naamwoord.
Meervoudsvorm.
Zelfstandig naamwoord eindigend op een klinker.
Zelfstandig naamwoorden die eindigen op een klinker krijgen als regel de uitgang -s in het meervoud:
Wanneer verwarring zou kunnen ontstaan over de uitspraak van het meervoud wordt de uitgang -s voorafgegaan door een apostrof:
Zelfstandige naamwoorden die eindigen op -ie of -ij en waarvan de klemtoon op de laatste lettergreep ligt, krijgen de uitgang -en in het meervoud:
Zelfstandig naamwoord eindigend op een medeklinker.
Zelfstandige naamwoorden die eindigen op een beklemtoonde lettergreep eindigend op een medeklinker, krijgen als regel de uitgang -en in het meervoud:
Er zijn uitzonderingen, zoals het woord "kok" (etensbereider) waarvan "koks" het meervoud is.
Ook treedt bij sommige woorden klankverandering op:
en is er een groep woorden met een stapelmeervoud, zoals:
Bij zelfstandige naamwoorden die eindigen op een s verandert deze s bij de meervoudsvorm in een z, als de s wordt voorafgegaan door een lange klinker.
Wordt de s voorafgegaan wordt door een korte klinker, dan wordt de s verdubbeld:
Ook hier zijn er weer uitzonderingen die klankverandering ondergaan, zoals:
Wanneer de laatste lettergreep van een zelfstandig naamwoord dat op een medeklinker eindigt een niet-beklemtoonde e bevat krijgt het meervoud de uitgang -s:
Uitzonderingen.
Op bovenstaande regels zijn een aantal uitzonderingen. Zie daarvoor de lijst van onregelmatige meervouden.
Verkleinvorm.
Zelfstandig naamwoorden kunnen verkleind worden door de uitgang -je achter het zelfstandig naamwoord te plaatsen:
Soms treedt klankverandering op:
In het zuidelijk deel van het Nederlandse taalgebied worden zelfstandige naamwoorden veeleer verkleind door de uitgangen -ke en -ken achter het zelfstandig naamwoord te plaatsen:
Wanneer een zelfstandig naamwoord eindigt op een klinker of op een van de medeklinkers l, n en ren de laatste lettergreep bevat een lange klinker of een sjwa, krijgt de verkleinvorm de uitgang -tje:
Maar gaat het om een woord dat bestaat uit één lettergreep met een korte klinker, dan wordt de uitgang -etje:
Wanneer een zelfstandig naamwoord eindigt op een m die wordt voorafgegaan door een lange klinker krijgt de verkleinvorm de uitgang -pje:
Wanneer een twee- of meerlettergrepig zelfstandig naamwoord eindigt op ing krijgt de verkleinvorm doorgaans de uitgang -kje waarbij de g komt te vervallen:
Maar:
en ook:
Uitzondering: Wanneer de laatste lettergreep van een zelfstandig naamwoord eindigend op l, m, n, ng of r een korte klinker bevat, krijgt het verkleinwoord de uitgang -etje:
Naamvallen.
In oudere fasen van het Nederlands werden in de geschreven taal naamvallen gebruikt. Tegenwoordig bestaan deze nagenoeg alleen nog in versteende taalvormen. Een aan de tweede naamval verwante vorm, de Saksische genitief, kent nog wel een actief gebruik.
Lidwoorden.
Bepaalde lidwoorden.
Het Nederlands kent twee bepaalde (of bepalende) lidwoorden:
"Het" wordt enkel gebruikt voor een enkelvoudig onzijdig woord. Om een meervoud aan te duiden wordt altijd "de" gebruikt. Voorbeelden:
Onbepaald lidwoord.
Het Nederlands kent slechts één onbepaald (of onbepalend) lidwoord:
Het onbepaalde lidwoord "een" wordt in het Nederlands alleen gebruikt voor een enkelvoud, om een onbepaald meervoud aan te duiden wordt simpelweg géén lidwoord gebruikt. Voorbeeld:
De zuidelijke dialecten van het Nederlands kennen drie onbepaalde lidwoorden:
Ontkennend lidwoord.
Het ontkennend lidwoord "geen" duidt op de afwezigheid van iets of op een ontkenning:
Verbuiging lidwoorden.
Daarnaast kent het Nederlands nog enkele oudere verbuigingsparadigma's die gedicteerd worden door vier traditionele naamvallen. In principe worden de bezittelijke voornaamwoorden ("mijn, jouw, zijn, haar, ons, uw, jullie" en "hun") en het ontkennend lidwoord "geen" vervoegd zoals het onbepaalde lidwoord "een", bijvoorbeeld: "Dat is zijns inziens een slecht idee" ("eens inziens)." In het meervoud bestaat er geen onbepaald lidwoord in het Nederlands, daarom is in het schema het woord "geen" gebruikt.
Verbogen lidwoorden ("ene", "eens", "ener," "enen;" "des", "der", "den") worden nauwelijks nog gebruikt (daarom staan de oorspronkelijke verbuigingen tussen haakjes in het schema). Sinds de jaren tachtig is bijvoorbeeld "commissaris van de Koning(in)" gangbaarder dan "commissaris der Koningin" of "des Konings" (CdK). Bij "procureur des Konings" heeft de oude vorm daarentegen standgehouden, net als in bepaalde namen en staande uitdrukkingen:
Verbogen lidwoorden worden wel volop gebruikt in bijvoorbeeld de GBS-Bijbel.
Lidwoord voor een bezittelijk voornaamwoord.
Bij een aantal (zelfstandig gebruikte) bezittelijke voornaamwoorden, waaronder "mijne, jouwe, zijne, hare, onze" en "hunne", kunnen ook lidwoorden staan.
Bijvoeglijke naamwoorden.
Bijvoeglijke naamwoorden zijn onder te verdelen in de volgende subcategorieën:
Plaatsing.
Een bijvoeglijk naamwoord wordt in het Nederlands altijd vóór het naamwoord waar het betrekking op heeft (meestal een zelfstandig naamwoord of eigennaam) geplaatst. Een eventueel lidwoord staat op zijn beurt vóór het bijvoeglijk naamwoord:
Verbuigingen.
Bijvoeglijke naamwoorden krijgen in principe de uitgang -e:
Er zijn vier situaties waarin een bijvoeglijk naamwoord deze uitgang niet krijgt:
1. Wanneer het onderwerp onzijdig enkelvoud is krijgt het bijvoeglijk naamwoord bij de onbepaalde vorm géén uitgang:
2. Wanneer het bijvoeglijk naamwoord een materiaal aanduidt krijgt het de uitgang -en:
3. Wanneer het bijvoeglijk naamwoord een essentieel deel is van de combinatie met het zelfstandig naamwoord, krijgt het geen "-e". Bijvoorbeeld:
4. Soms wordt tussen een onbepaald lidwoord en het zelfstandig naamwoord een vorm van het bijvoeglijk naamwoord zonder -e gebruikt. In dat geval drukt het een bewonderenswaardige eigenschap uit:
Trappen van vergelijking.
Het bijvoeglijk naamwoord kan drie vormen aannemen om de "sterkte" aan te geven. Deze trappen van vergelijking worden in de regel gevormd door de achtervoegsels "-er" en "-st" aan het bijvoeglijk naamwoord te hechten. Bijvoeglijke naamwoorden die op "-r" eindigen, krijgen in de vergrotende trap een tussengevoegde -d- (bijvoorbeeld "raar – raarder", "ver – verder").
Voorbeelden:
Een aantal veel voorkomende bijvoeglijke naamwoorden vormen hun trappen van vergelijking onregelmatig, met suppletie:
Woorden die een samenstelling zijn van bijwoord en een bijvoeglijk naamwoord worden gesplitst. Alleen het bijwoord verschijnt dan in de vergrotende of overtreffende trap:
Bij woorden die al een uiterste aanduiden worden vaak geen trappen van vergelijking gevormd. Algemener gezegd: er zijn meestal geen gradaties van termen die inhoudelijk een dichotomie vormen, wat het geval is wanneer iets een zekere eigenschap heeft of niet en er geen tussenweg bestaat. Het algemeen bekende voorbeeld daarvan is "zwangerschap". Men kan niet een beetje of heel erg zwanger zijn en alle termen die een uiterste aanduiden vallen ook in die categorie: iets heeft die uiterste staat of heeft deze niet en daarom is er geen tussenweg, geen gradatie.
Desondanks worden bij sommige van dergelijke woorden toch trappen van vergelijking gevormd. Voorbeelden zijn "de meer/meest ideale" of "minder ideaal", terwijl het "ideale" doorgaans al het hoogst denkbare is. Ook "heel uniek" is een voorbeeld, met de gedachte dat als iets uniek is, dat er maar een van bestaat.
Gebruik van dan of als.
In het Standaardnederlands worden vergelijkingen met bijvoeglijke naamwoorden gemaakt met 'dan' of 'als'. Bij een stellende trap wordt 'als' gebruikt, bij een vergrotende trap 'dan'.
Voorbeelden:
Bij een "gelijkheid binnen een ongelijkheid" wordt een stellende trap gebruikt, en daarbij hoort dus 'als', ook al drukt de vergelijking een verschil uit.
Voorbeelden:
In sommige streken en dialecten wordt "als" in beide gevallen gebruikt: "Hij is groter als ik". Dit gebruik geldt in het Standaardnederlands als onjuist.
Gebruik van meer of meest.
In sommige gevallen wordt standaard de toevoeging "meer" of "meest" gebruikt. Een voorbeeld is wanneer het een meer bijwoordelijke functie heeft:
Ook bij voltooide deelwoorden die bijvoeglijk worden gebruikt:
In het Nederlands wordt dus traditioneel de voorkeur gegeven aan een niet-samengestelde constructie. Er valt onder Nederlandstaligen echter een trend waar te nemen om, tenminste in het mondeling taalgebruik, de Engelse regels toe te passen: "meest bekende" in plaats van "bekendste", e.d. Het gebruik van uitdrukkingen als "de tweede grootste" in plaats van het van oudsher gebruikelijke "de op een na grootste" wijst ook op dat fenomeen. Dit gebruik lijkt zich tevens uit te breiden tot constructies die in het Engels niet voorkomen, zoals "meest goede" in plaats van "beste".
Substantivering.
Substantiveren gebeurt door het toevoegen van de uitgang "-e" ("de grootte"), of met bepaalde achtervoegsels zoals -heid, -te en -nis.
Voornaamwoorden.
"Zie ook voornaamwoord"
Persoonlijke voornaamwoorden.
In het Nederlands is de vorm van het persoonlijk voornaamwoord afhankelijk van het perspectief, het aantal en bij de derde persoon ook het geslacht. Bij de tweede persoon bestaat een aparte beleefdheidsvorm. Bijna alle vormen kennen een gereduceerde vorm, dat wil zeggen een niet-beklemtoonde vorm die dichter bij de spreektaal ligt. De gereduceerde vorm staat hieronder steeds tussen haakjes.
Meervoud.
De eerste persoon enkelvoud "ik" duidt op de spreker zelf. De betekenis van het meervoud "wij" is: ik en een of meer andere personen. Die andere perso(o)n(en) kan/kunnen de aangesproken(en) zijn, maar ook niet-aanwezige anderen, afhankelijk van de gegeven situatie.
"Wij" kan dus betekenen:
De tweede persoon "jij" of "u" duidt op de aangesproken persoon. Het meervoud "jullie" kan betrekking hebben op de aangesproken perso(o)n(en) en dat is een nauwkeurig meervoud. Het kan echter ook betrekking hebben op anderen die niet lijfelijk aanwezig zijn, afhankelijk van de gegeven situatie.
"Jullie" kan dus betekenen:
Bezittelijke voornaamwoorden.
De vorm van het bezittelijk voornaamwoord is afhankelijk van de persoon en het aantal. Bijna alle vormen kennen naast de standaardvorm een gereduceerde vorm, dat wil zeggen een vorm die dichter bij de spreektaal ligt. De gereduceerde vorm staat hieronder steeds tussen haakjes.
Wederkerende voornaamwoorden.
Het wederkerend voornaamwoord verwijst naar het onderwerp van de zin zelf. Dit kan voorkomen als een handeling slaat op het onderwerp of als het werkwoord zelf wederkerend (een zg. wederkerend werkwoord) is.
Vormen.
De "zelf"-vorm wordt soms gebruikt bij niet-wederkerende werkwoorden, meestal om wat nadruk te geven.
In sommige gevallen is de "zelf"-vorm echter de enige toegestane:
De vormen "henzelf" en "hunzelf" komen in standaardtaal niet voor als wederkerende (of wederkerige) vormen van "hen" en "hun". Het wederkerend gebruik van "hunzelf" is dialectaal.
Alternatieven.
Naast "zich" zijn of waren er in het Nederlands nog enkele andere wederkerende voornaamwoorden. In sommige dialecten kan "zich" in alle personen worden vervangen door de constructie "bezittelijk voornaamwoord + eigen":
De voorwerpsvorm van het persoonlijk voornaamwoord vervulde in het Middelnederlands de functie van wederkerend voornaamwoord: "hem" (mannelijk en onzijdig), "hare" (vrouwelijk) en "hen" (meervoud). Voorbeeld: "hij wast hem". Ook in het West-Vlaams dialect komt deze constructie nog voor: "Je wast 'em".
Met en zonder.
Enkele werkwoorden kunnen zowel met als zonder wederkerend voornaamwoord worden vervoegd, zoals:
In de betekenis van "een idee hebben/krijgen" kan "bedenken" zowel wederkerend als niet-wederkerend worden vervoegd, waarbij de wederkerende vorm als feitelijke fout wordt gezien, maar nauwelijks nog als zodanig ervaren:
Wederkerige voornaamwoorden.
Het Nederlands kent vier wederkerige voornaamwoorden: "elkaar", "elkander", "mekaar" en "mekander". In de praktijk betekenen deze vormen hetzelfde. Het gebruik is echter sterk registerbepaald. In de standaardtaal is "elkaar" het gebruikelijkst:
De vorm "mekaar" is informeler, "elkander" en "mekander" behoren tot een meer verheven/literaire stijl.
Betrekkelijke voornaamwoorden.
Verwijzing naar zelfstandignaamwoordgroepen.
Naar zelfstandignaamwoordgroepen wordt doorgaans verwezen met een van de betrekkelijke voornaamwoorden "die", "dat", "wat" en "wie".
Echter: "wie" is het meewerkend voorwerp in de bijzin en verwijst naar personen. Het komt niet zo veel meer voor: vaak wordt ook hier "die" of "aan wie" gebruikt: 
De vorm "dat" wordt vaak vervangen door "wat" ("het boek wat ..."). Dat gebruik wordt door taaladviseurs sterk afgeraden.
De vorm "dat" met als antecedent een natuurlijke persoon wordt bij een groeiend aantal sprekers, voornamelijk mensen die de Nederlandse taal nog aan het leren zijn, vervangen door "die" ("een meisje die ...").
De combinatie van het betrekkelijk voornaamwoord "dat" met een voorzetsel wordt vervangen door een voornaamwoordelijk bijwoord met "waar" als eerste lid:
Ook de combinatie van het betrekkelijk voornaamwoord "wie" met een voorzetsel kan worden vervangen door een voornaamwoordelijk bijwoord met "waar" als eerste lid, maar taaladviseurs raden aan de vorm met "wie" te handhaven. Dus liever niet: "... waarmee ik heb gesproken."
Andere, minder gebruikelijke, betrekkelijke voornaamwoorden zijn:
Ingesloten antecedent.
Met een niet-expliciet genoemd antecedent (ingesloten antecedent) worden doorgaans "wie" (voor personen), "wat" en "hetgeen" (in andere gevallen) gebruikt:
De vorm "wat".
Taaladviseurs raden aan het betrekkelijk voornaamwoord wat alleen te gebruiken in de volgende situaties:
De vormen van de tweede naamval.
De betrekkelijke voornaamwoorden "wiens", "wier", "welks" en "welker" zijn vormen van de tweede naamval. Ze worden tegenwoordig minder gebruikt dan vroeger, en het gebruik beperkt zich voornamelijk tot de geschreven taal. Ze hebben als synoniemen "van wie" en "waarvan".
De vorm "wiens" wordt ook steeds meer gebruikt om te verwijzen naar meervoudige en vrouwelijke woorden. Dat gebruik is niet algemeen aanvaard.
"Wier" wordt ook gebruikt voor niet-vrouwelijke woordgroepen die verwijzen naar een persoon met vrouwelijk biologisch geslacht:
Onbepaalde voornaamwoorden.
Zelfstandig gebruik.
Een zelfstandig gebruikt onbepaald voornaamwoord staat los van andere voornaamwoorden. Het is dus niet bijvoeglijk:
Voorbeelden van andere zelfstandig te gebruiken onbepaalde voornaamwoorden:
Niet-zelfstandig gebruik.
Een niet-zelfstandig (maar bijvoeglijk) gebruikt onbepaald voornaamwoord zegt iets over een ander (hoofd)woord, waar het meestal meteen voor staat:
Voorbeelden van andere niet-zelfstandig te gebruiken onbepaalde voornaamwoorden
Collectiverend en niet-collectiverend.
Met "collectiverend" gebruik wordt bedoeld dat het onbepaalde voornaamwoord een verzameling aanduidt:
Voorbeelden van andere collectiverend te gebruiken onbepaalde voornaamwoorden
Als zo'n onbepaald voornaamwoord verwijst naar personen die niet in dezelfde zin worden genoemd, wordt de uitgang "-n" toegevoegd. In andere gevallen (dus wanneer het antecedent in dezelfde zin staat en bij zaakverwijzingen) vervalt deze uitgang:
Daarnaast bestaan er "niet-collectiverende" onbepaalde voornaamwoorden:
Voorbeelden van andere niet-collectiverend te gebruiken onbepaalde voornaamwoorden:
'Het' als onbepaald voornaamwoord.
Het woord 'het' is een onbepaald voornaamwoord als het naar iets wat onbepaald is verwijst. Als het naar iets wat bepaald is verwijst, is het een persoonlijk voornaamwoord. In de volgende zinnen is het woord 'het' vetgedrukt als het een onbepaald voornaamwoord is en schuingedrukt als het een persoonlijk voornaamwoord is.
Het is buiten mistig. (want je kunt niets vinden waar 'het' op slaat)
Het boek is leuk. "Het" heeft vooral een spannend einde. (want 'het' slaat terug op het boek)
Het gaat wel. (want ook hier kun je niets vinden waar 'het' op slaat)
We gingen het bos in. "Het" was eng. (want 'het' slaat op dat we het bos in gingen)
'Je' als onbepaald voornaamwoord.
Het woord 'je' wordt als een onbepaald voornaamwoord beschouwd als het ongeveer hetzelfde betekent als 'men'.
In het volgende voorbeeld is 'je' vetgedrukt als onbepaald voornaamwoord en schuingedrukt als persoonlijk voornaamwoord.
Je hebt in Europa genoeg te eten. (Nu bedoelt de spreker: 'Men heeft in Europa genoeg te eten')
"Je" hebt in Europa genoeg te eten. (Nu richt de spreker tot één persoon, en bedoelt dus: 'Jij hebt in Europa genoeg te eten')
Voorzetsels.
Voorzetsels spelen in het Nederlands – evenals in veel andere talen met geen of weinig naamvallen – een belangrijke rol. Ze kunnen een tijd of plaats aangeven, maar ook een oorzaak, reden of middel. Ze staan meestal direct voor het naamwoord of de naamwoordgroep waar ze bij horen, maar soms ook erachter.
Bijwoorden.
Als een bijwoord betrekking heeft op een werkwoord, wordt het achter het betrokken werkwoord geplaatst.
Als een bijwoord betrekking heeft op een bijvoeglijk naamwoord of op een ander bijwoord, wordt het vóór het betreffende woord geplaatst.
Als een bijwoord informatie over tijd of plaats geeft, heeft dit geen vaste plaats in de zin, aangezien het bijwoord meestal geen betrekking heeft op een ander woord.
Een bijwoord wordt altijd als één woord geschreven, ook als het bestaat uit elementen die in andere gevallen als afzonderlijke woorden voorkomen ("dichtbij", "vlakbij", "waarheen", ...).
Verbogen vormen.
Wanneer de bijwoorden "heel", "erg" en "echt" voor een verbogen bijvoeglijk naamwoord staan, kunnen ze in de spreektaal ook een eind-e krijgen:
Deze verbogen vormen "hele", "erge" en "echte" suggereren strikt genomen dat het niet om bijwoorden maar om bijvoeglijke naamwoorden gaat, dat wil zeggen "mooie muziek die heel is" in plaats van "muziek die heel mooi is" enz. Hoewel zulke woordgroepen volgens de schoolgrammatica niet juist zijn en in verzorgde schrijftaal worden vermeden, worden ze in de spreektaal toch veel gebruikt, waarbij sommigen dit niet als onverzorgd ervaren.
'Er'.
Het woordje "er" heeft meerdere functies en kan zowel een bijwoord als een persoonlijk voornaamwoord zijn.

</doc>
<doc id="31972" url="https://nl.wikipedia.org/wiki?curid=31972" title="Werkloosheid">
Werkloosheid

Werkloosheid is de staat waarin iemand verkeert die tot de beroepsbevolking behoort, beschikbaar is voor betaalde arbeid en daar ook naar op zoek is, maar geen werk heeft.
Geschiedenis.
Een werkloze kwam in vroegere tijden en andere landen direct zonder inkomen te zitten. Er was dan nog de mogelijkheid om, zij het vaak armoedig, van het land te leven, of op andere wijze zelfstandig aan de kost te komen. Met de vergaande specialisatie die samenging met de industriële revolutie veranderde dat. Niet iedereen bezat meer de benodigde vaardigheden of mogelijkheden om zelfstandig te overleven en in steden trad in slechte economische tijden massawerkloosheid op. Werklozen dreigden van honger om te komen en waren afhankelijk van reserves, familie en liefdadigheid. Lange tijd was de armenzorg een verantwoordelijkheid van de kerken en van particuliere instellingen, daarna nam de overheid deze taak over, in Nederland met de Armenwet van 1854. Niettemin stond werkloosheid vaak gelijk aan bittere armoede, wat in sommige industrielanden tot opstootjes en zelfs revoluties en emigratie leidde. De hoge werkloosheid was zo mede aanleiding voor de opkomst van het nationaalsocialisme, de NSDAP in Duitsland.
Later werd werkloosheid als een niet wenselijk maatschappelijk fenomeen beschouwd en werd er gezocht naar structurele oplossingen. In eerste instantie werd de oplossing gevonden in de werkverschaffing. Het Boschplan is hier een voorbeeld van. Tegenwoordig wordt er veelal van uitgegaan dat het niet mogelijk is om alle werkloosheid te voorkomen.
Nederland.
Internationale vergelijking.
Volgens de statistieken behoort de werkloosheid in Nederland tot de laagste werkloosheid in de Europese Unie en de wereld. Daardoor proberen veel werklozen van elders in Nederland werk te vinden. De open grenzen leiden tot een gelijktrekking van de werkloosheid door de hele Europese Unie, alhoewel niet iedereen gaat verhuizen op zoek naar een nieuwe baan. Factoren die dat tegenhouden zijn de sociale omgeving, partners met een baan, de moeilijkheid om elders betaalbare woonruimte te vinden en onbekendheid met andere culturen en talen.
België.
De werkloosheidsgraad verschilt opmerkelijk tussen de drie gewesten. Deze ligt in het Vlaams Gewest lager dan in het Waals Gewest, waar deze dan weer lager ligt dan in het Brussels Hoofdstedelijk Gewest.
De werkloosheid is over het algemeen het hoogst in grote steden als Brussel en Antwerpen en het laagst in landelijke gemeenten, in Vlaanderen bijvoorbeeld Staden en Herstappe met beide 2,3% (cijfers 2011).
In Vlaanderen zorgt de Vlaamse Dienst voor Arbeidsbemiddeling en Beroepsopleiding (VDAB) ervoor om werkzoekenden te begeleiden in het vinden van werk. De controle op de werkloosheid is geen Vlaamse, maar federale bevoegdheid die uitgeoefend wordt door de Rijksdienst voor Arbeidsvoorziening (RVA).
Typen.
Er zijn verschillende onderverdelingen te maken in werkloosheid, zoals registratie, leeftijd en oorzaak.
Registratie.
Open werkloosheid.
Dit zijn administratief geregistreerde werklozen in de statistieken.
Verborgen werkloosheid.
Bij verborgen werkloosheid zijn mensen wel werkloos, maar niet als zodanig ingeschreven. In Nederland zijn dat onder andere mensen met een werkende partner die zelf ook betaald werk zouden willen, maar dat moeilijk kunnen vinden. Mensen met een nulurencontract hebben vaak maar weinig of geen betaalde werkuren, maar zijn in Nederland niet opgenomen in de werkloosheidsstatistieken. Ook vallen in toenemende mate zzp'ers hieronder, freelancers die op zoek zijn naar een baan, maar geen recht hebben op een uitkering en daarom niet ingeschreven staan. Ook illegalen die bang zijn om zich te registreren en legale buitenlandse werknemers die niet weten hoe ze zich moeten registreren horen hierbij. Ook AOW'ers die nog willen werken, zien vaak weinig nut van een inschrijving bij een arbeidsbureau. Ook ongemotiveerde medewerkers die niet veel meer bijdragen, maar niet of moeilijk ontslagen kunnen worden, worden hier wel onder gerekend. Als het weer beter gaat met de arbeidsmarkt wordt ook de verborgen werkloosheid minder. Deze vorm van werkloosheid wordt niet opgenomen in de statistieken.
Leeftijd.
Jeugdwerkloosheid.
In slechte tijden neemt de jeugdwerkloosheid snel toe in landen waar het moeilijk is om mensen te ontslaan en oudere dure werknemers te vervangen door goedkopere jongeren. In slechtere economische tijden worden eerst geen nieuwe mensen meer aangenomen. Daarna ontslaan werkgevers het flexibele personeel, de uitzendkrachten en zzp'ers. Vervolgens worden contracten voor bepaalde tijd niet verlengd.
Dat maakt het voor de werklozen, schoolverlaters en herintreders moeilijk om snel een baan te vinden. Zij missen daardoor de mogelijkheid om werkervaring op te doen. Als dat lang duurt kan acceptatie optreden en minder gesolliciteerd worden of zwartwerk gedaan worden. Mensen verhuizen ook naar gebieden waar nog wel werk is. Na de Tweede Wereldoorlog zijn er zo veel mensen uit Nederland naar landen als Canada en Australië vertrokken. Dit kan een "braindrain" tot gevolg hebben. Na de economische crisis van 1979 trad dit weer op. Dit leidde tot onder andere de punk, de krakers en de "no-future" generatie, de verloren generatie. Eind jaren 1970 werd jongerenwerkloosheid als apart sociaal probleem erkend.
Maatregelen die tegen de jeugdwerkloosheid getroffen werden, zijn de VUT en later het prepensioen om ouderen over te halen om eerder te stoppen met werken. De startsalarissen werden in onder meer het onderwijs verlaagd. De leerplicht werd verlengd om de jeugd langer op school te houden en de jeugd zelf bleef ook langer op school, de ene studie werd aan de andere geplakt.
Werkloosheidsduur.
Een korte periode van werkloosheid van enkele maanden kan over het algemeen goed worden overbrugd en kan voor de werkloze zelfs positieve effecten hebben als deze zich zo kan heroriënteren op werk dat meer perspectieven biedt. In veel landen wordt zo'n heroriëntatie door de overheid actief gesteund, onder meer door scholing en re-integratiebegeleiding aan te bieden bij een werkloosheidsuitkering, of dit zelfs verplicht te stellen op straffe van een korting op de uitkering. Ook de voormalige werkgever kan in sommige gevallen nog verplichtingen hebben.
Een bekend verschijnsel op de arbeidsmarkt is dat naarmate de werkloosheid langer duurt, de kans om weer aan het werk te komen afneemt. Dit hoeft niet samen te hangen met dalende motivatie of met stigmatisering, maar is het gevolg van eenvoudige logica: degenen met de beste kans op het vinden van nieuw werk stromen snel uit en degenen met minder kans blijven achter.
Een arbeidsreserve vangt in een vrije markteconomie fluctuaties in vraag en aanbod op, maar werkloosheid kan voor de betrokkenen erg vervelend en kostbaar zijn. Veel overheden hechten er dan ook belang aan om werklozen weer aan het werk te helpen. Een van de stimuli om nieuw werk te zoeken, is de uitkering lager te laten zijn dan het voorheen genoten salaris met verdere afbouw richting het sociaal minimum. Verder kunnen werklozen die een uitkering ontvangen verplicht worden met een bepaalde frequentie te solliciteren en een aanbod tot passend werk accepteren, ook als hiervoor verhuisd of gependeld moet worden of dit niet in lijn is met hun opleidingsniveau, carrièrewensen of salarisverwachtingen. Werkzoekenden met een uitkering volgens de participatiewet zijn ook verplicht onbetaald werk te aanvaarden. Ook kan de werkloze verplicht worden tot het volgen van scholings- en herintegratietrajecten indien het uitvoeringsorgaan van mening is dat dit kansen op het vinden van werk verbetert.
Naast langdurige werkloosheid komt ook herhaalde werkloosheid voor als voormalig werklozen moeite hebben een nieuwe baan vast te houden. Dit verschijnsel doet zich met name onder jongeren voor. De concentratie van werkloosheid onder een deel van het arbeidsaanbod is daarom groter dan op basis van alleen langdurige werkloosheid geconcludeerd kan worden. In de theorie van de dubbele arbeidsmarkt is deze herhaalde werkloosheid onderdeel van het secundair segment, dit tegenover het primaire segment van beter betaalde langduriger banen.
Seizoenswerkloosheid.
Seizoensgebonden werkloosheid doet zich enkel voor tijdens bepaalde seizoenen. Dit komt doordat er tijdens deze seizoenen in sectoren als de bouw, de fruitpluk, de wijnbouw, de wintersporten, de horeca en het toerisme geen werk is. Vroeger toen de landbouw belangrijker was, was er meer seizoenswerkloosheid.
Oorzaken.
Frictiewerkloosheid.
Frictiewerkloosheid is dat deel van de werkloosheid dat veroorzaakt wordt door fricties op de arbeidsmarkt. Deze fricties ontstaan doordat de arbeidsmarkt geen perfecte markt is; bij verandering van baan kost het enige tijd om een nieuwe baan te vinden. Zo moet er gezocht worden naar een passende baan en moeten sollicitatieprocedures doorlopen worden.
Structurele of technologische werkloosheid.
Structurele werkloosheid ontstaat als de gevraagde kwaliteiten van werknemers onvoldoende overeenkomen met de aangeboden kwaliteiten. Dit kan optreden door sectoriële verschuivingen waardoor sectoren verdwijnen en nieuwe ontstaan, terwijl het arbeidsaanbod zich niet snel genoeg aanpast. Dit kan optreden bij internationale verschuivingen waardoor de productie verhuist naar lagelonenlanden. Daarnaast vallen demografische, culturele en technische veranderingen hieronder. In het laatste geval is er sprake van technologische werkloosheid. Structurele werkloosheid betreft de meest problematische vorm van werkloosheid.
Institutionele of politieke werkloosheid.
Institutionele werkloosheid treedt op door het ingrijpen van instituties als overheden en vakbonden. Zaken als het minimumloon en uitkeringen zouden volgens de neoklassieke economie marktruiming beperken waardoor er geen evenwichtsprijs voor arbeid ontstaat waarbij aanbod en vraag gelijk zijn aan elkaar.
Conjuncturele of cyclische werkloosheid.
Conjuncturele werkloosheid ontstaat door een laagconjunctuur als gevolg van een verminderde vraag naar producten. Neoklassieke economen zien dit als gevolg van overheidsfalen, terwijl de Keynesiaanse economie het ziet als een gevolg van marktfalen waarbij overheidsingrijpen de verminderde vraag juist weer kan laten toenemen.
Systemische werkloosheid.
Systemische werkloosheid ontstaat doordat werknemers, in tegenstelling tot producten, enige zeggenschap hebben over hun inzet. Om te stimuleren dat de werknemer een maximale inzet levert en te voorkomen dat deze vertrekt, wat weer frictiekosten met zich meebrengt, betalen werkgevers een doelmatigheidsloon dat hoger ligt dan dat wat door marktruiming ontstaat. Marx en Stiglitz stellen dat deze werkloosheid daarmee inherent is aan het kapitalisme.
Combinaties.
De verschillende soorten werkloosheid komen naast elkaar voor, waarbij naargelang de omstandigheden een bepaalde vorm domineert. Er kan daarbij ook een wisselwerking optreden. Zo kan verhoging van het minimumloon de institutionele werkloosheid laten toenemen doordat producten duurder worden waardoor de vraag afneemt en de conjuncturele werkloosheid af laten nemen doordat werknemers als consument meer te besteden hebben, wat de vraag toe laat nemen. Gecombineerd zou voor de totale werkloosheid een optimum minimumloon gevonden kunnen worden, wat echter afhankelijk is van vele andere factoren als algemene welvaart, opleidingsniveau en soort arbeid en wat verandert met de tijd, mede afhankelijk van de elasticiteit van de arbeidsmarkt.
Registratie.
De mate van werkloosheid wordt uitgedrukt in het werkloosheidscijfer, het totaal aantal werklozen dat bij de arbeidsbureaus staat geregistreerd. Dit percentage wordt als een van de indicatoren gezien voor hoe een land er economisch voor staat.
Internationaal.
De Internationale Arbeidsorganisatie (ILO) definieert een werkloze als iemand die niet werkt, onmiddellijk beschikbaar is voor een passende betrekking en er actief naar zoekt en tussen de 15 en 75 jaar is. Een werkloze dient aan elk van deze drie voorwaarden te voldoen. De werkloosheidsgraad wordt bepaald als het procentueel aandeel van de werklozen in de beroepsbevolking. Van belang is ook voor hoeveel uur men beschikbaar is voor werk. Als men minder dan 12 uur per week wil werken, wordt men niet als werkloos meegeteld. Ook kan iemand deeltijd werkloos zijn. Ook mensen die ziek zijn, zwanger, op ouderschapsverlof, in de gevangenis, op vakantie, een sabbatical nemen of met een studie bezig zijn, tellen niet mee als werkloze. Al met al is minder dan de helft van de totale bevolking onderdeel van de beroepsbevolking. 
Registratie in Nederland.
Voor bepaalde organisaties is het dan ook nog van belang of iemand een uitkering aanvraagt of niet. Soms worden alleen de mensen met een werkloosheidsuitkering als werkloze meegeteld. Huisvrouwen en huismannen, WAO'ers, zzp'ers, AOW'ers en illegalen worden soms wel en soms niet meegeteld. Het CBS publiceert samen met het UWV de Nederlandse werkloosheidscijfers.
Economische gevolgen.
Op macro-economisch niveau zal een stijgende werkloosheid een daling van de vraag naar producten tot gevolg hebben. Dit kan een zelfversterkend effect hebben doordat de verminderde vraag een verminderde productie tot gevolg heeft met daarbij een verminderde vraag naar arbeidskrachten. Werkloosheidsuitkeringen hebben daarop volgens de Keynesiaanse school een dempende werking.
Op nationaal niveau leidt werkloosheid dus tot minder consumptie en daarmee een rem op de economische groei. De consumptie van goederen en diensten met een hoge inkomenselasticiteit zullen hierdoor het eerst verminderen, deze zijn ook over het algemeen het meest conjunctuurgevoelig. Vaak wordt bezuinigd op luxegoederen, dure vakanties en restaurantbezoek. Dure verbouwingen, aankopen en reparaties worden uitgesteld of afgesteld en ook doorlopende abonnementen worden vaak stopgezet. De bedrijfsresultaten van bedrijven in deze industrieën zullen afnemen, terwijl ook de overheid een vermindering van belastinginkomsten ziet. Bedrijfstakken die wel floreren bij hoge of stijgende werkloosheid zijn over het algemeen bedrijven die inferieure goederen produceren, de binnenlandse toeristenindustrie en advocaten en juristen gespecialiseerd in arbeids- en insolventierecht.
Op persoonlijk niveau leidt werkloosheid tot een forse terugval in inkomen. Zelfs wanneer het land een sociaal vangnet biedt, zal de werkloosheidsuitkering vrijwel altijd minder bedragen dan het oorspronkelijk salaris en na langere tijd verminderen tot het sociaal minimum. Dit betekent dat op persoonlijk en gezinsniveau fors zal moeten worden bezuinigd en veelal ook het spaargeld moet worden aangesproken. Naarmate de werkloosheid langer duurt, zal daarom meer moeten worden bezuinigd. Bovendien kan werkloosheid een litteken nalaten in die zin dat werkloosheid tijdens (het begin van) de carrière ook later in die carrière zorgt voor een hogere kans op werkloosheid, doordat men menselijk en sociaal kapitaal niet uitbouwt en doordat werkgevers werkloosheid op het cv bestraffen. Onderzoek gaf in dat opzicht aan dat werkgevers langdurige werklozen zien als minder gemotiveerd, minder getalenteerd en moeilijker op te leiden.
Sociale gevolgen.
In de huidige maatschappij is werk niet alleen de belangrijkste bron van inkomsten, het bepaalt ook voor een belangrijk deel de sociale identiteit en de sociale contacten en werklozen kunnen lager in aanzien staan. De werkloze verliest regelmatige omgang met zijn of haar professioneel sociaal netwerk. Werkloosheid kan, zeker als het langer duurt, daarom leiden tot sociale isolatie en spanningen. Het kwijtraken van een baan fnuikt bovendien niet enkel carrièrewensen en sociale contacten maar ook andere perspectieven en zekerheden. Zo wordt het moeilijker om een hypotheek aan te gaan of af te betalen, wat kan leiden tot een grote onzekerheid inzake basisbehoeften zoals wonen. De zoektocht naar werk kan dan ook leiden tot migratie naar een andere woonplaats, waar dan opnieuw een sociaal netwerk moet worden opgebouwd.
Een probleem waar vooral langdurig werklozen mee te maken kunnen krijgen is een onregelmatig leven door het ontbreken van vaste structuur. Verveling, frustratie, of het perspectief dat er toch niets meer te verliezen is, kan bijdragen tot deviant gedrag. Dit kan de kans om werk te vinden verkleinen en kan leiden tot gezondheidsproblemen.
Massawerkloosheid en met name massajeugdwerkloosheid kunnen tot sociale instabiliteit leiden. Omdat werkloosheid leidt tot armoede en frustratie, kan de bereidheid tot het gebruik van geweld en crimineel gedrag groter worden en normaliseren in de samenleving: "iedereen doet het en als je het niet doet ben je een sufferd die een kans laat liggen". Dit kan gepaard gaan met een vermindering van respect voor de overheid als die verantwoordelijk wordt gehouden voor de problemen. Cao-onderhandelingen, stakingen en demonstraties kunnen dan verlopen in een steeds grimmiger sfeer en kunnen ontaarden in rellen. Extremistisch gedachtegoed kan een grotere voedingsbodem vinden, wat ten koste gaat van de aanhang van de grote gevestigde partijen, waardoor politieke verbrokkeling optreedt en leiders elkaar steeds sneller aflossen. Ook zullen mensen trachten te emigreren. In de meest extreme gevallen kan dit leiden tot politieke instabiliteit, een burgeroorlog of een internationaal conflict, zeker als leiders een zondebok zoeken die kan dienen als gemeenschappelijke vijand om zo de overige bevolking te verbinden en af te leiden van de economische situatie.
Demografische aspecten.
Niet alleen de economie, maar ook de demografie speelt een rol bij werkloosheid en dan met name jeugdwerkloosheid. Landen in de demografische overgang, die een groot cohort aan jongvolwassenen hebben (jeugdbult), lopen hierbij het grootste risico. Dit cohort treedt namelijk in een keer toe tot een arbeidsmarkt die dit zelfs in een groeiende economie niet kan verwerken. Hierdoor kan al snel massajeugdwerkloosheid ontstaan waaruit een sociale crisis voortkomen, mede door het feit dat jongeren ongeremder zijn en sneller geneigd zijn ouderen te bekritiseren. De Arabische Lente is een typisch voorbeeld van sociale instabiliteit, mede veroorzaakt door massajeugdwerkloosheid, die op zijn beurt weer veroorzaakt is door de demografische overgang.
In landen met een groot percentage aan buitenlandse "expatriates" en gastarbeiders kan daarentegen het sociale en economische aspect van werkloosheid gedempt worden als deze al dan niet vrijwillig terugkeren naar eigen land bij verlies van de baan. Hierdoor zal werkloosheid minder snel tot krapte op de arbeidsmarkt leiden, hoeven minder uitkeringen te worden betaald en zal de werkloosheid de lokale bevolking minder snel treffen. Het land exporteert dan zijn werkloosheid. Voorbeelden zijn Luxemburg en de Arabische Golfstaten.
Naast demografie als oorzaak kan werkloosheid ook grote gevolgen hebben voor de demografie. Werklozen kunnen besluiten te emigreren wanneer ze langdurig niet in staat zijn werk te vinden, wat ook tot een "brain drain" kan leiden. Ook kan in een ontwikkelde economie het beginnen aan kinderen uitgesteld worden zolang de financiële vooruitzichten slecht blijft, want kinderen zijn duur. Economische malaise en werkloosheid kunnen hiermee een dip in het geboortecijfer en een stijging van het emigratiecijfer veroorzaken.
Verantwoordelijkheid.
Werkloosheid is in het vrije ondernemerschap van het kapitalisme een bekend gegeven. Werkgevers en ook overheden zijn immers niet verplicht om iedereen werk te verschaffen en zijn vrij om naar eigen inzicht te streven naar een goed bedrijfsresultaat. Een hoge werkloosheid, ook wel aangeduid als een ruime arbeidsmarkt of als industriële reservelegers, is in een ongereguleerd stelsel gunstig voor kapitalisten, aangezien werkloosheid de lonen en rechten van werknemers drukt via concurrentie.
In veel westerse maatschappijen draagt de overheid wel verantwoordelijkheid voor evenwicht op de arbeidsmarkt, maar zijn de middelen beperkt. De overheid kan slechts indirect de economie stimuleren of afremmen als oververhitting dreigt, via het codificeren van arbeidsrecht rechtszekerheid voor werknemers en werkgevers scheppen en de economische gevolgen van werkloosheid voor zowel individu als de nationale economie verzachten via uitkeringen.
In hoeverre een overheid hier verantwoordelijk voor wordt geacht, hangt sterk van de maatschappij en politiek af. In het zogenaamde Angelsaksisch model en neoliberale economische stromingen wordt de markt geacht de misstanden uiteindelijk glad te strijken en wordt overheidsingrijpen, hoe goed bedoeld ook, gezien als iets dat de malaise op langere termijn alleen maar verergert. Hiertegenover staan de Keynesianen, het Rijnlands Model en het Scandinavisch Model, die wel een grote taak voor de overheid weggelegd zien door anticyclisch te investeren en daarmee de gevolgen te dempen. Daartoe dienen in de goede tijden reserves aangelegd te worden. Helemaal aan het eind van het spectrum staat het communisme, waarin de overheid probeert iedereen werk te garanderen.

</doc>
<doc id="31973" url="https://nl.wikipedia.org/wiki?curid=31973" title="Werkeloosheid">
Werkeloosheid



</doc>
<doc id="31976" url="https://nl.wikipedia.org/wiki?curid=31976" title="CD-rom">
CD-rom



</doc>
<doc id="31977" url="https://nl.wikipedia.org/wiki?curid=31977" title="YEN">
YEN



</doc>
<doc id="31978" url="https://nl.wikipedia.org/wiki?curid=31978" title="FYK">
FYK



</doc>
<doc id="31979" url="https://nl.wikipedia.org/wiki?curid=31979" title="Thermostaat">
Thermostaat

Een thermostaat is een schakelaar die schakelt op een vaste of een in te stellen temperatuur.
In het laatste geval is er sprake van een instelbare thermostaat. Deze kan bijvoorbeeld worden gebruikt om een bepaalde temperatuur in een systeem te handhaven door iets aan of uit te schakelen, zoals het regelen van de mate van energie aan- of afvoer. Het hart van eenvoudige thermostaten is een bimetaal; deze bestaat uit twee verbonden metalen reepjes met een verschillende uitzettingscoëfficiënt. Door het verschil in uitzetting trekt het geheel bij temperatuurverandering krom, zodat bij een bepaalde temperatuur een schakelaar omgezet wordt.
Toepassingen.
Thermostaten kennen talloze toepassingen in de industrie maar ook in woningen. Thermostaten worden toegepast in ovens, koelkasten, koffiezetapparaten, aquaria, koelsysteem van verbrandingsmotoren, elektrische verwarming etc. etc. De meeste mensen kennen de term echter van de toepassing bij de centrale verwarming.
Geschiedenis.
Waarschijnlijk de vroegste geregistreerde voorbeelden van thermostaatregeling werden rond 1620 in Engeland gebouwd door de Nederlandse vernieuwer Cornelis Drebbel (1572-1633). Hij vond een kwikthermostaat uit om de temperatuur van een broedmachine voor kippen te regelen. Dit is een van de eerste geregistreerde apparaten die reageren op feedback.
De moderne thermostaatregeling werd in de jaren 1830 ontwikkeld door Andrew Ure (1778-1857), een Schotse scheikundige, die de bi-metaalthermostaat uitvond. De textielfabrieken van die tijd hadden een constante en gestage temperatuur nodig om optimaal te kunnen werken, dus om dat te bereiken ontwierp Ure de bimetaalthermostaat, die zou buigen als een van de metalen uitzette als reactie op de verhoogde temperatuur en de energietoevoer afsneed.
Warren S. Johnson (1847-1911) uit Wisconsin patenteerde een bimetalen kamerthermostaat in 1883, en vroeg twee jaar later patent aan op het eerste multi-zone thermostatische regelsysteem. Albert Butz (1849-1905) vond de elektrische thermostaat uit en patenteerde hem in 1886.
Een van de eerste industriële toepassingen van de thermostaat was de regeling van de temperatuur in broedmachines voor pluimvee. Charles Hearson, een Brits ingenieur, ontwierp de eerste moderne broedmachine voor eieren, die in 1879 in gebruik werd genomen op pluimveebedrijven. De broedmachines bevatten een nauwkeurige thermostaat om de temperatuur te regelen, zodat de ervaring van het op natuurlijke wijze uitbroeden van een ei nauwkeurig gesimuleerd kon worden.
Ruimtethermostaat.
Met een ruimtethermostaat (vaak 'kamerthermostaat' genoemd) kan een gewenste temperatuur voor een ruimte worden ingesteld. De ruimtethermostaat grijpt in op het (centrale)verwarmingssysteem. De keuze van soort thermostaat is mede bepalend voor het energieverbruik en de daarmee samenhangende stookkosten. Ruimtethermostaten kunnen zijn van verschillend type:
Kwik mag niet meer in schakelelementen gebruikt worden. Het vloeibare metaal is een belasting voor het milieu als het bij demontage, destructie of defect van de thermostaat in het milieu terechtkomt.
In geval dat er gebruik wordt gemaakt van een conventionele, niet-modulerende thermostaat (aan/uit regeling) wordt er bij de betere modellen vaak gebruikgemaakt van een of andere vorm van anticipatie, dat wil zeggen dat de thermostaat uitschakelt voordat de ingestelde temperatuur wordt bereikt. Dit wordt gedaan om al te grote schommelingen in de ruimtetemperatuur door het aan/uit regelgedrag van de thermostaat te voorkomen. Immers het kost tijd om de installatie en de ruimte om op te warmen. De warmteproductie van de verwarmingsinstallatie dient (ruim) voor het bereiken van de gewenste ruimtetemperatuur worden gestopt, gebeurt dit niet dan zal de geaccumuleerde warmte in de installatie de ruimtetemperatuur te hoog laten oplopen. In de klassieke kwikthermostaat werd voor de anticipatie een weerstandje gebruikt dat het inwendige van de thermostaat tijdens het branden van de ketel iets opwarmde. Tegenwoordig kunnen dit soort regel-eigenschappen worden ingebed in een elektronische schakeling. Het effect van de ingeschakelde verwarming op de kamertemperatuur van de afgelopen dagen wordt daartoe in een geheugen bewaard. Wanneer de omgevingsomstandigheden binnenshuis (bijvoorbeeld door open deuren die normaal gesloten zijn) of buitenshuis (door weersveranderingen) drastisch veranderen, zal het enige dagen duren voordat de thermostaat optimaal anticipeert op de warmtebehoefte.
Ingebouwde thermostaat.
Diverse koel- en verwarmingstoestellen zijn voorzien van een ingebouwde thermostaat. Voorbeelden zijn koelkast, airconditioning, aquariumverwarming, broodrooster, oven, gaskachel, strijkijzer.
Thermostaatkraan.
Voor een lokale temperatuurregeling buiten het hoofdvertrek wordt in cv-installaties gebruikgemaakt van thermostaatkranen die bij de radiator worden gemonteerd. Deze kunnen zowel mechanisch als elektronisch zijn uitgevoerd. De doorstroming van water door de radiator wordt groter naarmate de temperatuur lager is dan het instelpunt, en kleiner naarmate de temperatuur stijgt. Uiteraard werken deze kranen alleen goed wanneer warm water in het systeem wordt rondgepompt. Wanneer de thermostaat in het hoofdvertrek de ketel niet doet aanslaan, heeft een thermostaatkraan geen effect. In systemen met een modulerende brander circuleert langduriger warm water dan in systemen met een aan-uit regeling, waardoor thermostaatkranen bij gebruik van een modulerende brander effectiever zijn.
Een recente ontwikkeling is de elektronische thermostaatkraan met ingebouwde klok. Deze kan de temperatuur in het vertrek tijdafhankelijk regelen, waardoor men niet kan vergeten de kraan op een lagere temperatuur in te stellen wanneer men niet in het vertrek hoeft te zijn. Deze kranen kunnen daardoor geld besparen.
Uitvinder.
Als uitvinder van de thermostaat geldt de Nederlander Cornelis Drebbel, die echter ten tijde van zijn uitvinding in 1609 in Engeland woonde. Hij vond de kwikthermostaat uit om eieren uit te broeden bij een constante temperatuur.

</doc>
<doc id="31982" url="https://nl.wikipedia.org/wiki?curid=31982" title="Tempel">
Tempel

Een tempel is een gebouw of ruimte waar religieuze bijeenkomsten plaatsvinden. Hier kan een mens 'in contact treden' met diens god(en) en deze vereren. Het oude Sumerisch woord voor tempel betekent "wachtkamer" (de vestigingsplaats waar de godheid "kan" verblijven). 
In het boeddhisme is een tempelcomplex een plaats waar monniken wonen, en waar (soms) de leken hen kunnen bezoeken voor bijvoorbeeld advies in het spirituele. Een tempelcomplex heeft meerdere religieuze plaatsen, gewijd aan verschillende boeddha's (vergelijkbaar met aan verschillende heiligen gewijde altaren in een kerk). Dit was ook het geval in de antieke oudheid in bijvoorbeeld Klein-Azië en het hele Midden-Oosten.
In het jodendom wordt het woord "tempel" meestal alleen gebruikt voor de twee voormalige achtereenvolgende Joodse tempels.
Functie.
De tempel of het tempelcomplex heeft meestal meer dan één functie. De oude Egyptenaren bouwden een tempel als "woning voor de godheid". Er stond dan een beeld dat deze godheid, bijvoorbeeld Isis symboliseerde. Ook in het oude India was dit de hoofdfunctie. Het beeld zelf of een replica werd dan bij bepaalde gelegenheden naar buiten gehaald en rondgedragen, opdat iedereen het zou kunnen zien. Want normaal gingen alleen ingewijden tot het binnenste van de tempel.
In de klassieke oudheid had de tempel een complexe religieuze, politieke, sociale en economische functie (zie ook: tempeleconomie). De tempels hadden kudden, land, bos en goederen in bezit, bijvoorbeeld de tempel van Inanna in Erech, waar op de beroemde Warkavaas taferelen zijn afgebeeld, die dit illustreren. Het waren tegelijk de administratieve centra van landbouw- en handelsactiviteiten, ze fungeerden voor de streekplanning en als werkbeurs, voor toewijzing van personeel en taken in het hele gebied rondom. Handwerklieden, boeren, schaapherders, pluimveehouders, vissers en fruitkwekers kregen er allen hun taken toegewezen. Alles werd gezien en gedaan in relatie tot de Godin. In Sumerië heette de hogepriesteres "Entu", in Anatolië was het de "Tawawannas".
Mensen konden er om raad komen en daarvoor was er een profetes, eventueel de hogepriesteres zelf, zoals in Delphi aan de tempel van Apollo, die overigens aanvankelijk aan Artemis was gewijd. Tempels die aan vrouwelijke godheden zijn gewijd, zijn vaak herkenbaar door hun ronde vorm. Ook de latere Basilieken hebben vaak deze vorm als zij aan de Mariacultus zijn gewijd.
In Egypte kon men ook in het tempelcomplex terecht voor geestelijke en lichamelijke verzorging en voor gezondheidskuren. Met dat doel waren daar zelfs thermische baden voorzien. De priesteressen hadden verregaande kennis van het gebruik van kruiden en mineralen. Daarom was er ook meestal een min of meer grote tuin, waar vooral kruiden werden geteeld, maar die ook voor het comfort van de bezoekers dienden.
Ruimte.
Bij gebrek aan een (eigen) gebouw kan volstaan worden met een klein hoekje dat wordt ingericht en gewijd aan dat wat speciaal en bijzonder is. Hieruit zou je kunnen afleiden dat een tempel enkel een tempel kan zijn in de intentie van een mens. Een voorbeeld hiervan is het Bijbelse Tabernakel, een speciale tent, waarin de Ark van het Verbond geplaatst werd, en die dienstdeed als het huis van de God van Israël in de tijd dat Mozes met zijn volk door de woestijn trok.
Tuinarchitectuur.
Een tempel was voornamelijk in de achttiende en negentiende eeuw een geliefd motief bij de aanleg van landschapstuinen en -parken. De ronde of ovale gebouwtjes werden meestal in een klassieke stijl gebouwd en functioneerden als theekoepel, kiosk, belvedère of muziekkoepel.
Ecologisme.
De aarde wordt in haar pracht, praal en diversiteit wel gezien als de ultieme tempel. Ook bestaan zienswijzen die stellen dat het menselijk lichaam een tempel is.

</doc>
<doc id="31984" url="https://nl.wikipedia.org/wiki?curid=31984" title="Benrather linie">
Benrather linie

De Benrather linie is een dialectscheidingslijn (isoglosse), die de noordgrens van het Middelduits en de zuidgrens van het Nederduits en het Nederfrankisch vormt. Hiervoor heeft men de "maken/machen"-lijn gekozen. Deze scheidt de Hoogduitse variëteiten die de verandering van niet gegemineerde "k" in "ch" na klinkers hebben doorgemaakt, van de Nederduitse en Nederfrankische variëteiten waarvoor dat niet geldt.
De Benrather linie werd in 1877 zo genoemd door Georg Wenker. De naam verwijst naar het dorpje Benrath (sinds 1929 een deel van Düsseldorf), waar de lijn de Rijn oversteekt.
Verloop.
Globaal verloopt de Benrather linie als volgt: Aken - Düsseldorf-Benrath - Olpe - Frankenberg (Eder) - Kassel - Nordhausen - Aschersleben - Dessau - Jüterbog - Frankfurt (Oder). Berlijn wordt gedeeltelijk tot het Middelduits gerekend. Ten noorden van de lijn liggen de Nederduitse en Nederfrankische variëteiten, ten zuiden de Middelduitse (die deel uitmaken van het Hoogduits).
De lijn begint bij de Germaans-Romaanse taalgrens ten zuiden van Eupen in België, loopt ten oosten van Eupen naar het noorden, kruist de Nederlands-Belgische grens en verder naar het noorden de Nederlands-Duitse grens. De consequentie is dat het dialect van Eupen (waar het Duits de officiële taal is) tot het Nederlands dan wel Nederduits wordt gerekend. De dialecten van de Nederlandse plaatsen Vaals, Bocholtz, Simpelveld en Kerkrade, die ten oosten van de lijn liggen, horen bij het Middelduits. In Duitsland loopt de lijn in noordoostelijke richting naar de Duits-Poolse grens aan de Oder; vroeger liep zij verder naar het oosten tot in Ermland (ten zuiden van Koningsbergen). Het Nederfrankische gebied omvat vrijwel geheel Nederland en Vlaanderen. Het Nederduitse gebied omvat de Duitse deelstaten Sleeswijk-Holstein, Hamburg, Bremen, Nedersaksen, Noordrijn-Westfalen, Mecklenburg-Voor-Pommeren, Saksen-Anhalt, Brandenburg en Berlijn. Een deel van het voormalig Duitse grondgebied dat nu in Polen ligt (Oost- en West-Pruisen) hoorde hier tot 1945 ook bij.
Variëteiten die de Hoogduitse klankverschuiving slechts ten dele hebben doorgemaakt vinden we in een groot gebied dat loopt van Belgisch Limburg (en zelfs van het oosten van Vlaams-Brabant), tot ver ten oosten van de Rijn en van Venlo tot aan de Moezel. Vanwege de uitwaaiering van de isoglossenbundels noemt men dit gebied de Rijnlandse waaier. Ten dele ligt die ten noorden van de Benrather Linie: in de meeste Limburgse dialecten zegt men bijvoorbeeld "ich" en "ouch", maar hebben alle andere woorden de "k" behouden. De lijn die de grens van het woord voor "ik" apart tekent heet de Uerdinger linie. Dit is een zijlijn van de Benrather linie. Het blijft enigszins willekeurig welke isoglosse men neemt en niet alleen de k maar ook de p en de t zijn veranderd; in Nederland was het daarom geruime tijd niet ongebruikelijk ieder dialect dat enig kenmerk van de klankverschuiving heeft Middelduits te noemen. Later is men eerder het gezamenlijke Nederfrankische karakter gaan benadrukken van de streektalen ten westen en noorden van de Benrather linie.
Veranderingen in de twintigste eeuw.
Vanaf 1944 zijn nagenoeg alle Duitsers uit de gebieden van het hedendaagse Polen verdreven. Ten oosten van de Oder-Neissegrens bestaan er daardoor alleen nog minieme, verspreide resten van de oorspronkelijke Duitse dialecten en is de Benrather linie dus verdwenen.
De dialecten van Zuid-Brandenburg (in de voormalige DDR) zijn in de twintigste eeuw meer op het Hoogduits gaan lijken, zodat daar de Benrather linie noordwaarts geschoven is. Het oude woord "ick" bleef daar bewaard, met als gevolg dat de situatie in Berlijn nu ongeveer de tegenovergestelde is van die in (bijvoorbeeld) Maastricht.
Aan het begin van de twintigste eeuw karteerde Jos. Schrijnen het verloop van de Benrather lijn in Nederland, omdat Wenkers isoglosse stopte aan de Nederlandse grens. Schrijnen constateerde dat de lijn tussen Eygelshoven en Rimburg doorliep. Een kartering aan het begin van de 21e eeuw door de heemkundige Hans Hermans maakte duidelijk dat de lijn naar het zuiden was opgeschoven tussen Eygelshoven en Kerkrade. In de loop van ongeveer 100 jaar is zo aan de grens een discontinuïteit ontstaan.

</doc>
<doc id="31985" url="https://nl.wikipedia.org/wiki?curid=31985" title="Variëteit">
Variëteit



</doc>
<doc id="31987" url="https://nl.wikipedia.org/wiki?curid=31987" title="Kiribati">
Kiribati

Kiribati (IPA: , Nederlandse uitspr.: ), officieel de Republiek Kiribati (Kiribatisch: "Ribaberiki Kiribati", Engels: "Republic of Kiribati"), is een eilandrepubliek in Oceanië. Het land ligt in de Grote Oceaan en is onderdeel van de regio's Micronesië (Gilberteilanden) en Polynesië (Phoenix- en Line-eilanden). Kiribati bestaat voor het overgrote deel uit drie uitgestrekte eilandengroepen, van het westen naar het oosten zijn dat de Gilberteilanden, de Phoenixeilanden en de meeste van de Line-eilanden. Westelijk van de Gilberteilanden ligt daarnaast nog het eiland Banaba.
Van de Line-eilanden behoren Jarvis, het Kingmanrif en het Palmyra-atol niet tot Kiribati maar tot de Verenigde Staten. De eilanden van Kiribati zijn zelf in totaal slechts 717 km² groot maar liggen verspreid over een stuk oceaan ter grootte van 5 miljoen km².
De hoofdstad van Kiribati is Tarawa, dat in strikt geografische zin geen stad is, maar een hele atol, met diverse al dan niet met elkaar vergroeide nederzettingen. Zuid-Tarawa, waar de regeringsgebouwen zich bevinden, is wel de grootste en eigenlijk enige stad van het land.
Naam.
De naam "Kiribati" is afkomstig van de Kiribatische uitspraak van de Engelse benaming "Gilberts" ('Gilberteilanden'), waarop veruit de meeste mensen wonen. De naam 'Gilberteilanden' werd in 1820 geïntroduceerd, toen de Russische admiraal Adam Johann von Krusenstern die eilanden noemde naar Thomas Gilbert, die ze in 1788 had bezocht.
Geschiedenis.
In de 17e eeuw deden de Europeanen de Gilberteilanden voor het eerst aan. Thomas Gilbert (naar wie het land werd vernoemd) bezocht de eilanden in 1788, op reis van Australië naar China. Rond 1800 vestigden zich (slaven)handelaren op de eilanden. De Gilberteilanden werden in 1892 samen met de Ellice-eilanden, het tegenwoordige Tuvalu, tot Brits protectoraat verklaard. De omliggende eilanden werden tussen 1892 en 1916 gekoloniseerd door de Britten.
Tijdens de Tweede Wereldoorlog werden de Gilberteilanden door de Japanners op 10 december 1941 bezet. Amerikaanse mariniers van het US Marine Corps landden in november 1943 op het Tarawa-atol, en vochten er tussen 20 en 23 november de bloedige Slag om Tarawa bij het westelijke eiland Betio, die eindigde in een Japanse nederlaag. Tegelijkertijd werd op het Makin-atol de Slag om Makin ook beslist in het voordeel van de Amerikanen. Op enkele eilanden van de Line-eilanden werden na de oorlog atoomproeven uitgevoerd door Britten en Amerikanen.
In januari 1972 kregen de eilanden beperkt zelfbestuur onder regeringsleider Reuben K. Uatioa. In 1974 werd Naboua Ratieta premier. In 1975 werden de Ellice-eilanden van de Gilberteilanden afgescheiden en werden een onafhankelijk land onder de naam Tuvalu, 'acht eilanden'. In 1977 kregen de Gilberteilanden autonomie, vanaf 1978 onder de 27-jarige premier Ieremia Tabai van de Nationale Vooruitgangspartij (NPP).
Op 10 juli 1979 werd Tabai de eerste president van Kiribati. Op 12 juli werd het land een onafhankelijke republiek binnen het Britse Gemenebest. Tot 1991 bleef Tabai president. Hij werd in dat jaar opgevolgd door Teatao Teannaki, eveneens van de NPP. Teannaki leed een enorme verkiezingsnederlaag in 1994 en werd opgevolgd door Teburoro Tito van de Christendemocratische Partij (CDP), die later met de NPP fuseerde tot de Maneaban Te Mauri. In maart 2003, amper een maand na zijn herverkiezing, moest Tito aftreden nadat het parlement een motie van wantrouwen had aangenomen. Op 10 juli 2003 werd Anote Tong president. Na een ambtstermijn van dertien jaar werd hij in maart 2016 opgevolgd door Taaneti Mamau.
Geografie.
Kiribati bestaat uit drie archipels:
Daarnaast is er nog het eveneens bewoonde fosfaateiland Banaba dat ten westen van de Gilberteilanden ligt. Op Banaba is het hoogste punt van het land gelegen (81 meter boven de zeespiegel).
Tot 1995 werd Kiribati in tweeën gesneden door de internationale datumgrens, maar uit praktisch oogpunt is gekozen geheel Kiribati de datum ten westen van de grens te geven. Hierdoor is de datumgrens ongeveer 3000 kilometer verschoven. Kiribati ligt als enige land ter wereld, zowel op het noordelijke, zuidelijke, oostelijke als westelijke halfrond.
Klimaatverandering.
De atollen van Kiribati zijn zeer laaggelegen. Volgens verschillende wetenschappelijke onderzoeken zal Kiribati het eerste land ter wereld worden dat als gevolg van klimaatverandering en de stijgende zeespiegel volledig zal verdwijnen. De verwachting is dat Kiribati in het jaar 2100 volledig onder water zal staan en al lang daarvoor onbewoonbaar zal zijn. De president van Kiribati heeft onder andere in "The New York Times" zijn bevolking opgeroepen om Kiribati te verlaten voor het te laat is. Hij heeft Nieuw-Zeeland opgeroepen om alle inwoners te bestempelen als vluchtelingen, iets dat Nieuw-Zeeland tot op heden heeft geweigerd.
Staatsinrichting.
Kiribati is lid van het Gemenebest van Naties. Het is een presidentiële republiek met grote uitvoerende bevoegdheden voor de president ("Beretitenti"). Het parlement bestaat uit één kamer die 39 leden telt. Ieder afzonderlijk (bewoond) eiland heeft een eilandraad met aan het hoofd een voorzitter.
Sinds 1999 heeft Kiribati een zetel in de Verenigde Naties.
Politieke partijen.
Kiribati kent twee grote politieke partijen:
Bestuurlijke indeling.
Ieder bewoond eiland heeft zijn eilandraad ("island council"). Twee atollen hebben meer eilandraden, Tarawa heeft er drie en Tabiteuea twee. In totaal zijn er 24 raden.
Banaba Island
Tarawa Island
North Gilbert Islands
Central Gilbert Islands
South Gilbert Islands
Phoenix Islands
Line Islands
Bevolking.
Circa 80% van de bevolking bestaat uit Micronesiërs, voorts zijn er Polynesiërs, Europeanen en Chinezen. Ruim 90% van bevolking woont op de Gilberteilanden. Het Kiribatisch, een Austronesische taal, is samen met het Engels de officiële taal. De bevolking groeit snel, van 56.000 inwoners in 1978 naar 110.000 in 2008. Een verdubbelingstijd van minder dan 30 jaar. De bevolking is dan ook jong, meer dan de helft is jonger dan 20 jaar. Er is een toenemende mate van verstedelijking: handelszaken, verharde wegen, comfort, tewerkstelling veroorzaken geconcentreerde bewoning.
Godsdienst.
97% van de bevolking is christen, waarvan 55% rooms-katholiek en 42% protestants.
Onderwijs en medische voorzieningen.
Onderwijs in Kiribati is verplicht voor kinderen tussen de zes en veertien jaar.
Ieder bewoond eiland heeft een medisch centrum.
Sport.
In 2004 nam Kiribati voor het eerst deel aan de Olympische Zomerspelen. Tijdens de Gemenebestspelen 2014 behaalde gewichtheffer David Katoatau goud in de gewichtsklasse tot 105 kg. Hij is de eerste sporter in de geschiedenis van Kiribati die een gouden medaille weet te winnen tijdens een groot sportevenement.

</doc>
<doc id="31993" url="https://nl.wikipedia.org/wiki?curid=31993" title="Isoglosse">
Isoglosse

Een isoglosse of isofoon is een klein, systematisch taalverschil tussen dialecten dat als een grens door een taalgebied loopt. Meestal gaat het om een uitspraakverschil van een bepaalde klank, soms beperkt tot bepaalde posities of bepaalde soorten woorden. Dialecten worden meestal ingedeeld op grond van isoglossen: als dialectgrens wordt zo mogelijk een "isoglossenbundel" genomen, een paar isoglossen die op dezelfde plaats of zeer dicht bij elkaar lopen, en als dat niet goed mogelijk is (doordat ter plekke dialecten heel geleidelijk in elkaar overgaan of isoglossen kriskras door elkaar lopen) wordt vaak toch een bepaalde isoglosse als grens gekozen.
Een geleidelijke overgang is eerder regel dan uitzondering; isoglossen lopen meestal alleen dicht in bundels bij elkaar bij natuurlijke of langdurige politieke grenzen. Vaker zijn grenzen vloeiend: er is een gebied waar veel isoglossen lopen, maar niet precies op dezelfde plaats; in zo'n gebied spreekt men een overgangsdialect.
Voorbeelden.
Enkele belangrijke isoglossen binnen het Nederlandse taalgebied:
De Benrather linie is de grens van het verschijnsel dat na een lange klinker geen "k" maar "ch" wordt gezegd, bv. "machen" in plaats van "maken". Deze isoglosse, die onderdeel is van een bundel, wordt meestal als grens genomen van de Hoogduitse klankverschuiving, een hele reeks van dergelijke uitspraakveranderingen. Ze onderscheidt onder andere het Nederduits van andere Duitse dialecten, en vormt in Nederlands Limburg de scheidslijn tussen het "echte" Limburgs in het zuiden en de Brabants-Limburgse overgangsdialecten.

</doc>
<doc id="31994" url="https://nl.wikipedia.org/wiki?curid=31994" title="Rotterdam The Hague Airport">
Rotterdam The Hague Airport

Rotterdam The Hague Airport (RTHA), voorheen Rotterdam Airport en bij de aanleg in 1956 Vliegveld Zestienhoven genoemd, is sinds eind 2006 na Eindhoven Airport het tweede regionale vliegveld van Nederland, gemeten naar het aantal reizigers. Het vliegveld ligt in de Zestienhovensepolder, net ten noorden van Rotterdam. De luchthaven is eigendom van de Schiphol Group, met als aandeelhouders de Staat der Nederlanden, en de gemeenten Amsterdam en Rotterdam. In 2010 passeerden ruim 1 miljoen passagiers de luchthaven, een stijging ten opzichte van het jaar ervoor.
De luchthaven heet sinds 2010 uit promotionele en interregionale overwegingen van de Metropoolregio Rotterdam Den Haag Rotterdam The Hague Airport. Deze naam zal vooral in het buitenland worden gebruikt.
Geschiedenis.
Sinds 1920 had Rotterdam een eigen luchthaven: Vliegveld Waalhaven. Waalhaven was een burgerluchthaven met lijndiensten op Londen en Parijs. Ook was hier de vliegtuigfabriek van Koolhoven gevestigd. Op 10 mei 1940 werd vliegveld Waalhaven grotendeels verwoest bij het Duitse bombardement op Rotterdam. Na het bombardement vernietigden de geallieerden het vliegveld volledig om het onbruikbaar te maken voor de Duitsers. Waalhaven werd na de oorlog niet meer herbouwd.
Rotterdam opende op aandrang van vooral de havenondernemers in 1956 op de locatie Zestienhoven een nieuw vliegveld dat ook een functie zou kunnen vervullen voor de Haagse regio. De startbaan was 1300 meter lang. In 1966 werd de startbaan verlengd. Het huidige luchthavengebouw is gebouwd in 1967.
Inrichting.
De luchthaven heeft één startbaan, 06/24. Er zijn geen aviobruggen, er wordt gebruikgemaakt van vliegtuigtrappen. Afhankelijk van de afstand tussen vliegtuig en terminal lopen de passagiers naar het vliegtuig of worden ze met een bus gebracht.
Op de luchthaven is verder het detentiecentrum "Zestienhoven" gevestigd, bedoeld voor de bewaring van uitgeprocedeerde migranten in afwachting van hun uitzetting uit Nederland.
Gebruikers.
Rotterdam The Hague Airport is een passagiersluchthaven voor lijnvluchten, chartervluchten en zakenvluchten. Incidenteel vindt een vrachtvlucht plaats. Daarnaast wordt de luchthaven gebruikt voor de kleine luchtvaart (lesvluchten, sportvluchten, en rondvluchten). Het vliegveld wordt ook aangedaan door regeringsvluchten.
De luchtvaartmaatschappijen Transavia en BA CityFlyer zijn de grootste gebruikers van de luchthaven. Een aantal Boeing 737's van Transavia heeft hier een vaste standplaats. Sinds eind maart 2014 vliegt BA CityFlyer vier keer per dag tussen Rotterdam en Londen City. 's Zomers wordt de luchthaven door onder andere Corendon Airlines, TUI fly België en TUI fly Nederland benut voor vakantievluchten naar Turkije, Marokko, Griekenland, Spanje en de Canarische eilanden en Kroatië. Sinds december 2018 voert Pegasus Airlines rechtstreekse vluchten uit van en naar Istanboel. Bovendien voeren Flybe en Transavia seizoensgebonden chartervluchten uit naar IJsland, Zweden, Finland en de Kanaaleilanden.
Zakenvluchten vanaf Rotterdam Airport worden uitgevoerd door onder meer JetNetherlands. Ook hebben vier zakenjets van Shell Aircraft er hun basis voor eigen vluchten van oliemaatschappij Shell. Bijzondere vluchten werden tot 2017 uitgevoerd door Tyrol Air Ambulance met gips- en parasolvluchten voor repatriëring van zieke vakantiegangers.
Het vliegveld is ook de thuisbasis van de Vliegclub Rotterdam en de Rotterdamsche Aero Club. Tevens is er een traumahelikopter van het type EC135 T2 (PH-ULP) gestationeerd. Deze wordt uitgebaat door ANWB Medical Air Assistance.
Vliegbewegingen en passagiers.
Het aantal vliegbewegingen (starts en landingen) op het Rotterdamse vliegveld was in 2009 52.905, waarmee bijna 1 miljoen passagiers werden vervoerd. Recordjaar in vliegbewegingen was 2000, toen er ruim 113.000 starts en landingen waren. In 2019 werden de meeste passagiers vervoerd: ruim 2,1 miljoen.
Per maart 2004 geldt op de luchthaven een slottoewijzing om te mogen landen en opstijgen. Hierdoor kan de beschikbare capaciteit binnen de geluidsruimte op basis van internationale regels verdeeld worden. De slottoewijzing geldt voor vliegtuigen met een startgewicht groter dan 6000 kg en meer dan 19 stoelen; uitgezonderd zijn regeringsvluchten, noodlandingen en humanitaire vluchten. In het jaar 2011 waren er slots beschikbaar voor 21.542 vliegbewegingen.
Ontwikkeling vliegbewegingen en passagiersaantallen
Nachtregime.
’s Avonds en ’s nachts gelden beperkingen voor het gebruik van de luchthaven:
De minister van Infrastructuur en Milieu kan ontheffing verlenen in bijzondere gevallen.
In juli 2004 zijn, op verzoek van de luchthaven en de gemeente Rotterdam, de openingstijden verruimd met een uur. Onder voorwaarden is het alleen voor de modernste - en dus meest geluidsarme - landende vliegtuigen mogelijk tot 24 uur (met uitloop tot 1 uur) te landen zoals hierboven beschreven onder punt 3 en 4. Na de maatregel steeg het aantal klachten over geluidsoverlast explosief.
Bereikbaarheid.
Openbaar vervoer.
Buslijn 33.
Tussen station Rotterdam Centraal, het vliegveld en metrostation Meijersplein rijdt buslijn 33. De buslijn sluit op het station aan op metrolijn E. Op deze manier is de luchthaven voor de OV-reiziger in combinatie met RandstadRail relatief goed bereikbaar. De bus rijdt overdag 6x/uur, in het weekeinde 4x/uur en 's avonds 3x/uur. In het weekend rijdt niet elke dienst verder naar Meijersplein en is het vliegveld het eindpunt van de lijn.
Technische informatie.
Alarmcodering hulpdiensten.
Alarmeringen van hulpdiensten kunnen volgens de alarmregeling van Luchthaven Rotterdam in verschillende vormen voorkomen: oplopend van VOR 1 tot VOR 7. 'VOR' staat hierbij voor 'Vliegtuig Ongeval Rotterdam'; het cijfer geeft oplopend de zwaarte van het alarm aan:
Doel van deze codering is dat alle betrokken hulpdiensten direct weten met welk type ongeval zij rekening moeten houden. Vooraf zijn per code inzetscenario's vastgesteld, zodat bijvoorbeeld direct een groot aantal ambulances wordt gealarmeerd. Elke luchthaven heeft zijn eigen alarmregeling. Zo is de alarmregeling van Schiphol (VOS) geheel afwijkend.
Bestemmingen.
Naar de volgende bestemmingen wordt gevlogen vanaf Rotterdam:

</doc>
<doc id="31995" url="https://nl.wikipedia.org/wiki?curid=31995" title="Marco (voornaam)">
Marco (voornaam)



</doc>
<doc id="31996" url="https://nl.wikipedia.org/wiki?curid=31996" title="Schaaf">
Schaaf

Een schaaf is een stuk handgereedschap voor houtbewerking. De essentie van een schaaf is dat een schaafbeitel in een vaste hoek ten opzichte van de zool (het contactvlak met het te schaven object) is vastgezet, waarbij de schaafbeitel in een verstelbare mate onder die zool uitsteekt. Door de schaaf over het werkstuk te halen worden de hoogste punten van het oppervlak van het werkstuk door de schaafbeitel afgenomen (verspaand), resulterend in een vlak(ker) oppervlak. Het doel van het schaven is het hout gladder, vlakker of dunner te maken.
Afhankelijk van het ontwerp kan een schaaf geduwd of getrokken worden (of allebei tegelijk). Eveneens afhankelijk van het ontwerp, wordt de schaafbeitel gemonteerd met de vouw georienteerd naar beneden dan wel naar boven.
Geschiedenis.
De oudste teruggevonden schaven stammen uit de eerste eeuw van de jaartelling, maar waarschijnlijk hadden de Grieken ook al dergelijk gereedschap. Schaven zijn traditioneel van hout, waarbij de zool al dan niet van een andere (meer slijtvaste) houtsoort gemaakt is, maar ook bronzen en stalen schaven zijn al vrij oud.
In de Middeleeuwen waren er alleen bij vioolbouwers en instrumentmakers en dergelijke hooggespecialiseerde ambachtslieden kleine vormen van stalen schaven in gebruik. In die tijd maakte iedere ambachtsman zijn eigen schaven. Pas in de achttiende eeuw kwam de industriële productie op gang. In het laatste kwart van die eeuw werd ook de schaaf- en keerbeitel uitgevonden. Doordat een keerbeitel een wat dikkere houtspaan ombuigt tot een "schaafkrul" raakt de schaaf veel minder gauw "verstopt" en is hij aanmerkelijk aangenamer in het gebruik.
Rond 1860 werd door Bailey de stalen schaaf ontwikkeld zoals die nog in gebruik is. In naam wordt deze nog steeds door de firma Stanley geproduceerd. Een vergelijkbare schaaf qua model werd door het Friese bedrijf Nooitgedagt in IJlst gemaakt. Andere bekende merken stalen schaven zijn Record, Lie-Nielsen en Veritas.
Modellen.
Er zijn tientallen verschillende modellen schaven, ieder met een eigen toepassing en veelal zowel in houten als stalen uitvoering. Enkele bekende vormen:
De eerste drie hiervan zijn vergelijkbaar in bouw en verschillen vooral in de lengte van de zool, al zal ook de breedte navenant mee variëren (er zijn nog meer van deze modellen met elk een eigen lengte). Van de genoemde modellen zijn dit ook de enige met keerbeitels.
Bewerkingen van vroeger met grondschaaf en profielschaaf maakt men nu met de bovenfreesmachine of freesmachine voorzien van daartoe geëigend snijgereedschap.
De ploegschaaf en veerploeg werden gebruikt voor het maken van respectievelijk een groef en veer in planken.
Een vergelijkbaar stuk gereedschap is het zogenaamde davidschaafje, die met een soortement scheermesje werkt. Dit wordt vooral gebruikt voor kleine correcties, bijvoorbeeld om fineerranden af te werken.
Een veelgebruikte schaaf, vooral door de doe-het-zelver, is de houten of metalen blokschaaf.
Het schaven.
Schaven is iets dat gemakkelijk lijkt wanneer het door een expert gebeurt, maar dat voor een beginner lastig kan blijken. Exacte lichaamshouding van de schaver en de mate waarin het te schaven object vastligt kunnen veel verschil maken. Ook de scherpte en de snijhoek van de schaafbeitel maken verschil. Ook de manier waarop de schaver omgaat met de draad kan cruciaal zijn.
De schaaf houdt de schaafbeitel in een vaste hoek in een vaste afstand ten opzichte van de zool, maar bij verschillende modellen schaven is die hoek verschillend: de hoek kan meer dan 45 graden zijn, maar ook veel minder. Als de hoek minder is ligt de beitel ondersteboven (met de vouw naar boven) zodat de eigenlijke snijhoek allicht meer dan 45 graden is. Een snijhoek van meer dan 45 graden leidt ertoe dat de schaaf zwaarder gaat maar minder geneigd is te 'happen', met alle schade vandien. Dit loont vooral bij de afwerking in meer luxe houtsoorten.
Het afstellen van de mate waarin de schaafbeitel onder de zool uitsteekt bepaalt de dikte van de schaafkrul. Bij juist gebruik van een schaaf (met een scherpe beitel) snijdt de schaaf van de hoger gelegen delen van het te schaven object een laagje af. Deze techniek noemt men verspanen. 
Op deze manier is een schaafvlak vlakker te maken (of juist rond), of een object dunner. Ook is zo de hoek tussen de diverse vlakken van het object te veranderen, bijvoorbeeld haaks te maken.

</doc>
<doc id="31997" url="https://nl.wikipedia.org/wiki?curid=31997" title="Sponningschaaf">
Sponningschaaf

Een sponningschaaf is een smal type blokschaaf waarvan de beitel een haartje breder is dan het blok. Er kunnen sponningen mee worden geschaafd die tot diep in de hoek vlak en haaks zijn. Naast het eenvoudige model, bestaan er nog wat varianten van de sponningschaaf, zoals het zg. duplexmodel dat twee posities voor de beitel heeft, en een type waarvan de beitel twee haaks op elkaar staande snijvlakken heeft: een voor de onder- en een voor de zijkant van de sponning. Om de juiste afmeting van de sponning te verkrijgen zitten er op de schaaf twee instelbare aanslagen voor de diepte en de breedte. 
Sponningen vinden we in kozijnen om het glas in te plaatsen of een raam of deur in af te hangen. Ook in ramen zitten sponningen om het glas in te plaatsen. Tegenwoordig worden sponningen machinaal gemaakt, veelal in een timmerfabriek. Daar beschikken ze over een freesmachine of een machine met tot wel zeven schaafassen, waar het hout in één arbeidsgang volledig geprofileerd uit tevoorschijn komt. Sponningen kunnen ook ter plekke met een vlakbank worden gemaakt.

</doc>
<doc id="31998" url="https://nl.wikipedia.org/wiki?curid=31998" title="Catharina-Amalia der Nederlanden">
Catharina-Amalia der Nederlanden

Catharina-Amalia Beatrix Carmen Victoria ("Amalia"), Prinses van Oranje, Prinses der Nederlanden, Prinses van Oranje-Nassau (Den Haag, 7 december 2003) is de kroonprinses van het Koninkrijk der Nederlanden en het oudste kind uit het huwelijk van koning Willem-Alexander der Nederlanden en koningin Máxima. Ze is sinds 30 april 2013 Prinses van Oranje. Sinds die dag is ze ook de eerste in lijn van troonsopvolging en wordt formeel aangeduid als "Hare Koninklijke Hoogheid de Prinses van Oranje".
Geboorte en doop.
Prinses Máxima werd op 7 december 2003 opgenomen in het ziekenhuis Bronovo in Den Haag. Amalia kwam om 17.01 uur op natuurlijke wijze ter wereld. Ze werd op 12 juni 2004 gedoopt in de Grote of Sint-Jacobskerk in Den Haag. Haar peters en meters zijn de Zweedse kroonprinses Victoria, Máxima's jeugdvriendin Samantha Deane, prins Constantijn, Martín Zorreguieta, Herman Tjeenk Willink (toenmalig vicepresident van de Raad van State) en Marc ter Haar.
Door de geboorte van Amalia waren er tot het overlijden van prinses Juliana in maart 2004 weer vier Nederlandse troongeneraties tegelijk in leven. Eerder was dit het geval van 1840 tot 1843.
Namen, titels, wapen en onderscheidingen.
Namen.
Haar roepnaam in huiselijke kring is Amalia.
Titels.
Bij koninklijk besluit van 25 januari 2002 werd bepaald dat kinderen die worden geboren uit het huwelijk van haar ouders Willem-Alexander en Máxima de titels Prins(es) der Nederlanden, Prins(es) van Oranje-Nassau dragen met het predicaat "Koninklijke Hoogheid".
Na abdicatie van haar grootmoeder op 30 april 2013 kreeg Amalia als troonopvolgster de titel Prinses van Oranje. Tot in 1983 was in Nederland deze titel als Prins van Oranje alleen aan mannelijke troonopvolgers voorbehouden. Zij wordt tevens aangeduid als kroonprinses, hoewel dit geen wettelijk bestaande titel is.
Prinses Amalia wordt aangesproken als Koninklijke Hoogheid en aangeschreven als Hare Koninklijke Hoogheid de Prinses van Oranje. De aanhef van een brief luidt: Koninklijke Hoogheid.
Wapen.
Haar wapen werd ontworpen door Piet Bultsma, medewerker van de Hoge Raad van Adel. Het is in vier vlakken verdeeld met in het midden een klein wapenschild. Twee vlakken zijn uitgevoerd in azuur, bezaaid met blokjes van goud, een leeuw van goud, gekroond met een kroon van drie bladeren en twee parelpunten. De Nederlandse leeuw, oorspronkelijk afkomstig uit het wapen van het huis Nassau, houdt in de rechtervoorklauw een zwaard van zilver met 'gevest' van goud en in de linkervoorklauw een bundel van zeven pijlen van zilver met punten van goud. Daarnaast heeft het twee beige vlakken met de jachthoorn van Oranje. De jachthoorn is van azuur en gesnoerd en geopend van keel, beslagen van zilver.
Het wapen van de familie van Máxima, de Zorreguieta's, als hartschild in het midden, is uitgevoerd in goud, komende uit een golvende schildvoet van azuur, met een gekanteelde burcht, waarop drie gekanteelde torens, de middelste hoger dan de andere, en vergezeld van twee toegewende wolven van sabel, elk gaande over een uitgerukte cipres van natuurlijke kleur. Alles gedekt door de koninklijke kroon.
Onderscheidingen.
Ter gelegenheid van haar achttiende verjaardag benoemde haar vader Amalia tot ridder-grootkruis in de Orde van de Nederlandse Leeuw. Ook werd zij benoemd tot ridder in de Huisorde van de Gouden Leeuw van Nassau. In april 2024 ontving ze het ridder-grootkruis in de Orde van Isabella de Katholieke (Spanje).
Studies.
Amalia ging op 10 december 2007 naar groep 1 van de basisschool op de openbare Bloemcampschool te Wassenaar. Sinds het schooljaar 2015/2016 was ze leerling aan het Christelijk Gymnasium Sorghvliet in Den Haag. Op 10 juni 2021 slaagde ze cum laude voor haar vwo-eindexamen. Na haar eindexamen nam ze een tussenjaar.
Vooraf aan haar achttiende verjaardag behaalde ze het jachtdiploma. Toen ze achttien was - de minimumleeftijd - behaalde zij ook haar jachtakte.
De kroonprinses schreef zich voor het studiejaar 2022-2023 in voor de bachelor Politics, Psychology, Law and Economics (PPLE) aan de Universiteit van Amsterdam (UvA). Met volgens de UvA 220 andere studenten doorstond ze de selectieprocedure. Er waren 1700 gegadigden. De studie duurt drie jaar en wordt gegeven in de Engelse taal. Met haar keuze voor Amsterdam week ze als eerste troonopvolgster van het Huis Oranje-Nassau af van haar voorgangers die allen in Leiden studeerden.
Studie en studentenleven.
Op 5 september 2022 was de eerste collegedag voor prinses Amalia aan de Universiteit van Amsterdam.
Op 17 september 2022 bracht dagblad "De Telegraaf" naar buiten dat de Mocro Maffia het mogelijk voorzien had op Amalia. Gevreesd werd voor een ontvoering of aanslag. De beveiliging werd aanzienlijk opgeschroefd en ze woonde noodgedwongen weer thuis. In april 2024 werd bekend dat ze om veiligheidsredenen ruim een jaar in Madrid had gewoond, vanwaar ze haar opleiding in Amsterdam voortzette. Ze woonde toen inmiddels weer in Nederland.
Aanvang studiejaar 2024/2025 werd ze lid van het Amsterdams Studenten Corps.
Lidmaatschap Raad van State.
Conform artikel 74 van de Grondwet werd Amalia vanaf haar achttiende verjaardag "van rechtswege" automatisch lid van de Raad van State en de Afdeling advisering. De prinses verkreeg daarmee het recht om aanwezig te zijn bij alle vergaderingen van de Raad van State en de Afdeling advisering, al kreeg zij geen stemrecht. De Afdeling advisering adviseert regering en parlement over wetgeving en bestuur. Op 8 december 2021, de dag na haar achttiende verjaardag, werd zij tijdens een bijzondere vergadering "binnengeleid" in de Raad van State. Amalia hield daarbij haar eerste officiële toespraak. Aansluitend plantte zij een koningslinde in de Franse tuin van Paleis Kneuterdijk waar de bijzondere vergadering plaatsvond.
Uitkering.
Vanaf haar achttiende kreeg Amalia recht op een jaarlijks staatsinkomen van 296.000 euro en 1.338.000 euro voor personele en materiële ondersteuning. De dag na haar eindexamenuitslag van de middelbare school maakte ze bekend tot aan het afsluiten van haar studententijd het inkomensdeel van haar staatsuitkering terug te zullen storten in de staatskas. Amalia zei alleen dat deel van het onkostendeel te behouden in zoverre ze daar gebruik van zou maken. In mei 2024 maakte Amalia kenbaar dat ze wegens veranderde omstandigheden vanaf 2025 aanspraak zal maken op het deel voor personele en materiële ondersteuning.
Boek.
Claudia de Breij schreef in 2021 op uitnodiging van de Rijksvoorlichtingsdienst een boekje over prinses Amalia ter gelegenheid van haar achttiende verjaardag op 7 december 2021. Ter voorbereiding sprak ze in de zomer van 2021 diverse keren met Amalia. Het verscheen op 11 november 2021 onder de titel "Amalia".

</doc>
<doc id="32002" url="https://nl.wikipedia.org/wiki?curid=32002" title="John Nunn">
John Nunn

John Dennis Martin Nunn (25 april 1955) is een Britse schaker. In 1974 werd hij Europees kampioen van de junioren en in 1978 FIDE grootmeester (GM). In 1980 was hij schaakkampioen van Groot-Brittannië. In dat jaar werd hij ook beroepsschaker. In 1982 deelde hij de eerste plaats in het Hoogovenstoernooi.
Hij heeft ook een aantal malen in de Schaakolympiade meegespeeld. In 1993 was hij winnaar van het grote toernooi te Hastings evenals in 1996, maar in dat jaar deelde hij die plaats met Mark Hebden. 
In 2004, 2007 en 2010 won hij het Wereldkampioenschap oplossen van schaakproblemen. 
Nunn studeerde aan de prestigieuze Universiteit van Oxford.
Partij.
Hier volgt de partij J. Nunn - R. Smith, 1970 schaakopening Caro Kann, ECO-code B10:
1.e4 c6 2.Pc3 d5 3.Df3 e6 4.d4 Pf6 5.e5 Pfd7 6.Ph3 Le7 7.Ld3 b6 8.Pf4 g6 9.Dh3 Lg5 10.Lg6 Lf4 11.De6+ De7 12.Lf7+ Kf8 13.Lf4 Df7 14.Lh6+ Kg8 15.Dh3 De8 16.Dh4 diagram (1-0)

</doc>
<doc id="32004" url="https://nl.wikipedia.org/wiki?curid=32004" title="Corona (astronomie)">
Corona (astronomie)

De corona is de hete atmosfeer rondom de zon en andere sterren die zich uitstrekt over miljoenen kilometers. Zij is normaliter niet zichtbaar, maar wel tijdens een volledige zonsverduistering of met behulp van een coronagraaf. Zij is dan als een lichtkrans waarneembaar.
De temperatuur van de corona is hoger dan die van het zichtbare oppervlak van de zon – de fotosfeer. De fotosfeer heeft namelijk een temperatuur van rond de 6000 K, terwijl de corona een temperatuur heeft van rond de 1.000.000 K. De hoge temperatuur van de corona is jarenlang een raadsel geweest, omdat zij die temperatuur blijkbaar niet aan de fotosfeer onttrekt. Een van de veronderstellingen is dat haar energie afkomstig is van de magnetische velden in de actieve gebieden van de zon die energie uitstoten. Een andere veronderstelling uit 2017 is dat de hoge temperatuur ten dele wordt veroorzaakt door spiculen van type II die heet plasma van ongeveer 10 miljoen graden dumpen in de corona.
De corona varieert met de zonnecyclus. Tijdens rustige periodes is duidelijk te zien dat de corona lange serpentines vertoont die van de zon af gericht zijn in een patroon als van een magnetisch veld. Bij zeer hoge activiteit is de corona helderder en vertoont zij coronale gaten met spiralen en bogen boven protuberansen en zonnevlammen. Coronale gaten zijn donkere vlekken in de corona met een lagere temperatuur dan hun omgeving waaruit de zonnewind stroomt. De zonnewind is een snelle stroom van elektronen en protonen, en zij beïnvloedt de magnetische velden van de planeten.
F-corona.
Het gaat hier om de Fraunhofer-corona of stofcorona, dat deel van de buitencorona van de zon, zich misschien buiten de aardbaan uitstrekkend, waarneembaar in het zodiakaallicht. Het licht is door stofdeeltjes verstrooid zonlicht met Fraunhoferlijnen in het spectrum, temperatuur bij de aardbaan circa 300 kelvin.
K-corona.
De K-corona is een corona met een continu spectrum en behoort tot de buitencorona van de zon, zich uitstrekkende buiten de aardbaan en bestaande uit elektronen, protonen en heliumkernen. Het licht ontstaat door lichtverstrooiing dat veroorzaakt wordt door vrije elektronen. De temperatuur bij de zon bedraagt 1 miljoen kelvin, in de buurt van de aarde tienduizenden kelvin.
L-corona.
De L-corona is een corona met emissielijnen en behoort tot de binnencorona van de zon. Zij strekt zich uit tot een halve zonneradius boven het zonsoppervlak. Het licht wordt veroorzaakt door de uitstoot van hooggeïoniseerde gassen met een temperatuur van 1 miljoen kelvin.
Polarisatieverschijnsel.
Met behulp van een lineair polarisatiefilter kan, gedurende een totale zonsverduistering, de tangentiële polarisatie van de corona worden waargenomen. De maximale polarisatie bedraagt 40% en bevindt zich vanaf de zonnerand gemeten op een kwart van de zonsdiameter. Op grotere afstand van de zon wordt de polarisatiegraad geleidelijk minder.

</doc>
<doc id="32005" url="https://nl.wikipedia.org/wiki?curid=32005" title="Turkse tortel">
Turkse tortel

De Turkse tortel ("Streptopelia decaocto") is een duif die in Noordwest-Europa vrij algemeen voorkomt.
Kenmerken.
De vogel heeft een licht beige-grijs verenkleed, met een zwart-witte nekband en een contrasterende zwarte iris. De snavel is relatief kort en de poten zijn leverkleurig. In de vlucht vallen de lichte vleugelpartijen en buitenste staartpennen op. De staart is van onderen voor de helft wit. Het verenkleed is bij beide geslachten gelijk. De lichaamslengte bedraagt 31 tot 34 cm en het gewicht 150 tot 250 gram. De dieren kunnen ongeveer 15 jaar oud worden.
Voedsel.
Het voedsel bestaat voornamelijk uit zaden, rupsen, torren en kleine vruchten.
Verspreiding en leefgebied.
De Turkse tortel is sinds 1900 vanuit de Balkan West-Europa binnengetrokken. Het eerste geregistreerde broedgeval in Nederland was in 1950, bij Oldebroek. In België dateert het eerste vastgestelde broedgeval van 1955, bij Knokke. Het is een vogel die zich vaak in de buurt van mensen ophoudt, het is een cultuurvolger. Hij komt vaak voor bij graansilo's en op plaatsen waar hoenders worden gehouden. In Nederland werden er rond de laatste eeuwwisseling honderdduizend paren geteld. 
In de Verenigde Staten is de Turkse tortel in de staat Florida geïntroduceerd, van daar uit zijn tweeëntwintig andere staten bevolkt.
Voortplanting.
De vogel kent een lang voortplantingsseizoen, hij kan zelfs 's winters broedend worden aangetroffen. Doordat tot vijf broedsels per jaar kunnen worden voortgebracht is snelle uitbreiding van een populatie mogelijk. Jongen uit een eerste legsel doen een paar maanden later zelf alweer mee aan de voortplanting. Er zijn weinig vogels in staat zich zo snel te vermenigvuldigen.
Het eenvoudige nest bestaat uit losse takjes die in elkaar gestoken een 'platje' vormen. In dat nest worden steeds twee eieren gelegd. Een ei is uitgebroed in 14-18 dagen en de jongen kunnen na 15-19 dagen uitvliegen.
De jongen worden op het nest intensief beschermd doordat een ouder er lang (boven)op blijft zitten. De jongen hebben in hun nek nog geen zwarte ring. Eenmaal uitgevlogen beginnen de jongen zelf eten te zoeken. Een week later maken de ouders zich alweer op voor het volgende broedsel.
Status.
De grootte van de populatie is in 2015 geschat op 40-75 miljoen volwassen vogels. Op de Rode lijst van de IUCN heeft deze soort de status "niet bedreigd". 

</doc>
<doc id="32006" url="https://nl.wikipedia.org/wiki?curid=32006" title="Amalia (voornaam)">
Amalia (voornaam)

Amalia is een meisjesnaam. De naam is afgeleid van het Germaanse woord "amal" en betekent "inspanning in de strijd".

</doc>
<doc id="32008" url="https://nl.wikipedia.org/wiki?curid=32008" title="Kerberos (mythisch wezen)">
Kerberos (mythisch wezen)

Kerberos (Grieks: , Latijn: ) is een figuur uit de Griekse mythologie: een monsterlijke hond met drie koppen (in sommige verhalen zelfs 50 of 100) en soms met een slangenstaart of draak als staart en ontelbare slangenkoppen op zijn rug. Hij en Orthros, de tweekoppige hond van de reus Geryon, werden geschapen door Echidna en Typhon.
Kerberos is de bewaker van de onderwereld in de klassieke en christelijke beeldende kunst. Hij zorgde ervoor dat de doden de onderwereld niet konden verlaten en dat de levenden er niet konden binnentreden. In ruil voor een veilige doorgang geven de zielen der doden hem honingtaart.
P. Vergilius Maro, zegt:
Kerberos en Herakles.
Als de laatste van zijn Dodekathlos (12 Werken) moest Herakles Kerberos ontvoeren. In de "Odyssee" (boek XI) vertelt Herakles aan Odysseus dat dit zijn zwaarste werk was en dat hij door Hermes en Pallas Athena bijgestaan was. Nadat hij Kerberos naar Eurystheus had gebracht, bracht hij het monster weer terug naar de onderwereld.

</doc>
<doc id="32009" url="https://nl.wikipedia.org/wiki?curid=32009" title="Vsevolod Rauzer">
Vsevolod Rauzer

Vsevolod Alfredovitsj Rauzer of Raoezer (Russisch: Всеволод Альфредович Раузер) (16 oktober 1908 - Leningrad, 29 december 1941) was een Russische-Oekraïense schaker. Hij is zes keer schaakkampioen van de Sovjet-Unie geweest en hij heeft een groot aantal openingen geanalyseerd, vooral het Siciliaans had zijn voorkeur. Het hoogtepunt van zijn spel lag in de dertiger jaren van de 20e eeuw. Zijn hoogste rating zou 2627 zijn geweest.
Varianten.
De Richter-Rauzervariant is een variant in het Siciliaans die is vernoemd naar Rauzer en Kurt Richter. De Tsjigorinvariant in de Spaanse opening, waarbij wit de pion op e5 of c5 ruilt en vervolgens zijn damepaard naar d5 omspeelt staat ook bekend als de Rauzeraanval.

</doc>
<doc id="32010" url="https://nl.wikipedia.org/wiki?curid=32010" title="Prinses Catharina-Amalia">
Prinses Catharina-Amalia



</doc>
<doc id="32011" url="https://nl.wikipedia.org/wiki?curid=32011" title="Stichting Sigillis Regiis Praesidio">
Stichting Sigillis Regiis Praesidio

De Stichting Sigillis Regiis Praesidio is in januari 2002 op initiatief van koningin Beatrix door het hof opgericht ter bescherming van officiële symbolen van het Huis Oranje Nassau, zoals namen, wapens, monogrammen en emblemen. De Latijnse naam betekent "Ter bescherming van de koninklijke zegels". 
De stichting is gevestigd op Paleis Noordeinde en zal in actie komen - op verzoek van een lid van de familie Van Oranje, of op eigen initiatief - indien inbreuk wordt gemaakt op auteursrecht of merkenrecht van de familie Van Oranje. Het beheer van het portretrecht van leden van het Koninklijk Huis blijft bij de Rijksvoorlichtingsdienst.
Het bestaan van de stichting werd op 21 juni 2003 bekendgemaakt door de Rijksvoorlichtingsdienst. Advocaat Wiersma verklaarde niet gelukkig te zijn met het bestaan van een Máximapop met zwangere buik waaruit een kindje kon worden gehaald, maar juridische stappen bleven achterwege.
De stichting kreeg op 8 december 2003 landelijke bekendheid, toen uit een onderzoek op IP-adressen bleek dat deze stichting op 7 december de domeinnaam "catharina-amalia.nl" had vastgelegd. Dit voedde speculaties dat de op 7 december geboren dochter van prins Willem-Alexander en prinses Máxima "Catharina-Amalia" zou gaan heten. Toen prins Willem-Alexander op 9 december 2003 bij de burgerlijke stand van Den Haag aangifte van de geboorte van zijn dochter deed, werden de vermoedens bevestigd.

</doc>
<doc id="32012" url="https://nl.wikipedia.org/wiki?curid=32012" title="Boris Kostić">
Boris Kostić

Borislav ("Bora") Kostić (Servisch: Борислав (Бора) Костић) (Vršac, 24 februari 1887 – Belgrado, 3 november 1963) was een schaker van wie het spel in het begin van de eerste helft van de 20e eeuw op het hoogtepunt lag. Naar hem is het Kosticgambiet vernoemd.
In 1916 bracht hij het record blindschaak op twintig partijen, en in 1921 won hij het grote toernooi te Hastings.

</doc>
<doc id="32013" url="https://nl.wikipedia.org/wiki?curid=32013" title="Alexej von Jawlensky">
Alexej von Jawlensky

Alexej von Jawlensky, oorspronkelijk genaamd Aleksej Georgiejevitsj Javlenski (Russisch: Алексей Георгиевич Явленский) (Torzjok Rusland, 25 maart 1864 of 1865 – Wiesbaden, 15 maart 1941) was een Russisch expressionistisch schilder.
Biografie.
Alexej von Jawlensky studeerde tussen 1889 en 1893 aan de Academie van Beeldende Kunsten in Sint-Petersburg, o.a. onder Ilja Repin.
In 1896 vertrok hij vanuit daar, samen met Marianne von Werefkin, voor een reis door Europa. In datzelfde jaar kwamen zij terecht in München in Duitsland, waar zij tot 1899 bleven wonen. In die tijd raakte hij bevriend met Wassily Kandinsky.
Tussen 1903 en 1907 maakte hij samen met Marianne von Werefkin een reis door Frankrijk, waarbij zij langere tijd in Parijs, Normandië, Bretagne en de Provence verbleven. Wanneer hij met Marianne von Werefkin getrouwd is is onbekend.
Vanaf 1908 bracht hij de zomers door in het dorpje Murnau am Staffelsee met Von Werefkin, Kandinsky en Gabriele Münter, waar veel werken ontstonden.
In 1910 richtte hij samen met zijn vrienden de kunstenaarsvereniging München op. Al een jaar later verliet hij deze vereniging en startte met Franz Marc de nieuwe kunstenaarsgroep Der Blaue Reiter.
Tijdens de Eerste Wereldoorlog werd Jawlenski in Duitsland gezien als vijand. Hierdoor vluchtte hij in 1914 naar Saint-Prex in Zwitserland. Hij leefde daar sober en teruggetrokken. Geïnspireerd door Bach's "Goldbergvariaties" schilderde hij steeds opnieuw hetzelfde uitzicht, de volgende nèt iets anders dan de vorige, maar wel steeds abstracter.
In 1918 verhuisden zij naar Ascona aan de Zwitserse kant van het Lago Maggiore.
Vanaf 1921 woonden zij in Wiesbaden. In 1922 scheidden Marianne en Alexej; Marianne keerde terug naar Ascona en Alexej bleef met zoon André in Wiesbaden wonen.
In latere jaren werd Jawlenski getroffen door ernstige artrose en verlamming aan zijn vingers en ellebogen. In de jaren '30, toen hij al ernstig ziek was en alleen nog met gestrekte armen kon schilderen zei hij:
Dat hij als een bezetene werkte werd zijn kleindochter wel duidelijk, die al 2.400 olieverfschilderijen gelokaliseerd had.
Musea.
Werken van Von Jawlensky bevinden zich onder meer in:

</doc>
<doc id="32014" url="https://nl.wikipedia.org/wiki?curid=32014" title="John Young">
John Young

John Watts Young (San Francisco, 24 september 1930 – Houston, 5 januari 2018) was een Amerikaans ruimtevaarder (astronaut). Hij was de eerste mens die zesmaal in de ruimte heeft gevlogen en behoorde tot de twaalf ruimtevaarders die op de maan zijn geweest. Met een dienstverband van 42 jaar (1962-2004) is hij tot op heden (september 2024) de langst dienende astronaut bij van NASA.
Biografie.
Young was aanvankelijk testpiloot bij de United States Navy en vestigde in 1962 met een F-4A "Phantom II" twee klimsnelheidsrecords: op 21 februari naar een hoogte van 3000 m in 34,52 s, en op 3 april naar 25.000 m in 3 min, 50,44 s. Op 17 september van datzelfde jaar werd hij geselecteerd voor de astronautenopleiding van NASA.
Young werd op 23 maart 1965 voor zijn eerste ruimtevlucht gelanceerd als piloot aan boord van de Gemini 3. Zijn metgezel was Virgil Grissom, die al eerder gevlogen had aan boord van de Mercury MR-4. Gemini 3 was de eerste bemande vlucht in het kader van het Geminiprogramma, en de eerste Amerikaanse bemande ruimtevlucht met een bemanning van meer dan één persoon. Na drie omwentelingen rond de aarde landde de Gemini 3 in de Atlantische Oceaan.
Young werd op 18 juli 1966 voor zijn tweede ruimtevlucht gelanceerd aan boord van de Gemini 10. Hij vloog als gezagvoerder samen met piloot Michael Collins. Ze voerden "rendezvous"-manoeuvres uit, en Collins voerde een ruimtewandeling uit.
De derde ruimtevlucht van Young begon op 18 mei 1969 toen hij werd gelanceerd aan boord van de Apollo 10. Zijn functie was piloot van de "Command Module". (Thomas Stafford was gezagvoerder en Eugene Cernan was piloot van de maanlander.) Apollo 10 was de laatste testvlucht voor de eerste landing op de maan door Apollo 11. Apollo 10 voerde de vlucht volledig uit zoals Apollo 11 die zou uitvoeren, met uitzondering van de maanlanding zelf. De maanlander voerde in een baan om de maan allerlei manoeuvres uit, inclusief ontkoppeling en koppeling met de "Command Module", en daalde tot 10 kilometer boven het maanoppervlak.
Young werd voor de vierde keer gelanceerd op 16 april 1972 aan boord van de Apollo 16. Deze keer was hij gezagvoerder. Ken Mattingly was piloot van de "Command Module" en Charles Duke piloot van de maanlander. Duke en Young voerden drie maanwandelingen uit, die in totaal bijna 20½ uur duurden. Daarbij verzamelden ze bijna 95 kilogram aan maanmateriaal, en reden driemaal in de maanwagen waarmee ze in totaal bijna 26 kilometer aflegden.
In de periode tussen zijn Apollo- en Space Shuttle-vluchten was Young hoofd van het Astronaut Office van het Johnson Space Center in Houston, Texas.
De vijfde ruimtevlucht van Young was tevens de eerste vlucht van een spaceshuttle, vlucht STS-1. Young werd als gezagvoerder gelanceerd aan boord van ruimteveer Columbia op 12 april 1981 samen met piloot Robert Crippen. Tijdens deze vlucht van 54½ uur werden de systemen van de spaceshuttle uitgebreid getest. Het was voor het eerst dat een ruimtevaartuig met bemanning werd getest zonder dat er eerst onbemande testvluchten hadden plaatsgevonden.
Young werd voor de zesde en laatste keer gelanceerd op 28 november 1983, wederom aan boord van de spaceshuttle Columbia. Deze vlucht, aangeduid als STS-9, had een aantal primeurs. Het was de eerste vlucht met het ruimtelaboratorium Spacelab, het was de eerste ruimtevlucht met een bemanning van zes personen en het was de eerste vlucht met een niet-Amerikaanse ruimtevaarder aan boord van een Amerikaans ruimtevaartuig (de Duitser Ulf Merbold).
Zijn zes ruimtevluchten duurden in totaal bijna 35 dagen. Sinds zijn toetreding tot de NASA heeft Young, met inbegrip van ruimtevaarder, diverse functies bekleed. Sinds 31 december 2004 was hij met pensioen.
Young was gehuwd en had twee kinderen.

</doc>
<doc id="32016" url="https://nl.wikipedia.org/wiki?curid=32016" title="John Malkovich">
John Malkovich

John Gavin Malkovich (Christopher (Illinois), 9 december 1953) is een Amerikaans acteur, filmproducent en -regisseur.
Levensloop.
Carrière.
Voordat hij op het witte doek verscheen was hij lange tijd te zien in het theater, en hij is medeoprichter (met Gary Sinise) van de Steppenwolf Theater Company in Chicago. Zijn eerste filmrol was die van een fotograaf in "The Killing Fields" in 1984. Kort daarna kreeg hij zijn eerste Oscarnominatie voor beste mannelijke bijrol voor "Places in the Heart" (1984).
Ook is er een film gemaakt met de titel "Being John Malkovich" waarin de hoofdpersoon (John Cusack) bij toeval een deur vindt die rechtstreeks in het hoofd en het leven van John Malkovich uitkomt. Het script voor deze film werd geschreven door Charlie Kaufman.
In 2011 is Malkovich te zien als vertegenwoordiger van het hemelse in de reclames voor Nespresso met George Clooney.
In 2020/2021 speelde hij Sir John Brannox / Paus Johannes Paulus III in de Netflix-televisieserie "The New Pope".
Privéleven.
Malkovich is van 1982 tot 1988 getrouwd geweest met actrice Glenne Headly. Na hun scheiding kreeg hij een relatie met Michelle Pfeiffer, zijn tegenspeelster in "Dangerous Liaisons".
Later trouwde hij met Nicoletta Peyran, die hij in 1989 had ontmoet op de set van "The Sheltering Sky". Met haar heeft hij twee kinderen: Amandine (1990) en Lowry (1992). Malkovich spreekt vloeiend Frans en hij woonde ongeveer tien jaar in Zuid-Frankrijk, waar hij werkte bij een theater.

</doc>
<doc id="32017" url="https://nl.wikipedia.org/wiki?curid=32017" title="Bret Easton Ellis">
Bret Easton Ellis

Bret Easton Ellis (Los Angeles, 7 maart 1964) is een Amerikaans auteur. Hij groeide op in een welgestelde familie in Californië. Zijn vader mishandelde hem echter. Na lange tijd in New York gewoond te hebben, is hij sinds enige tijd weer inwoner van Los Angeles. Hij wordt gerekend tot de belangrijkste Generation X-schrijvers.
Ellis' boeken hebben vaak een duister thema. "Less Than Zero", het boek waarmee hij op 21-jarige leeftijd debuteerde, werd door critici vergeleken met J.D. Salingers "The Catcher in the Rye", maar dan voor de MTV-generatie. Ellis noemt zichzelf een moralist, terwijl hij vaak wordt afgeschilderd als een nihilist. Hij schrijft op een zeer eenvoudige en vlakke manier, waarbij hij opvallend veel gebruikmaakt van herhalingen teneinde een bezwerend, hypnotisch effect te bewerkstelligen. 
Bibliografie.
Less Than Zero.
"Less Than Zero" (1985, een jaar later in het Nederlands verschenen onder de titel "Minder dan niks") is Ellis' debuut. Het boek is geschreven in een periode van zeven weken waarin Ellis voortdurend onder invloed was van speed. Het boek verhaalt over een jongen (Clay) die alles al heeft, behalve iets te verliezen. Het verhaal speelt zich af in scholierenkringen in Los Angeles. Het boek is verfilmd in 1987 onder dezelfde titel met in de hoofdrol Andrew McCarthy als Clay en opvallend is de bijrol van een jonge Robert Downey Jr.
The Rules of Attraction.
"The Rules of Attraction" (1987) Deze opvolger van het debuut "Less Than Zero" beschrijft de verhalen van drie hoofdrolspelers, die een driehoeksverhouding met elkaar hebben. Een van de hoofdrolspelers is Sean Bateman, de broer van Patrick Bateman. Waar de hoofdpersonen bij "Less Than Zero" nog scholieren waren, zijn het nu studenten. Daarnaast is ook dit boek verfilmd, onder de naam The Rules of Attraction uit 2002. De hoofdrol wordt vertolkt door de Amerikaan James van der Beek, maar het bekendste gezicht in de film is dat van Jessica Biel.
American Psycho.
"American Psycho" (1991) is zijn beroemdste en meest controversiële werk. Het verhaal wordt beleefd door de ogen van seriemoordenaar Patrick Bateman, en is in 2000 uitgebracht als film. Indien men verder kijkt dan het geweld in het boek ziet men een eindeloze leegte en een totaal gebrek aan zin van het leven van Bateman (en zijn sociale omgeving) bestaan. Er wordt door Bateman getracht deze leegte op te vullen door het uitgeven van enorme hoeveelheden geld en het begaan van misdrijven. Het boek kan gelezen worden als een zwarte komedie en satire op de yuppie-lifestyle ten tijde van de Reagan-jaren. Het boek wordt in 2000 verfilmd. In hetzelfde jaar 2000 wordt de documentaire "This is not an exit" uitgebracht. De ondertitel van de documentaire luidt "The fictional world of Bret Easton Ellis". De titel is de laatste zin uit American Psycho.
The Informers.
"The Informers" (1994) is een verhalenbundel. Deze bundel werd veel eerder geschreven dan "American Psycho", maar omdat de roman "Glamorama" zo lang op zich liet wachten, werd besloten om deze verhalenbundel uit te brengen.
De verhalenbundel is verfilmd en is in 2009 in première gegaan.
Glamorama.
"Glamorama" (1999) beschrijft het verhaal van modellen die lid zijn van een terroristisch netwerk en allerlei terroristische acties verrichten. Hoofdpersoon Victor Ward (in de roman "The Rules of Attraction" nog Victor Johnson) raakt onbedoeld steeds dieper verstrikt in dit netwerk. Hoe meer het boek vordert, hoe onwerkelijker het wordt. Victor heeft het voortdurend ijskoud, ziet overal confetti, ruikt overal poep en heeft continu een cameraploeg om zich heen (Felix de cameraman). Het is mogelijk dat Ellis hiermee symbolisch verwijst naar de pracht en praal van de glitter en glamour.
Lunar Park.
"Lunar Park" (2005)
De figuranten.
"Imperial Bedrooms" (2010)
Wit.
‘’White’’ (2019)

</doc>
<doc id="32018" url="https://nl.wikipedia.org/wiki?curid=32018" title="Minas Tirith">
Minas Tirith

Minas Tirith is een stad in Tolkiens fictieve Midden-aarde.
Oorspronkelijk stond deze stad bekend als Minas Anor (Nederlands: De "Toren van de Zon"). Anárion, zoon van Elendil, richtte deze stad op als een vesting, maar op den duur werd het de grootste stad van Gondor. Op gelijke afstand van de Grote Rivier, de Anduin, maar dan aan de andere kant, lag Minas Ithil. Toen de Nazgûl Minas Ithil innamen en deze stad hernoemden tot Minas Morgul werd Minas Anor symbolisch hernoemd tot Minas Tirith (Nederlands: "De Toren van waakzaamheid").
Op het plein van de zevende verdieping staat een witte boom, een verre afstammeling van Telperion, de witte boom van de Valar. De boom is dood ten tijde van het Reisgenootschap van de Ring. Aan het eind van het verhaal (in het boek) vindt Aragorn een loot van de boom op het bergplateau achter Minas Tirith. Hij laat de oude dode boom omhakken en poot de loot op diens oude plek. Het symbool van de zeekoningen van Gondor leeft weer.
Geografie.
Minas Tirith ligt op een heuvel, onderaan de berg Mindoluin. De stad bestaat uit zeven niveaus, stuk voor stuk omgeven door sterke muren met ieder een poort. Een rotsformatie, waarvan het bovenste oppervlak het verlengde vormt van de hoogste verdieping van de stad, steekt - als het ware - vanuit de Witte Bergen naar het oosten, daarbij alle niveaus behalve het onderste in tweeën splitsend. Op de bovenste niveau bevindt zich de citadel met de Witte Toren van Ecthelion, waarvan de top 304,8 meter boven de vallei uitsteekt. Op het zesde niveau liggen de Huizen van Genezing en de stallen van de ruiters van Gondor. Aan de bergzijde van het zesde niveau ligt de Gesloten Deur. Deze wordt permanent bewaakt. Hierachter ligt de Rath Dínen (Stille Straat). Dit is de ruimte waarin de graftombes van de Koningen en Stadhouders liggen. Minas Tirith wordt ook wel de Witte Stad genoemd, vanwege de vele witte gebouwen en de Witte Toren van Ecthelion, maar de buitenste muur is donker, bijna zwart.
Minas Tirith wordt, samen met de omliggende Velden van Pelennor, omgeven door de Rammas Echor. Deze versterking werd opgetrokken door Ecthelion II, de 25ste Stadhouder van Gondor, als extra bescherming toen Ithilien aan de overzijde van de Anduin in handen viel van Sauron. In het zuiden van de Velden van Pelennor aan de Anduin ligt Harlond (Nederlands: " Zuidelijke Haven"), de haven van Minas Tirith ingebouwd in de Rammas Echor.
Tijdens de Oorlog om de Ring had de Rammas Echor weinig effect op het overweldigende leger van de Zwarte Vorst. Een leger onder leiding van Faramir, kon hier slechts zeer kort de vijand weerstaan, waarbij Faramir ernstig gewond raakte. Het vijandelijk leger trok op naar de poorten van de stad waarvoor uiteindelijk de Slag van de Velden van Pelennor werd uitgevochten.
Toren van Ecthelion.
De toren werd eerst gebouwd door Koning Calihmetar in 1900 van de Derde Era en herbouwd door stadhouder Ecthelion I, aan wie hij zijn naam dankt. De toren werd gebouwd om de Palantír van Minas Anor, een oudere naam voor Minas Tirith, te bewaren.
Aan deze toren danken ook de elitesoldaten van Gondor, de Wachters van de Witte Toren, hun naam.
Stamboom van de Bomen.
De volgende stamboom geeft de verwantschap tussen de Twee Bomen van Valinor en de Witte Bomen van Minas Tirith weer.

</doc>
<doc id="32019" url="https://nl.wikipedia.org/wiki?curid=32019" title="Harry Golombek">
Harry Golombek

Harry Golombek (1 maart 1911 - 7 januari 1995) was een Britse schaker.
In 1950 behaalde hij de meester titel en in 1985 werd hij grootmeester FIDE.
In 1952 won hij het grote toernooi te Hastings. Golombek was ook correspondent van The Times. Verder was hij drie keer schaakkampioen van Groot-Brittannië en hij heeft acht keer met de Schaakolympiade mee gespeeld. In 1977 verscheen zijn boek "A History of Chess" en daarnaast heeft hij nog een groot aantal schaakboeken geschreven.

</doc>
<doc id="32020" url="https://nl.wikipedia.org/wiki?curid=32020" title="Cliff Richard">
Cliff Richard

Sir Cliff Richard, geboren als Harry Rodger Webb (Lucknow, Uttar Pradesh, 14 oktober 1940), is een Britse zanger en acteur. In 1995 is hij geridderd en werd zijn artiestennaam ook zijn officiële naam.
Biografie.
Harry Webb werd geboren in Lucknow in India en koos zijn artiestennaam in 1958. Zijn eerste nummer "Move It" was eigenlijk het b-kantje van een cover namelijk het nummer "Schoolboy crush", maar Radio Luxemburg koos voor deze kant en het kwam op de tweede plaats terecht in de Britse hitlijst. In 1999 scoorde hij zijn laatste nummer 1-hit in Engeland met "The Millennium Prayer". Hij heeft in de jaren 50, 60, 70, 80, 90 en 00 in de Nederlandse en Belgische hitlijsten gestaan.
Zijn carrière werd in de beginjaren geïnspireerd door Elvis Presley. Zijn begeleidingsgroep heette eerst The Drifters, maar omdat er in de VS al een band bestond met die naam werd dat The Shadows. Het was tot 1969 zijn vaste begeleidingsgroep. Meer dan 260 miljoen platen gingen van hem over de toonbank. Cliff Richard speelde in de films "Serious Charge" (1959), "The Young Ones" (1961), "Summer Holiday" (1963), "Wonderful Life" (1964) en "Finders Keepers" (1966).
Hij vertegenwoordigde het Verenigd Koninkrijk op het Eurovisiesongfestival met de nummers "Congratulations" in 1968 en "Power To All Our Friends" in 1973, waarmee hij respectievelijk de tweede en de derde plaats behaalde.
Hij zet zich onder andere in voor jong aanstormend tennistalent en is dan ook vaak te zien bij tenniswedstrijden. Op 3 juli 1996 was hij als toeschouwer aanwezig op het grandslamtoernooi op Wimbledon en gaf hij tijdens een lange onderbreking vanwege regen spontaan een a-capella-miniconcert voor de toeschouwers op het centre court. In het spontaan gevormde achtergrondkoor deden onder anderen Martina Navrátilová en Virginia Wade mee.
Zijn wijngaarden in Portugal leveren hem zijn eigen wijn op. Tevens heeft hij vier eigen parfums. Deze zijn genoemd naar zijn hits: "Miss You Nights", "Dreammaker", "Devil Woman" en "Summer Holiday" (alle vier de titels zong hij tijdens "Here and Now"). Sinds 1964 is Cliff Richard een overtuigd christen en hij heeft sindsdien ook gospelmuziek op zijn repertoire. De zanger is nooit getrouwd. In 2002 hield de BBC een stemming voor de 100 Greatest Britons waarbij Richard op de 56e plaats eindigde.
In 2008 stond Cliff Richard vijftig jaar op de planken. Dit vierde hij met zijn "Timemachine Tour" die hem vanaf november door het Verenigd Koninkrijk bracht. In het najaar van 2009 bracht hij een aantal concerten, samen met The Shadows.
De zanger werd in 2013 beschuldigd van seksueel misbruik van minderjarigen. Hij werd nooit aangeklaagd of vervolgd. De politie bood na jarenlang onderzoek excuses aan voor de verdachtmakingen. De BBC werd voor haar wijze van berichtgeving veroordeeld en betaalde zo’n twee miljoen pond schadevergoeding.

</doc>
<doc id="32022" url="https://nl.wikipedia.org/wiki?curid=32022" title="Sigaret">
Sigaret

Een sigaret is een rolletje tabak, meestal korter dan 10 centimeter, bijeengehouden door een dun papieren kokertje. Dit kokertje kan al dan niet een filter bevatten. De diameter is 5-10 millimeter. Het papier en de tabak worden aan één zijde aangestoken en de sigarettenrook wordt via het andere uiteinde door de mond naar binnen gezogen. Als daarbij tot in de longen wordt ingeademd, wordt dit inhaleren genoemd. Aan een sigaret kan een bepaalde smaak worden toegevoegd, zoals cacao, vanille of menthol. Een fabrieksmatig geproduceerde sigaret is erop gemaakt de verbranding van tabak te versnellen.
De naam 'sigaret' komt van het Franse "cigarette" ('sigaartje') en is een afgeleide van de sigaar. De as van een sigaret wordt er doorgaans van afgetikt in een asbak. Wanneer de sigaret is opgerookt, heet het restant van de sigaret een peuk.
Geschiedenis.
De sigaret is waarschijnlijk ontstaan in Zuid-Amerika. In Europa werd ze populair na de Krimoorlog (1854-1856). Soldaten brachten sigaretten uit Zuidoost-Europa en het Midden-Oosten mee naar West-Europa. Vanaf 1880 kwam de productie in Amerika tot een doorbraak nadat James Bonsack de eerste sigarettenmachine uitvond. Deze kon 200 sigaretten per minuut produceren. Ook later waren het soldaten die het gebruik van sigaretten verspreidden: Amerikaanse en Britse soldaten deelden tijdens en na de Eerste en de Tweede Wereldoorlog sigaretten uit aan de bevolking. Sigaretten maakten deel uit van het soldatenrantsoen. Na 1944 nam de populariteit van de sigaar in Europa geleidelijk af, hij werd voor een belangrijk deel verdrongen door de sigaret.
Bestanddelen.
Een brandbare deel van een sigaret bestaat hoofdzakelijk uit tabak, vloeipapier en additieven. Deze laatsten hebben als taak de eigenschappen van het tabaksproduct, zoals de smaak of de houdbaarheid, te verbeteren. Additieven kunnen als negatief bijeffect hebben dat ze de gezondheid van de consument schaden, de additieven kunnen na verbranding ook giftig zijn of verslavend.
Tabaksfabrikanten en -importeurs zijn wettelijk verplicht ieder jaar voor elk tabaksproduct alle additieven op te geven, inclusief de hoeveelheden, functies en gezondheidseffecten.
In 2011 werden voor alle tabaksproducten bestemd voor de Nederlandse markt in totaal 1077 verschillende additieven gebruikt, vooral in sigaretten komen ze veel voor. Gemiddeld bestaat een sigaret voor 70% uit tabak en de overige 30% uit additieven, waarvan 5%-punt aan de tabak wordt toegevoegd en de overige 25%-punt aan het filter en vloeipapier. Aan tabak worden met name smaakstoffen toegevoegd, zoals suiker, cacao en vanilline, maar ook bevochtigingsmiddelen als glycerol en propyleenglycol. Aan het filter en papier worden vooral filtermaterialen, vulstoffen, lijmen, kleurstoffen en weekmakers toegevoegd. Per sigaret worden gemiddeld 74 additieven toegevoegd en ze worden veelal gebruikt om een merk unieke karakteristieken te geven.
Gezondheidsrisico's.
Behalve teer (veroorzaker van de rokershoest), nicotine (de verslavende stof in tabaksrook die onder andere hoge bloeddruk veroorzaakt, en beschadiging en vernauwing van de bloedvaten) en koolmonoxide (zorgt voor een slechtere lichamelijke conditie). Tabaksrook bestaat uit zo'n 4000 aantoonbare giftige stoffen. Het totaal aantal giftige stoffen wordt geschat op 100.000, waarvan de aangetoonde stoffen zo'n 95% van het volume uitmaken. Tientallen stoffen in tabaksrook zijn kankerverwekkend. Het betreft onder andere nitrosaminen, formaldehyde, arseen, cyanide, aceton, ammoniak, azijnzuur, DDT en benzeen.
Statistische onderzoeken wijzen uit dat roken (mede)verantwoordelijk is voor een groot aantal sterfgevallen. Ziekten die door roken worden bevorderd zijn onder meer ziekten van hart (onder andere hartinfarct) en bloedvaten (atherosclerose), ziekten van de luchtwegen (onder andere COPD), mondaandoeningen (onder andere parodontitis, met als gevolg kans op verlies van tanden en kiezen) en vrijwel alle vormen van kanker (onder meer mondkanker, keelkanker, longkanker, teelbalkanker). Tevens onder meer beroerte (cerebrovasculair accident), longemfyseem, longontsteking, ziekte van Graves, rugklachten, oorklachten, en etalagebenen. Ook geeft roken onder meer een verhoogde kans op impotentie, erectiestoornissen, beschadiging van de zaadcellen, beschadiging van de eicel, miskraam (kans is 1,5 à 3 keer zo groot), wiegendood bij baby's, een lager geboortegewicht van pasgeboren baby's, allergische klachten bij kinderen, onvruchtbaarheid, maculadegeneratie, staar, blindheid (door beschadiging van de bloedvaten in het oog), verandering van de gebitskleur (bruine tanden), onfrisse adem, kleurverandering van de handen (vooral de vingers), voortijdige veroudering van de huid (rimpels), verhoogde kans op haaruitval en een minder goede algehele lichamelijke conditie.
Een rokershoest ontstaat als iemand langdurig (fors) rookt. De teer die de longen binnenkomt als er een trekje aan een tabaksproduct wordt genomen (bijvoorbeeld een sigaret), zet zich vast op het longweefsel. In de longen bevindt zich een enorm aantal trilhaartjes. Deze trilhaartjes hebben als taak het uit de longen drijven van met afval vervuild slijm. Zonder deze trilhaartjes hoopt zich allemaal vuil op in de longen.
Nicotine, teer en veel andere stoffen die vrijkomen bij het verbranden van tabak, komen de longen binnen. De agressieve gassen uit tabaksrook dringen door de natuurlijke slijmlaag van de longen door. Deze stoffen tasten de cellen aan; de cellen sterven af. Gevolg is dat vele witte bloedcellen komen helpen om de cellen weer op te bouwen. Bij mensen die veel roken komen er geen normale cellen terug, maar nemen slijmproducerende cellen de lege plaatsen in. Deze produceren zeer veel slijm, waardoor de vervuiling in de longen meegenomen kan worden. De hoeveelheid slijm is echter te groot voor de trilharen; deze kunnen het niet meer aan en raken verlamd. Ook nicotine zorgt ervoor dat de trilharen verlamd raken.
De trilharen voeren het slijm met vuil niet meer af; ze zijn immers verlamd en doen bijna niks meer. De hoeveelheid slijm kan nu alleen nog maar afgevoerd worden door het hoesten: de 'rokershoest'. Vooral 's ochtends hebben rokers er last van: de trilhaartjes die hun werk nog enigszins hebben kunnen doen zijn erin geslaagd een deel van het slijm naar boven te brengen. Dit slijm is klaar om uitgehoest te worden. Veel rokers zullen daarom ook 's ochtends moeten hoesten, meer dan overdag het geval is. Elke keer dat er gehoest wordt, neemt de elasticiteit van het longweefsel af. Op een gegeven moment is de rek bijna volledig uit het weefsel. Deze ziekte heet longemfyseem en kan ernstig invaliderend zijn wanneer er niet gestopt wordt met roken.
In Nederland sterven er jaarlijks 20.000 mensen aan de gevolgen van roken, hierin zijn de passieve rokers niet meegerekend. Bijna de helft hiervan sterft door longkanker en een kwart aan chronische bronchitis en longemfyseem. In 2013 stierven in België 14.000 mensen aan het roken en niet-rokers leven gemiddeld zeven jaar langer dan rokers. De sterftecijfers bij sigaar- en pijprokers zijn merkelijk lager dan bij sigarettenrokers, maar toch hoger dan bij niet-rokers. Volgens de Wereldgezondheidsorganisatie (WHO) sterven er per jaar ruim 8 miljoen mensen aan de gevolgen van actief en/of passief roken. Dit zijn ruim 7 miljoen rokers en 1,2 miljoen mensen die de tabaksrook van anderen inademen. 
Nieuwe vormen van roken, zoals de e-sigaret of verhitten van de tabak in plaats van verbranden, zijn eveneens een bedreiging voor de gezondheid. Het roken van (filter)sigaretten verhoogt de kans op tal van ziekten en aandoeningen, zoals hart- en vaatziekten, verschillende vormen van kanker en parodontitis. Het al dan niet aanwezig zijn van een filter aan het mondstuk heeft geen effect op de gezondheidsrisico's. In tegendeel: ze stimuleren het rookgemak door een aangenamer mondgevoel. Verder worden er ook meerdere radioactieve stoffen (waaronder polonium-210) geïnhaleerd bij het roken van een sigaret of tabak.
Meetmethoden schadelijke stoffen.
Om de schadelijke stoffen, dat zijn teer, nicotine en koolmonoxide, die vrijkomen bij het roken van sigaretten te meten zijn er twee methoden. Hierbij wordt gebruik gemaakt van dezelfde rookmachine.
De ISO-methode is de wijze waarop de sigarettenindustrie nu de schadelijke stoffen meet en deze waarden komen op de verpakking. De rook van een sigaret mag volgens de wet maximaal 10 milligram (mg) teer, 1 mg nicotine en 10 mg koolmonoxide bevatten bij metingen volgens de ISO-methode. Dit is voor de Europese Economische Ruimte vastgelegd in de Europese tabaksproductenrichtlijn (2014/40/EU).
Uit tests van het RIVM is gebleken dat het verschil in uitkomsten groot is. Gemiddeld ligt de inname van schadelijke stoffen driemaal hoger bij de WHO Intense methode dan bij de ISO-methode. Vooral sigaretten die gunstig uitkomen bij de ISO-methode scoren veel minder goed dan bij de WHO Intense methode. Verder zijn de verschillen tussen lichte en zware sigaretten veel minder groot bij de WHO Intense methode dan de ISO-methode.
'Sjoemelsigaret'.
Volgens critici voegt de tabaksindustrie stoffen toe aan sigaretten die deze extra verslavend zouden maken en zouden metingen kunnen worden gemanipuleerd om een gewenste "schijnbare" uitkomst aan schadelijke stoffen te bereiken die dan zou voldoen aan de wettelijke normen. Hiervoor werd de term "sjoemelsigaret" bedacht. Onderzoeksjournalist Joop Bouma stelde in 2019 in het boek "De sjoemelsigaret" aan de kaak hoe de tabaksindustrie in Nederland, "geholpen door zwak overheidsbeleid en bange gezondheidsfondsen" een machtspositie verwierf en behield.
Verkoop.
Sigaretten worden verkocht in pakjes met verschillende hoeveelheden. Een slof sigaretten bestaat meestal uit tien pakjes. Uit een pakje shag van 42,5 gram kunnen 35-45 sigaretten, afhankelijk van de hoeveelheid gebruikte tabak, gerold worden. Deze worden met de hand gemaakt met behulp van een dun papiertje, in Nederland een "vloeitje", in Vlaanderen ook wel een "blaadje" genoemd. De in België en Nederland verkochte pakjes zijn hersluitbaar, in veel andere landen (o.a. de Verenigde Staten), zijn ook zogeheten softpacks meer voorkomend; daarbij moet de gebruiker het pakje open krabben en kan het daarna niet meer sluiten.
In 2017 werden er wereldwijd zo'n 5.400 miljard sigaretten geconsumeerd, met een waarde van 700 miljard dollar. De Volksrepubliek China is verreweg de grootste markt, goed voor meer dan 40% van de wereldwijde consumptie. De hele Chinese markt is bijna uitsluitend in handen van een staatsmonopolie. Indonesië, Rusland, de Verenigde Staten en Japan zijn de volgende vier grootste markten.
Per hoofd van de bevolking, ouder dan 15 jaar, werden in Rusland gemiddeld 2295 sigaretten gerookt in 2016. Alleen in België werd nog meer gerookt, gemiddeld zo'n 2441 stuks per jaar. In de grootste sigarettenmarkt ter wereld, China, lag de consumptie op 2043 stuks. Japan nam een tussenpositie in met 1583 stuks en ook Nederland met 1460 stuks. In de Verenigde Staten werden gemiddeld 1017 sigaretten gerookt en in het Verenigd Koninkrijk, een land met een relatief hoge prijs, 828 stuks.
Buiten China is de sigarettenindustrie in handen van een beperkt aantal spelers. De vier grootste aanbieders van sigaretten hebben tezamen zo'n 65% van de markt. Door de dalende verkopen is al decennia lang een concentratietendens merkbaar. Kleine tabaksproducenten worden overgenomen door grotere spelers en vervolgens worden de kosten verlaagd door merken uit de handel te nemen en fabrieken te sluiten. De vier grootste aanbieders zijn:

</doc>
<doc id="32023" url="https://nl.wikipedia.org/wiki?curid=32023" title="Amerikaanse Onafhankelijkheidsoorlog">
Amerikaanse Onafhankelijkheidsoorlog

De Amerikaanse Onafhankelijkheidsoorlog (1775-1783) was de oorlog tussen Groot-Brittannië en haar dertien koloniën in Noord-Amerika die later de Verenigde Staten zouden vormen. De oorlog was een onderdeel van de Amerikaanse Revolutie en resulteerde in de onafhankelijkheid van de Verenigde Staten.
Achtergrond van de oorlog.
Voor het begin van de oorlog waren de verschillen tussen de diverse koloniën vooral in economisch opzicht erg groot. Het Noorden was een gebied met handelaren en kleine boeren, terwijl de economie van het Zuiden bepaald werd door van slavernij afhankelijke tabaks-, rijst- en katoenplantages. De grenzen in Noord-Amerika lagen niet vast en regelmatig was er conflict met Nieuw Frankrijk. De vierde oorlog werd door de Fransen verloren. Met de vrede van Parijs (1763) kwam Nieuw Frankrijk in Britse handen. De oorlogen kostten de Engelsen handen vol geld en het Britse Parlement voelde zich genoodzaakt de belastingen te verhogen en voerde nieuwe wetten in, die nadelig waren voor de dertien kolonies. De weerstand tegen deze wetten leidde tot een politieke en sociale afsplitsing van het Britse Rijk en dreef de dertien kolonies ertoe zich te verenigen in een onafhankelijke staat: de Verenigde Staten van Amerika.
Ideologie.
De basisideeën die de Amerikaanse Verlichting, die schatplichtig was aan de Europese Verlichting, typeerden waren liberalisme, democratie, republicanisme en religieuze vrijheid. Het groeiende geloof door de kolonisten in deze concepten zorgde voor een nieuwe politieke en sociale identiteit. Het republicanisme, dat werd aangehangen door alle Founding Fathers, dreef de revolutie aan. Deze ideologie was dominant in de dertien kolonies in 1775 en was voornamelijk gericht tegen de corruptie, die volgens hen het Britse bestuur typeerde. Deze corruptie, die verpersoonlijkt werd door het parlement in Londen maar ook door de aristocratie in de kolonies, bedreigde de vrijheid van de kolonisten en werd door hen dan ook streng veroordeeld.
Polemische schrijvers als Thomas Paine en Patrick Henry speelden een grote rol in de groei van de revolutionaire geest onder gewone Amerikanen. Vooral "Common Sense", een pamflet van Paine dat de monarchie zelf aanviel, was heel populair. Alleen al in 1776 verschenen er 25 edities van en er werden meer exemplaren van verkocht dan eender welk gedrukt document uit de koloniale geschiedenis van Amerika. Paine schreef in een taal en stijl die voor iedereen toegankelijk was en vermeed het wettelijke en logische jargon van andere pamfletten uit die tijd. Hij maakte ook gebruik van Bijbelse metaforen en gewone taal, die de lezers vanuit hun calvinistische achtergrond sterk aanspraken. In het pamflet viel Paine de Britse monarch aan en noemde hem "a royal brute" (een koninklijke bruut). Hij spoorde de Amerikanen aan om op te komen voor hun vrijheid. Duizenden lazen en luisterden naar "Common Sense" en werden erdoor geradicaliseerd.
De kerken van Dissenters stonden bekend als scholen van de democratie, ze predikten revolutionaire gedachten onder het mom van het vechten tegen tirannie zoals in het Oude Testament.
Belastingen.
Tijdens de Zevenjarige Oorlog in Amerika vochten voornamelijk Britse troepen tegen de Fransen. De Britse troepen werden gefinancierd met belastinggeld dat in Groot-Brittannië geïnd werd en na deze oorlog zocht het Britse Parlement compensatie voor de gemaakte kosten. Vanaf 1764 voerde Groot-Brittannië verscheidene "Acts" of wetten in die de Amerikaanse kolonies nieuwe belastingen oplegden en grote weerstand opriepen binnen de kolonies. De Amerikanen zagen door de directe belastingen hun rechten als Engelsman geschaad. Zonder verkozen vertegenwoordiging in het parlement waren deze wetten volgens de kolonisten onrechtmatig. Voor de Britten waren deze wetten noodzakelijk om de autonomie, die verkregen was met het oog op economische ontwikkeling ten behoeve van het vaderland, van de kolonisten terug te schroeven.
Deze wetten waren:
Politieke tegenstand.
De Amerikaanse politieke oppositie werd oorspronkelijk gevoerd door koloniale raden zoals het "Stamp Act Congress". Deze raden bevatten vertegenwoordigers van alle kolonies. In 1765 werden de Sons of Liberty gevormd. Dit was een groepering die demonstraties, geweld en bedreigingen gebruikte om de uitvoering van de nieuwe wetten onmogelijk te maken. Hoewel ze openlijk vijandig waren tegen het Parlement, bleven de kolonisten smeekbedes en petities ter interventie sturen naar de koning, die zij nog altijd trouw waren.
Vanaf 1772 werden onder impuls van Samuel Adams in Boston in alle dertien kolonies "Committees of Correspondence" opgericht. Deze comités zouden uiteindelijk het raamwerk vormen voor de rebellerende regering van de Verenigde Staten. In totaal dienden 7000 à 8000 patriotten in deze comités op zowel het lokale als koloniale niveau. De comités waren de leiders van het Amerikaanse verzet tegen de Britse acties en organiseerden grotendeels de krijgshandelingen op lokaal en staatsniveau.
Toen het Eerste Continentaal Congres besloot om massaal Britse producten te boycotten, waren het de comités die hierbij het voortouw namen. Ze inspecteerden handelsregisters en publiceerden de namen van de handelaars die zich niet aan de boycot hielden. Tevens stimuleerden ze patriottisme en huisnijverheid, waarbij ze Amerikanen aanraadden om eenvoudig te leven. Geleidelijk aan werd de macht van deze comités over alle deelgebieden van het publieke leven groter. In 1774-1775 hielden ze toezicht op de verkiezingen van de Provinciale Congressen. Deze zouden de taak van de koloniale raden overnemen. In 1774 werden afgevaardigden van alle provinciale congressen verenigd in het Eerste Continentaal Congres, dat een overlegorgaan was en diende voor de coördinatie van collectieve actie.
Oorlog en onafhankelijkheid.
De oorlog in het noorden 1775-1780.
Massachusetts.
Voor het uitbreken van de oorlog was Boston het centrum van revolutionaire activiteit, wat in 1774 tot de Massachusetts Government Act zou leiden. Deze wet hief het lokale bestuur in de kolonie op, wat tot grote weerstand leidde bij de lokale bevolking. Deze weerstand zorgde ervoor dat de Koninklijke ambtenaren in Massachusetts ontslag namen of zich moesten verschuilen in Boston, omdat revolutionairen de controle van Massachusetts overgenomen hadden. In Boston was luitenant-generaal Thomas Gage, die tevens opperbevelhebber was van het Britse leger in Noord-Amerika, gelegerd met 4000 Britse soldaten.
In de nacht van 18 april 1775 zond generaal Gage 700 soldaten uit om de munitie die de koloniale militie in Concord had opgeslagen in beslag te nemen. De militie werd gealarmeerd voor de komst van de Britten en toen deze in de ochtend van 19 april Lexington binnenmarcheerden stuitten ze op 77 militieleden op het dorpsplein. Na een schermutseling trokken de Britten verder richting Concord waar drie compagnieën aan de ‘North Bridge’ werden verdreven door 500 militieleden. De Britten trokken zich terug naar Boston maar gedurende deze terugtocht werden ze door duizenden minutemen aangevallen, waardoor de terugtocht een totale ramp werd. De slagen om Lexington en Concord luidden de officiële start in van de Amerikaanse Onafhankelijkheidsoorlog.
De militie omsingelde Boston, terwijl 4500 man Britse troepen via de zee de stad versterkten. Het verzamelde Britse leger dat door generaal William Howe aangevoerd werd, veroverde met de Slag om Bunker Hill het schiereiland waar Charlestown lag. Hoewel de Amerikanen verslagen werden en zich terugtrokken, waren de Britten door zware verliezen niet in staat deze overwinning uit te buiten en de aanval door te zetten. Het beleg van de stad werd zodoende niet gebroken en generaal Gage werd door generaal Howe vervangen als opperbevelhebber.
In juli 1775 kwam de net aangestelde generaal George Washington aan buiten Boston om het bevel van de koloniale militie op te nemen en een Continentaal leger op te richten. Het Amerikaanse leger had een groot tekort aan buskruit en Washington vroeg om nieuwe voorraden. Hiervoor werden arsenalen geplunderd en buskruit geïmporteerd uit Frankrijk (90 procent van de beschikbare hoeveelheid werd tegen het einde van 1776 weer geïmporteerd). De patstelling bij Boston duurde tot in maart 1776 toen zwaar geschut, dat de militie buit maakte in Fort Ticonderoga, door kolonel Henry Knox werd aangevoerd en de Britten op 17 maart 1776 de stad deed uitvluchten naar Halifax in Nova Scotia. Na de inname van Boston verplaatste Washington het grootste deel van het continentale leger naar New York.
Quebec.
Drie weken na de start van het beleg van Boston veroverden militieleden onder leiding van Ethan Allen en Benedict het Fort Ticonderoga. Dit fort lag op een strategisch belangrijke plaats tussen New York en de provincie Quebec. Na de overname van het fort plunderde de militie het nabije Fort Saint-Jean (Fort St. John’s), dat niet ver van Montreal lag. De plundering alarmeerde de gouverneur van Quebec, die Fort Saint-Jean liet versterken en onderhandelingen startte met de Irokezen en andere indianenstammen om hun steun te verkrijgen. De acties van de gouverneur wees het Congres op de mogelijkheid van een invasie door de Britten uit het noorden, waardoor ze toestemde met de invasie van Quebec. Het doel van deze invasie was het verdrijven van de Britten uit deze provincie.
Op 2 november 1775 belegerde en veroverde brigadegeneraal Richard Montgomery met 1700 militieleden Fort Saint-Jean en vervolgens Montreal op 13 november. De Britse generaal Carleton ontsnapte naar Quebec en bereidde de stad voor op een beleg.
Op 31 december verenigde het leger van Montgomery zich met dat van kolonel Arnold. Deze had door een zware tocht door de wildernis en door een uitbraak van pokken ongeveer de helft van zijn 1100 manschappen verloren. Samen vielen ze Quebec aan. De aanval werd door Carleton afgeslagen. Dit was een nederlaag voor de Amerikanen, die generaal Montgomery verloren en 400 man in krijgsgevangenschap zagen gaan. De Amerikanen bleven zich ophouden rond Quebec tot de lente van 1776, toen de Britse kapitein Charles Douglas aankwam met een eskader schepen ter versterking van de stad.
Op 8 juni 1776 werd een volgende poging van de Amerikanen om Quebec te veroveren afgeslagen bij Trois-Rivières. Dit werd gevolgd door een tegenaanval van generaal Carleton, die kolonel Arnold versloeg bij de slag bij Valcour Island in oktober. Hierna trok Arnold zich terug naar fort Ticonderoga. Hoewel de invasie van Quebec van 1776 voor de Amerikanen op een ramp uitdraaide, bleek ze wel voldoende om een grootschalige Britse invasie tegen te houden tot de Saratogacampagne van 1777. Wel kostte de invasie van Quebec de Amerikanen hun steun in de Britse publieke opinie.
New York en New Jersey.
Nadat de Britse generaal Howe verplicht was Boston te verlaten, was zijn doel nu het veroveren van New York. Ter verdediging van deze stad had generaal Washington 20.000 manschappen opgesteld in Long Island en Manhattan, waar hij de nieuwe onafhankelijkheidsverklaring van de Verenigde Staten aan zijn troepen liet voorlezen. Ondertussen verzamelden Britse troepen en Hessische huurlingen zich in Staten Island voor de nakende campagne.
Na de landing van 22.000 Britse soldaten in Long Island op 27 augustus 1776, werden de Amerikanen, na de grootste veldslag van de revolutie, naar de Brooklyn Heights teruggedreven. Generaal Howe belegerde er vervolgens de versterkingen, maar generaal Washington slaagde erin, om ’s nachts ongemerkt zijn volledige leger te laten ontsnappen over de East River. Na een mislukte poging om een vredesakkoord te onderhandelen op 11 september zette generaal Howe de aanval verder en nam New York in op 15 september. Hierna volgden schermutselingen met generaal Washington, maar deze laatste wist altijd te ontsnappen. Na de Slag bij White Plains op 28 oktober 1776 veroverde generaal Howe Fort Washington op Manhattan. Hierbij nam hij 2.000 krijgsgevangenen. Deze werden ondergebracht in gevangenisschepen in New York. Deze schepen werden berucht, doordat door de verwaarlozing van de gevangenen er meer soldaten en matrozen stierven in gevangenschap dan in alle veldslagen van de oorlog samen.
Na de inname van Fort Washington kreeg generaal Clinton de opdracht om Newport te veroveren, terwijl generaal Lord Cornwallis Washingtons leger achtervolgde doorheen New Jersey tot aan de Delaware bij de grens met Pennsylvania. Bij het invallen van de winter van 1776 had het Amerikaans Continentaal leger 5.000 soldaten aan Howe verloren. De toekomst voor het Continentaal leger zag er dan ook somber uit, doordat op het einde van 1776 de dienstplicht erop zat en de totale sterkte van het leger maar op 1.400 zou komen te liggen. Uit wanhoop was het Congres al uit Philadelphia vertrokken, doch het verzet tegen de Britten groeide op het platteland. Op kerstavond stak Washington ongezien de Delaware weer over en nam na de slag bij Trenton op 26 december 1776 1.000 Hessische huurlingen gevangen. Lord Cornwallis trachtte Trenton te heroveren op de Amerikanen, maar werd teruggeslagen en op 3 januari 1777 werd de achterhoede van zijn leger bij Princeton aangevallen. Generaal Washington plaatste zijn winterkwartier in Morristown, maar de hele winter bleven militieleden uit New Jersey prikacties uitvoeren tegen de in de staat gelegen Britse en Hessische troepen. Deze zagen zich genoodzaakt om zich terug te trekken naar New York.
Gedurende elke fase van de oorlog, veronderstelden de Britten, dat veel loyalisten de koning en het Britse leger te hulp zouden schieten. Dit bleek echter een misvatting, veelal ingegeven door loyalisten in ballingschap in Londen, de loyalisten waren immers erg slecht georganiseerd en slaagden er niet in militaire doelen te verwezenlijken. Zo diende generaal Clinton in februari 1776 zijn invasie van Noord-Carolina af te breken, nadat hij vernam, dat de loyalisten verpletterend verslagen werden bij de Slag bij Moore’s Creek Bridge. In juni probeerde generaal Clinton Charleston, de grootste haven in het zuiden, in te nemen. Hiermee hoopte hij een opstand van de loyalisten in Zuid-Carolina te bespoedigen, doch hij faalde, doordat de vloot verslagen werd door de forten rond de stad.
Saratoga en Philadelphia.
Voor de planning van de operaties voor 1777 hadden de Britten twee legers ter beschikking in Noord-Amerika. Het leger van Carleton in Quebec en dat van Howe in New York. In Londen werden de operaties voor beide legers door Lord George Germain goedgekeurd, maar door miscommunicatie, slechte planning en de rivaliteit tussen de generaals verliepen ze niet zoals gepland. Howe veroverde Philadelphia, het leger van Carleton gaf zich over na de slag bij Saratoga. Beide generaals gaven hun commando op na de campagne van 1777.
Saratogacampagne.
De eerste campagne van 1777 was een expeditie vanuit Quebec onder aanvoering van generaal John Burgoyne. Het doel was de verovering van Lake Champlain en de corridor van de Hudson. Zo zou New England gescheiden worden van de andere kolonies. De invasie van Burgoyne bestond uit twee componenten: enerzijds trokken 8000 soldaten langs het meer naar Albany, anderzijds trokken 2000 soldaten onder leiding van Barry St. Leger langs de vallei van de Mohawk om eveneens bij Albany uit te komen.
Burgoyne vertrok in juni en heroverde Fort Ticonderoga in juli. Gedurende het vervolg van zijn tocht werd hij gehinderd door de Amerikanen die wegen versperden en liep hij vertraging op, doordat de logistiek van zijn leger te omvangrijk was. Toen hij voorraden trachtte in te slaan verloor hij 1000 soldaten bij de slag bij Bennington. Ondertussen werd Fort Stanwix belegerd door St. Leger, wiens troepenmacht voor meer dan de helft bestond uit indianen onder aanvoering van Sayanqueraghta. Minutemen en Indiaanse bondgenoten werden in een hinderlaag gelokt en verdreven bij de slag bij Oriskany. Toen een tweede ontzettingsleger, onder leiding van generaal Benedict Arnold Fort Stanwix naderde, vluchtten de Indiaanse bondgenoten van Carleton, waardoor hij het beleg moest opgeven en zich terug moest trekken naar Quebec.
Burgoynes leger marcheerde ondertussen voort naar Albany, hoewel het maar 6000 soldaten meer telde en zonder voorraden zat. Ze werden opgewacht door generaal Horatio Gates en zijn 8000 man tellend leger, dat zich 16 kilometer bezuiden Saratoga hadden ingegraven. Burgoyne trachtte dit leger te omsingelen maar werd gestuit door de eerste Slag bij Saratoga. De verhoopte steun van generaal Howe kwam er niet omdat deze richting Philadelphia marcheerde. Het leger van Gates werd ondertussen vergroot en telde al 11.000 soldaten die, bij de Tweede slag bij Saratoga op 17 oktober 1777 Burgoyne tot overgave dwongen.
Saratoga was het keerpunt van de oorlog, waardoor het vertrouwen en de vastberadenheid van de revolutionairen hernieuwd werd. De overwinning zette de Fransen aan tot het sluiten van een openlijke alliantie (ze leverden al twee jaar geheime steun) met de Amerikanen, waardoor de oorlog voor de Britten veel moeilijker werd.
Philadelphiacampagne.
Na New York veiliggesteld te hebben in 1776 was het nieuwe doel van generaal Howe in 1777 de verovering van Philadelphia, de stad waar de revolutionaire regering zetelde. Eind augustus arriveerde hij met 15.000 Britse soldaten aan het noordelijke einde van de Chesapeake Bay. Tussen Philadelphia en generaal Howe was George Washington gepositioneerd met 11.000 soldaten, die na de Slag bij Brandywine op 11 september 1777 teruggedreven werden. Het Congres verliet de stad en op 26 september kon generaal Howe de stad zonder tegenstand innemen. Washington trok zich terug in oktober en wachtte de volgende zet van de Britten af. Na een Britse aanval bij White Marsh afgeslagen te hebben en een mislukte aanval op het leger van Howe bij Germantown, sloeg het leger van Washington kamp op in Valley Forge in december 1777. Deze plaats lag 32 kilometer van Philadelphia en het leger verbleef er zes maanden. Van de 10.000 soldaten stierven er 2.500 aan ziektes en ontbering. De volgende lente marcheerde het Valley Forge gesterkt uit na een training door Baron von Steuben, die het Amerikaanse leger de modernste Pruisische organisatiemethoden en tactieken had bijgebracht.
Generaal Howe werd als opperbevelhebber vervangen door generaal Clinton. Doordat de Fransen zich in de oorlog gemengd hadden, diende de Britse strategie te veranderen. Clinton verliet daarin Philadelphia om New York te gaan versterken, dat kwetsbaar was voor aanvallen van de Franse marine. Gedurende de tocht van Clinton van Philadelphia naar New York achtervolgde het Amerikaanse leger dat van de Britten en leverde er de laatste grote veldslag mee in het noorden, de slag bij Monmouth op 28 juni 1778. Het Britse leger van Clinton kwam net aan in New York, toen de Franse vloot onder admiraal d’Estaing aankwam aan de Amerikaanse kust. Het leger onder Washington trok zich terug ten noorden van New York.
Een internationale oorlog 1778-1783.
In 1778 werd de Amerikaanse onafhankelijkheidsoorlog een internationale oorlog, die zich naar Europa, de Europese kolonies in Amerika en India verspreidde. Frankrijk was al sinds 1776 informeel betrokken bij het conflict in Noord-Amerika. De Franse admiraal La Touche-Tréville leverde de Amerikanen voorraden, munitie en wapens op vraag van Thomas Jefferson. Nadat de Amerikaanse overwinning bij Saratoga bekend geworden was, tekenden de Fransen het verdrag van alliantie op 6 februari 1778. Hierbij gingen beide naties een militaire alliantie aan met elkaar. Nadat Frankrijk officieel de oorlog instapte, volgde zijn Europese bondgenoot Spanje in juni 1779. Spanje weigerde eerst de Amerikaanse onafhankelijkheid te erkennen, omdat het niet happig was op antikoloniale opstanden, die ook in het grote Spaanse Rijk konden uitbreken. Nadat Frankrijk en Spanje zich bij de Verenigde Staten hadden aangesloten in de strijd tegen Groot-Brittannië, sloot de Republiek zich eind 1780 ook aan bij de anti-Britse alliantie.
Straf de Amerikanen.
Doordat Engeland nu ook een Europese oorlog moest uitvechten, werd de hoop opgegeven, om de opstandige kolonie door middel van een bezetting terug te onderwerpen. Koning George III wenste vooral de Amerikanen te straffen voor hun ongehoorzaamheid. Het plan hiertoe was de oorlog zo lang mogelijk rekken. Het plan bestond erin om de 30.000 soldaten in New York, Rhode Island, Quebec en Florida gelegerd te houden, terwijl andere troepen de Fransen en Spanjaarden in de Caraïben aanvielen. Om de Amerikanen te straffen diende volgens de Britse vorst hun handel vernietigd, hun havens gebombardeerd en kuststeden geplunderd en verbrand te worden. Tevens dienden de indianen op de bewoners van de grensstreken losgelaten te worden. Door al deze acties hoopte de koning dat de loyalisten geïnspireerd zouden worden en het Congres verdeeld zou raken. Hierdoor zou de Amerikaanse bevolking terugkeren onder de Britse kroon.
De uitvoering van het plan betekende tevens de voortzetting van een dure oorlog, wat het risico op een ramp met zich meebracht omdat Frankrijk en Spanje een invasievloot aan het opbouwen waren om Groot-Brittannië binnen te vallen. Daarom ging de aandacht van de Britten vanaf 1778 vooral uit naar het verslaan van hun Europese vijanden, om daarna de geïsoleerd geraakte Amerikaanse kolonies weer in te lijven.
Uitbreiding van de oorlog op zee.
Aan het begin van de oorlog hadden de Britten een overweldigende superioriteit op zee tegenover de Amerikaanse kolonisten. De Royal Navy beschikte over 100 linieschepen en veel fregatten en kleinere schepen. Deze vloot was echter verouderd en verkeerde in slechte staat, iets waar later Lord Sandwich, First Lord of the Admiralty, de schuld van zou krijgen. Tijdens de eerste drie jaren van de oorlog werd de Royal Navy vooral gebruikt om troepen te transporteren en de commerciële schepen te beschermen. De Amerikaanse kolonisten beschikten niet over linieschepen en waren toegewezen op piraterij om de Britse vloot te hinderen. De Amerikaanse kapers waren een doorn in het oog van de Royal Navy hoewel ze weinig successen boekten. Doch de kapers die opereerden vanuit Franse havens in het Kanaal zetten de Royal Navy soms voor paal en verzuurden de Frans-Britse relaties. Ongeveer 55.000 Amerikaanse matrozen bemanden de kaperschepen tijdens de oorlog. De kapersvloot bestond uit 1.700 schepen en deze veroverden 2.283 op de Britten. Het Continentale Congres richtte een kleine Continentale Marine op in oktober 1775. Deze marine werd voornamelijk gebruikt commerciële schepen te overvallen. John Paul Jones werd de eerste marineheld van de Verenigde Staten nadat hij op 24 april 1778 met zijn 18 kanonnen "USS Ranger" de 14 kanonnen oorlogssloep "HMS Drake" veroverde.
Toen Frankrijk officieel in de oorlog stapte, betekende dit, dat de Britse hegemonie op de zee werd aangevallen. De alliantie tussen Frankrijk en Amerika verliep in het begin stroef door verschillende militaire prioriteiten. Frankrijk hoopte de Britse bezittingen in de Caraïben te veroveren, de Amerikanen wilden hun onafhankelijkheid bestendigen. Hoewel de Franse financiële steun gedurende de oorlog onontbeerlijk was voor de Amerikaanse Revolutie zou de militaire hulp pas in juli 1780 substantieel worden, toen een groot aantal soldaten onder leiding van de graaf van Rochambeau aankwam in de Verenigde Staten. Spanje sloot zich aan bij Frankrijk als bondgenoot in de oorlog en had als doel de herovering van Gibraltar en Minorca, die ze verloren had aan de Britten in 1704. Hoewel Gibraltar meer dan drie jaar belegerd werd, hield het Britse garnizoen halsstarrig vol. De Spaanse pogingen om Gibraltar te veroveren faalden. De verovering van Minorca slaagde wel en ving aan op 5 februari 1782.
De Caraïben en de Golf van Mexico.
De Caraïbische eilanden en vooral de Kleine Antillen zagen veel actie tijdens de oorlog. Hoewel Frankrijk Saint Lucia al vroeg in de oorlog verloor, domineerde zijn marine de Caraïben en veroverde ze Dominica, Grenada, Saint Vincent, Montserrat, Tobago en Saint Kitts. De bezittingen van de Republiek werden veroverd door de Britten, maar later heroverd door de Fransen, die ze teruggaven. De slag bij de Saintes in april 1782 beknotte de Franse en Spaanse hoop om Jamaica en andere kolonies op de Britten te veroveren. Aan de golfkust verjoeg de Spaanse gouverneur van Louisiana, graaf Bernardo de Gálvez, de Britten uit hun vooruitgeschoven kampen aan de Mississippi in 1779. Vervolgens veroverde de Gálvez Mobile in 1780 en de citadel van Pensacola in 1781. Op 8 mei 1782 werd de Britse marinebasis New Providence in de Bahama's veroverd, hoewel deze laatste teruggeschonken werd na het verdrag van Parijs. De acties van graaf de Gálvez leidden tot de Spaanse verwerving van Florida.
Ook Centraal-Amerika was het toneel van het conflict tussen Britten en Spanjaarden, daar de Britten hun invloedssfeer in Belize, Honduras en Nicaragua trachtten uit te breiden. De expedities tegen San Fernando de Omoa in 1779 en San Juan in 1780 (onder leiding van de jonge Horatio Nelson) waren succesloos. De Spanjaarden slaagden er ook niet in om de Britten uit Centraal-Amerika te verjagen. Buiten de verwerving van Tobago door de Fransen zou de vrede van 1783 alle kolonies in de Caraïben terugschenken aan de eigenaar van voor de oorlog.
India en de Republiek.
Na de oorlogsverklaring door de Fransen veroverden de Britten in 1778 Pondicherry na een beleg van twee maanden. De verovering van de Franse haven Mahé zette sultan Haider Ali van Mysore aan tot de Tweede Oorlog tussen Mysore en de Britten in 1780. Ali en vervolgens zijn zoon Tipu Sultan dreven de Britten bijna uit Zuid-India, maar door zwakke Franse steun eindigde de oorlog met het Verdrag van Mangalore in een "status quo ante bellum" . Ook de Franse kolonies werden na de oorlog teruggegeven. Hoewel de Republiek neutraal was, dreef ze handel met de Amerikanen. De handel van wapens en munitie tegen koloniale goederen druiste in tegen de Navigation Acts. De Britten trachtten deze handel te verhinderen, eerst via diplomatieke kanalen, vervolgens door het doorzoeken van Nederlandse handelsschepen en de confiscatie van de handelswaar. Deze situatie escaleerde verder toen de Britten een Nederlands schip confisqueerden in december 1779. Hierop voegde de Republiek zich bij het verbond van gewapende neutraliteit. De Britten verklaarden de Republiek op grond hiervan in december 1780 de oorlog, waarmee de vierde Engels-Nederlandse oorlog een feit was.
Deze oorlog was een militaire en economische ramp voor de Republiek. Door politieke verdeeldheid kon zij niet treffend reageren op de Britse blokkade van de kust en de verovering van haar kolonies. In het vredesverdrag van 1784 tussen beide naties, verloor de Republiek de Indiase haven Negapatam en diende ze ook handelsconcessies te doen. De Republiek tekende in 1782 een vriendschaps- en handelsverdrag met de Verenigde Staten, waarmee ze als tweede (na Frankrijk) officieel de Verenigde Staten erkende.
De oorlog in het zuiden.
Tijdens de eerste drie jaar van de Amerikaanse Onafhankelijkheidsoorlog vonden de gevechten vooral plaats in het noorden, hoewel een Britse overname van Charleston verhinderd werd en verschillende acties ondernomen werden tegen de Britten in Florida. Nadat de Fransen zich bij de Amerikanen aangesloten hadden, richtten de Britten hun aandacht op de zuidelijke kolonies. Deze trachtten ze te heroveren met de hulp van de loyalisten. Deze strategie bood als groot voordeel, dat de marine dichter bij de Caraïben gestationeerd werd, waar ze voortdurend nodig was om de Britse kolonies en handelsbelangen te beschermen.
Op 29 december 1778 veroverde een expeditie van generaal Clinton uit New York Savannah in Georgia. De poging door Fransen en Amerikanen om deze stad te heroveren mislukte op 9 oktober 1779. In mei 1780 belegerde generaal Clinton Charleston, die de grootste stad in het zuiden was, waarbij hij zowel de stad als het merendeel van het zuidelijke Continentale Leger buit maakte. De resten van het Zuidelijke Continentale leger trokken zich terug naar Noord-Carolina maar werden achtervolgd door luitenant-kolonel Banastre Tarleton, die een overwinning boekte in de slag bij Waxhaws op 29 mei 1780. Deze overwinning deed de Amerikaanse militaire activiteit in de regio in elkaar storten.
Generaal Cornwallis nam het Britse commando over, terwijl Horatio Gates het commando over de Amerikanen opnam. Op 16 augustus 1780 werd Gates verslagen bij de slag bij Camden, waardoor Cornwallis Noord-Carolina kon binnenvallen. De overwinningen van Cornwallis hielden hierna snel op. Hij werd op 7 oktober 1780 verslagen bij de slag bij Kings Mountain en luitenant-kolonel Tarleton werd verslagen op 17 januari 1781 bij de slag bij Cowpens. Generaal Gates werd opgevolgd door Nathanael Greene, die in opeenvolgende veldslagen de Britten probeerde uit te putten. In maart achtte hij de tijd rijp om rechtstreeks de strijd met Cornwallis aan te gaan. Deze laatste versloeg Greene bij de slag bij Guilford Court House ten koste van gigantische verliezen zonder het Continentaal leger te breken. Cornwallis was hierna verplicht zelf terug te trekken naar Wilmington om zijn leger op krachten te laten komen. Hierdoor kon Greene Noord- en Zuid-Carolina en Georgia veroveren.
In januari 1781 arriveerde een Brits leger onder het gezag van Benedict Arnold in Virginia. Dit leger baande zich een weg door Virginia en vernietigde daarbij alle opslagplaatsen, molens en andere economische gebouwen. In februari zond generaal Washington generaal La Fayette om Arnold tegen te houden. Benedict Arnold haalde versterking in New York in maart en sloot bij het leger van Cornwallis aan in mei. Na een schermutseling tussen generaal La Fayette en generaal Cornwallis kreeg de Britse generaal de order om een versterkte marinebasis op te richten in Virginia. Gehoor gevend aan deze orders startte hij met de versterking van Yorktown en wachtte de komst van de Royal Navy af.
De noordelijke en westelijke grensstreek.
Ten westen van de Appalachen en aan de grens met Québec was de Amerikaanse Onafhankelijkheidsoorlog een Indianenoorlog. De meeste indianen steunden de Britten, zoals de Irokezen, de Shawnee en de Cherokee. De Britten bevoorraden de indianen met musketten en buskruit, terwijl de Loyalisten ze leidden in raids op dorpen in New York, Kentucky en Pennsylvania. Deze aanvallen in de Wyoming- en Cherry Valley in 1778 dwongen Washington tot het sturen van de Sullivan Expeditie naar west New York in de zomer van 1779. Deze expeditie vernietigde systematisch de wintervoorraad van de indianen, die als gevolg hiervan permanent naar Britse kampen in Quebec, in de buurt van de Niagara Falls vluchtten. In Ohio en Illinois trachtte George Rogers Clark de Britse invloed op de stammen binnen het gebied van de Ohio uit te schakelen door de buitenposten van Kaskaskia, Cahokia en Vincennes te veroveren in de zomer van 1778. Toen de Britse generaal Henry Hamilton, die tevens bevelhebber van Detroit was, Vincennes heroverde, nam George Clark generaal Hamilton door middel van een verrassingsaanval in februari 1779 gevangen. In maart 1782 werden honderd neutrale indianen vermoord door minutemen in de slachting van Gnadenhütten. In de laatste grote slagen van de oorlog werd een groep van 200 militieleden uit Kentucky verslagen bij de slag bij Blue Licks in 1782.
Yorktown en de overgave van Cornwallis.
In 1781 werd generaal Cornwallis bevolen, om een versterkte positie in te nemen, die bevoorraad en indien nodig geëvacueerd kon worden via de zee. Hiervoor koos hij Yorktown in Virginia. Doordat de komst van de Franse vloot uit de Caraïben de geallieerden de controle over de Chesapeake zou geven, begon generaal Washington zijn Amerikaanse en Franse troepen naar Virginia te verplaatsen. In september versloeg de Franse vloot die van de Britten bij de slag bij Chesapeake, waardoor Cornwallis werd afgesneden van de zee en geïsoleerd werd. Begin oktober begon een leger van Amerikanen en Fransen onder het bevel van generaal Washington aan het beleg van Yorktown. Na een hevig bombardement en het verlies van de voorposten gaf generaal Cornwallis, met een leger van 7.000 soldaten, zich over op 19 oktober 1781.
De overgave van Yorktown zorgde ervoor, dat de Britse koning de steun van het parlement verloor, dat geen grootscheepse acties meer toestond in Noord-Amerika. Hoewel 30.000 Britse soldaten New York, Charleston en Savannah bezetten, werd de rest van de oorlog elders (voornamelijk door zeeslagen) voortgezet tot een vrede werd onderhandeld in 1783 in Versailles.
Grondwet.
In 1787 werd er een nieuwe Grondwet aanvaard, een moeizaam proces dat pas afgerond werd toen er een zogenaamde Bill of Rights aan de grondwet werd toegevoegd. De "Bill of Rights" bestond uit tien artikelen die de menselijke grondrechten bevatten. Door de aanvaarding van de nieuwe grondwet gingen de dertien koloniën als een Unie van Verenigde Staten verder en in 1789 werd George Washington de eerste president. Dat de dertien zo verschillende koloniën meteen een eenheid zouden gaan vormen, bleek een utopie. Het enige gemeenschappelijke waren in feite de Articles of Confederation, een soort grondwet die vooral het onafhankelijke karakter van de koloniën bevestigde. Verder was er eigenlijk maar één gezamenlijk orgaan, het Continental Congress, dat echter maar een paar keer per jaar bijeenkwam. Deze losse verbintenis van staten ging gebukt onder grote oorlogsschulden, een teruglopende handel en een ontbrekend centraal gezag. De zogenaamde Federalisten pleitten voor een sterker gezag en een betere grondwet.
De dertien koloniën die de grondwet ratificeerden waren:

</doc>
<doc id="32024" url="https://nl.wikipedia.org/wiki?curid=32024" title="Windefamilie">
Windefamilie

De windefamilie ("Convolvulaceae") is een familie uit de orde "Solanales".
Sommige soorten vormen inulinehoudende knollen (zoals de zoete aardappel). De zaden van sommige soorten worden voor medicinale doeleinden gebruikt onder meer als gorgeldrank. Sommige soorten bevatten ergoline alkaloïden, die voor drugsdoeleinden (ololiuhqui) gebruikt worden. Ook zijn er soorten voor de siertuin en hardnekkige onkruiden (haagwinde, akkerwinde).
Kenmerken.
De bladeren staan verspreid en hebben geen steunblaadjes. De bloemen zijn regelmatig en tweeslachtig met vijf kelkbladen, een vijfslippige of -spletige bloemkroon en vijf (of tien) meeldraden. Het vruchtbeginsel is bovenstandig, meestal tweehokkig en met meestal en draadvormige stijl met twee stempels. De vrucht is een doosvrucht.
Taxonomie.
In de moderne opvatting bevat de windefamilie zo'n 55 geslachten en ongeveer 1600 soorten. Wat er al dan niet tot de windefamilie hoort verschilt per taxonomisch systeem. Het Cronquist-systeem (1981) onderscheidde een aparte warkruidfamilie ("Cuscutaceae"), maar de 23e druk van de "Heukels" (die het APG II-systeem volgt) voegt het warkruid in bij de windefamilie. Ook de bomen die vroeger de familie "Humbertiaceae" vormden worden nu ingevoegd.
Een aantal voorbeelden zijn:

</doc>
<doc id="32025" url="https://nl.wikipedia.org/wiki?curid=32025" title="Buschauffeur">
Buschauffeur

Een buschauffeur is de bestuurder van een touringcar of autobus die gebruikt wordt voor het verrichten van personenvervoer. Een bestuurder van een touringcar wordt ook wel aangeduid als touringcarchauffeur.
In het stads- en streekvervoer stempelt en/of controleert de chauffeur ook de vervoerbewijzen, opent en sluit de deuren van de bus, en verschaft reisinformatie. In Nederland kunnen ze soms aansluitingen regelen via de verkeersleiding met de boordcomputer. Er is daardoor geen direct contact meer met aansluitende bussen zoals vroeger bij de combofoon. In bepaalde regio's kunnen chauffeurs echter nog wel met elkaar communiceren door middel van zogenaamd "kort verkeer". De chauffeur van een touringcar kan ook reisleider zijn, waardoor deze verantwoordelijk is voor de begeleiding van de groep passagiers.
Vereisten voor Nederlandse buschauffeurs.
Om een bus te mogen besturen dient aan onderstaande eisen te worden voldaan:
Facultatief:
Opleiding.
Openbaarvervoerbedrijven bieden de opleiding tot buschauffeur met bijbehorende certificaten intern aan, vaak met reductie van de opleidingskosten met als tegenprestatie dat de chauffeur een aantal jaar voor het bedrijf in dienst treedt. Ook is de opleiding extern te volgen. Chauffeurs op een gelede bus, trolleybus of een 25-meter bus (dubbelgelede bus) zoals bij U-OV Utrecht dienen extra instructieritten te volgen.
Voor chauffeurs die op een touringcar willen rijden is de opleiding alleen extern te volgen. Hiervoor bestaat ook een speciaal CCV diploma touringcarvervoer met diverse specialisaties, dat niet verplicht is.
Verder bestaat er een mbo niveau 3 opleiding voor leerling-touringcarchauffeur/reisleiders, deze wordt onder andere op het ROC in Almelo (Twente) aangeboden.

</doc>
<doc id="32027" url="https://nl.wikipedia.org/wiki?curid=32027" title="Sai Setthathirat I">
Sai Setthathirat I

Koning Somdetch Brhat-Anya Chao Udaya Budhara Buwana Jaya Setha Adiraja Buwanadi Adipati Sri Sadhana Kanayudha , beter bekend onder de naam Sai Setthathirat I volgde zijn vader Photisarat I op als 17e koning van Lan Xang in 1550. Hij werd geboren in 1534. Voor hij koning van Lan Xang werd zou hij eerst koning worden van Lanna.
Koning Ket Klao van Lanna had een aantal dochters, maar had geen zoons. Bij zijn overlijden in 1545 wilde een groep nobelen dat zijn oudste dochter, prinses Chiraprabha hem zou opvolgen als nieuwe heerser. De nobelen waren echter verdeeld, anderen wilden dat prins Mekuti van Muang Nai de troon overnam, en weer een andere groep dat Sai Setthatirat de troon overnam. Zijn moeder was prinses Yot Kam Tip dochter van koning Ket Klao, en zijn vader was Photissarat I de koning van Lan Xang. Nadat de factie die Sai Setthatirat steunde de andere nobelen verdreven had stuurde men een delegatie naar Sai Setthathirat en hij accepteerde de troon. Hij kwam echter niet meteen, van 1545 tot 1548 zou koningin Chiraprabha Lanna regeren. Koning Prajairaja van Ayutthaya dacht hiervan te profiteren door Lanna te annexeren met een leger. Chiraprabha overtuigde hem echter dit niet te doen. In 1548 werd Sai Setthatirat gekroond tot koning van Lanna. Hij trouwde met twee dochters van koning Ket Klao, prinses Tontip en prinses Tonkam (zusters van zijn moeder). En maakte hun beide tot koningin van Lanna, respectievelijk de rechterkoningin en de linkerkoningin.
Sai Setthatirat zou niet lang in Chiang Mai blijven, 13 maanden later stierf zijn vader, koning Photisarat I, en ontbrandde er een machtsstrijd tussen zijn twee broers om de troon van Lan Xang. Zijn broer prins Tharau regeerde van Luang Prabang naar het noorden. Zijn andere broer prins Lanjarnkaya regeerde van Vientiane naar het zuiden. Ze waren echter beiden vastbesloten om het hele Lan Xang te regeren en het uit te vechten. Sai Setthatirat wilde echter ook zijn recht als oudste zoon van de koning claimen. Hij haastte zich daarom vanuit Chiang Mai in 1550 om zijn troon in Lan Xang te claimen. Hij nam alle beroemde Boeddha beelden uit Chiang Mai mee bij zijn vertrek, waaronder de Pha Kaew. In Luang Prabang onderwierp hij zijn beide broers en besteeg de troon. Hij stuurde een bericht naar Chiang Mai dat hij niet meer terug zou komen en vroeg Chiraprabha in zijn naam te regeren. Zij weigerde en uiteindelijk werd Mekuti de koning van Lanna.
Door al deze twisten waren zowel Lanna als Lan Xang ernstig verzwakt. Lanna zou spoedig vallen aan de Birmezen die net herenigd waren onder koning Bayinnaung. Omdat Luang Prabang relatief dicht bij Lanna lag besloot Sai Setthatirat om de hoofdstad definitief te verplaatsen naar Vientiane. Na het vertrek van de Birmezen viel Sai Setthatirat Chiang Mai aan en veroverde het in 1558. Maar de Birmezen sloegen hem terug en dreven hem weer Lanna uit. Hierop besloot Sai Setthatirat aan te vallen in de richting van Chieng Saen, maar hij werd verslagen door de Birmese koning Bayinnaung. Sai Setthatirat werd gesteund door een aantal prinsen van Lanna, namelijk die van Chieng Saen, Lampang, Phrae en Nan. Met hun steun vormde hij een nieuw leger. Hierop besloot koning Bayinnaung Vientiane aan te vallen. Sai Setthatirat wist dat hij een groter leger tegenover zich had en trok zijn leger terug in de oerwouden, hierdoor werd Vientiane al spoedig bezet. Door het voeren van een soort guerrillaoorlog in de oerwouden wist hij de aanvoerlijnen van het Birmese leger af te snijden en de mannen te laten verhongeren. Hierdoor was Lan Xang voorlopig gered. Hij was Chiang Mai echter voorgoed kwijt.
In totaal vielen de Birmezen drie keer Lan Xang binnen, namelijk in 1563, 1568 en 1569. De naam van Muang Sawa veranderde tijdens het bewind van Lan Xang in Luang Prabang. In 1571 kwam Sai Setthatirat om het leven bij een campagne tegen Cambodja in het zuiden. Men is het er niet over eens of dit gebeurd is in Muang Ong Kan of op de terugweg daarvan in Zuid-Laos. In 1571 volgde zijn net geboren zoon Nokkeo Kumman hem op. Maar vanwege zijn leeftijd (een paar maanden oud) werd hij vervangen door koning Sensulinthara. 
Voor zover bekend is hij vier keer getrouwd. Zijn eerste vrouw was prinses Dharmadevi (Tontip). Zij was een dochter van koning Ketklao (de zus van zijn moeder). Zijn tweede vrouw was prinses Dharmakami (Tonkam), ook zij was een dochter van koning Ketklao. Hij trouwde in 1548 in Chiang Mai met hen beiden. Zijn derde vrouw was Prinses Devisra Kshatryi (Tepsakatri) een dochter van koning Prajairaja van Ayutthaya en de legendarische koningin Suriyothai. Hij trouwde met haar in 1563. Zijn vierde vrouw was de dochter van Sensulinthara.
Hij had voor zover bekend één zoon:

</doc>
<doc id="32028" url="https://nl.wikipedia.org/wiki?curid=32028" title="Nokkeo Kumman">
Nokkeo Kumman

Koning Somdetch Brhat-Anya Chao Nu Kaeva Kumara, beter bekend onder de naam Nokkeo Kumman, volgde zijn vader Sai Setthathirat I op als 18e koning van Lan Xang in 1571. Hij was een zoon van koning Sai Setthathirat I met een Ayutthayaanse prinses.
Hij werd gekroond in 1571 hoewel hij in hetzelfde jaar geboren was. Een generaal en vertrouweling van zijn vader, werd aangesteld als regent, namelijk Sensulinthara. Deze besloot echter in 1572 om zichzelf te benoemen tot koning. Na een verbanning naar Birma in 1575 en vele woelige jaren werd er door de inwoners van Lan Xang een petitie georganiseerd om hem terug te krijgen van de Birmezen. Toen hij meerderjarig werd in 1591 werd hij door de Birmezen teruggestuurd naar Vientiane en daar gekroond. In 1593 riep hij de onafhankelijkheid uit van Lan Xang en begon prompt een nieuwe oorlog met Birma. Dit zou hem fataal worden en hij stierf in 1596 kinderloos. Hij werd opgevolgd door zijn neef Vorawongse II de zoon van prinses (Chao Fa Nying) Dharmagayi (Kham Khai), een dochter van koning Photisarat I.
Ondanks dat hij een tijdlang uit Lan Xang weg was geweest werd hij door de mensen gezien als de enige rechtmatige koning van Lan Xang.

</doc>
<doc id="32029" url="https://nl.wikipedia.org/wiki?curid=32029" title="Sensulinthara">
Sensulinthara

Koning Somdetch Brhat-Anya Chao Sumangala Ayaka Budhisana Raja Sri Sadhana Kanayudha, beter bekend onder de naam Sensulinthara was de regent voor koning Nokkeo Kumman sinds 1571. Hij besloot echter in 1572 om zichzelf tot 19e koning van Lan Xang te benoemen.
Hij was geboren in 1511 in Nong Khai aan de Mekong. Hij was de zoon van een handelaar genaamd Chan. Hij volgde zijn opleiding in Luang Prabang, en hij steeg tot de rang van gouverneur. Onder koning Sai Setthatirat I werd hij bevorderd tot generaal en benoemd tot de regent voor zijn zoon. In 1575 namen de Birmezen hem gevangen. In 1580 installeerden ze hem opnieuw op de troon na de dood van koning Vorawongse I. Hij stierf in Vientiane in 1582 en werd opgevolgd door zijn oudste zoon, koning Nakhon Noi.
Hij had voor zover bekend twee zoons en één dochter:

</doc>
<doc id="32030" url="https://nl.wikipedia.org/wiki?curid=32030" title="Vorawongse I">
Vorawongse I

Koning Somdetch Brhat-Anya Chao Brhatasena Vora Varman Raja Sri Sadhana Kanayudha, beter bekend onder de naam Vorawongse I. Hij volgde Sensulinthara op als 20e koning van Lan Xang in 1575. Hij was een zoon van koning Photisarat I. Hij was in 1564 door de Birmezen gevangengenomen en werd op de troon gezet door de Birmezen nadat dezen koning Sensulinthara gevangen hadden genomen. In 1579 vond er echter een opstand plaats en werd hij gedwongen om te vluchten. Hij verdronk tijdens zijn vlucht en zijn vrouw en 2 dochters met hem in hetzelfde jaar. Hij werd opgevolgd door dezelfde man die voor hem had geregeerd, namelijk: Sensulinthara.

</doc>
<doc id="32031" url="https://nl.wikipedia.org/wiki?curid=32031" title="Nakhon Noi">
Nakhon Noi

Koning Somdetch Brhat Chao Somdetch Brhat Chao Negara Nuya Raja Sri Sadhana Kanayudha, beter bekend onder de naam Nakhon Noi, volgde zijn vader koning Sensulinthara op als 21e koning van Lan Xang in 1582. De bevolking van Lan Xang accepteerde echter niet nog een koning zonder koninklijk bloed. Hij had een zeer kortstondig en wreed bewind en was alom gehaat. De Birmezen namen hem hierop gevangen in hetzelfde jaar en voerden hem af naar Birma. Er zou nu een interregnum volgen dat duurde tot 1591 toen koning Nokkeo Kumman hem opvolgde. Hij had voor zover bekend geen kinderen.

</doc>
<doc id="32032" url="https://nl.wikipedia.org/wiki?curid=32032" title="Vorawongse II">
Vorawongse II

Koning Somdetch Brhat-Anya Chao Vora Varman Dharmika Raja Jaya Sri Sadhana Kanayudha, beter bekend onder de naam Vorawongse II. Hij volgde zijn neef Nokkeo Kumman op als 22e koning van Lan Xang in 1596. Hij was een kleinzoon van koning Photisarat I. Hij werd geboren in 1585 uit een huwelijk tussen prinses (Chao Fa Nying) Dharmagayi (Kham Khai) (de jongste dochter van koning Photisarat I) en Brhat Varapitra (Vorapita). Zijn vader was regent voor hem omdat hij minderjarig was. In 1599 namen rebellen hem echter gevangen en proclameerden hem tot koning. In 1602 deed zijn vader afstand van het regentschap en ging de tempel in. In 1603 werd Vorawongse II officieel gekroond en verklaarde meteen dat Lan Xang geen tribuut meer zou betalen aan de Birmezen. In 1621 werd hij afgezet door zijn zoon Uponyuvarat I en in diens opdracht in 1622 vermoord.
Hij had voor zover bekend twee zoons:

</doc>
<doc id="32033" url="https://nl.wikipedia.org/wiki?curid=32033" title="Uponyuvarat I">
Uponyuvarat I

Koning Uponyuvarat I volgde zijn vader Vorawongse II op als de 23e koning van Lan Xang in 1621. Zijn eigennaam en zijn heersnaam zijn niet bekend, de naam is een Franse verbastering van het woord Upayuvaraja dat grote koning betekent. Hij zette zijn vader af als koning en zou hem later laten vermoorden. Hij was slechts koning voor 9 maanden en toen stierf hij onder onbekende omstandigheden. Hij werd opgevolgd door koning Pothisarat II in 1623. &lt;BR&gt;
Voor zover bekend had hij geen kinderen.

</doc>
<doc id="32034" url="https://nl.wikipedia.org/wiki?curid=32034" title="Pothisarat II">
Pothisarat II

Koning Somdetch Brhat-Anya Chao Bandita Buddhisa Raja Sri Sadhana Kanayudha, beter bekend onder de naam Pothisarat II, volgde koning Uponyuvarat I op als vierentwintigste koning van Lan Xang in 1623.
Hij werd geboren in 1552 en was een zoon van koning Sensulinthara. Omdat zijn vader niet afstamde van de koninklijke lijn had hij in de opvattingen van de inwoners geen koninklijk bloed. Toch werd hij door de nobelen uitgeroepen tot nieuwe koning. Zijn heerschappij zou maar kort duren, hij stierf namelijk in 1627. Hij werd opgevolgd door koning Mom Keo in 1627.
Voor zover bekend had hij geen kinderen.

</doc>
<doc id="32035" url="https://nl.wikipedia.org/wiki?curid=32035" title="De Klomp">
De Klomp



</doc>
<doc id="32037" url="https://nl.wikipedia.org/wiki?curid=32037" title="Turkse Talen en Culturen">
Turkse Talen en Culturen



</doc>
<doc id="32039" url="https://nl.wikipedia.org/wiki?curid=32039" title="Old Shatterhand">
Old Shatterhand

Old Shatterhand is de krijgsnaam die de schrijver Karl May zichzelf toebedeelde in zijn wereldberoemde verhalen over Winnetou en Old Shatterhand, gesitueerd in het Wilde Westen, vlak na de Amerikaanse Burgeroorlog.
Old Shatterhand is de bloedbroeder van Winnetou, opperhoofd der Apachen. Samen strijden zij voor een vreedzame, christelijke wereld in de ontluikende Verenigde Staten van eind 19e eeuw. In tegenstelling tot andere indianenverhalen, zoals die van Buffalo Bill, kenmerken de verhalen van May zich door het feit dat de beide hoofdpersonages slechts in uiterste nood, en na uitputten van alle andere mogelijkheden, naar de wapens grijpen; in veel gevallen worden passages waarin de hoofdpersonages andere personages om het leven brengen, voorafgegaan en gevolgd door uitgebreide verontwaardiging om wat nodig blijkt.
De naam "Shatterhand" (letterlijk: vergruizende hand) verwijst naar de grote fysieke kracht van het personage, die hem in staat stelt om een man met één slag bewusteloos te slaan.
Andere personages waar Old Shatterhand mee in contact komt zijn onder meer Nsho-tshi, zuster van Winnetou die verliefd wordt op Old Shatterhand (wat haar het leven kost); Sam Hawkens, zijn leermeester en vriend; Santer, moordenaar van Nsho-tshi en Winnetou's vader Intshu-Tshuna; en Tangua, opperhoofd der Kiowa's en gezworen vijand van Winnetou en Old Shatterhand.

</doc>
<doc id="32043" url="https://nl.wikipedia.org/wiki?curid=32043" title="Jordanie">
Jordanie



</doc>
<doc id="32047" url="https://nl.wikipedia.org/wiki?curid=32047" title="Romanas Arlauskas">
Romanas Arlauskas

Romanas Arlauskas (Kaunas, 11 juni 1917 - Adelaide, 22 september 2009) was een Litouwse, later Australische, schaker, die vooral correspondentieschaak speelde. In 1936 speelde hij bij de niet-officiële Schaakolympiade in München aan bord 6 van het Litouwse team. In 1944 vluchtte Arlauskas naar Duitsland, en emigreerde van daaruit in 1948 naar Australië. In 1949 werd hij kampioen van Zuid-Australië. Voor zijn emigratie was Arlauskas actief in bordschaak (zijn hoogste historische rating was 2525, in februari 1946), daarna speelde hij voornamelijk correspondentieschaak. Op het vierde wereldkampioenschap correspondentieschaak eindigde hij in 1965 op de derde plaats, achter Zagorovsky en Georgy Borisenko. In 1965 werd hij grootmeester ICCF (GMc). Hij speelde drie keer mee om het kampioenschap van Litouwen en in 1943 eindigde hij hierbij op een gedeelde eerste plaats.

</doc>
<doc id="32049" url="https://nl.wikipedia.org/wiki?curid=32049" title="Dimensie (algemeen)">
Dimensie (algemeen)

In het gewone spraakgebruik verstaan we onder de dimensies (van het Latijn: "afmeting") van een voorwerp de parameters waarmee zijn vorm en afmetingen worden vastgelegd. Gewoonlijk zijn dat lengte, breedte en hoogte. Afmetingen kunnen worden weergegeven met het vermenigvuldigingsteken ×, bijvoorbeeld 2 × 3 meter (twee bij drie meter), met spaties aan beide zijden van het teken. In de wiskunde zijn de dimensies van een ruimte de parameters waarmee een element van die ruimte wordt beschreven. Onder de dimensie van die ruimte zelf verstaan we het aantal van die parameters. In de natuurkunde wordt met de dimensie van een grootheid de categorie verstaan waartoe die grootheid behoort. Zo onderscheidt men de dimensies lengte, tijd, massa, temperatuur, enz.
Voorbeelden.
Voor de plaatsbepaling op het aardoppervlak zijn twee dimensies nodig: de geografische lengte en breedte. Met de hoogte komt er één bij. Belangrijke parameters bij een korte gebeurtenis zijn de plaats en het tijdstip, deze laatste vergt nog een extra dimensie.
Voor de plaatsbepaling in een gebouw zijn drie dimensies nodig, de twee die de plaats op aarde aangeven en de hoogte boven het aardoppervlak. Een gebeurtenis in een gebouw vergt dan vier dimensies: naast de drie voor de plaatsbepaling ook het tijdstip. Het vastleggen van de positie van een vliegtuig op een zeker tijdstip gebeurt met 7 dimensies, drie die de plaats zelf aangeven en drie voor de oriëntatie van het vliegtuig en dan nog 1 voor het tijdstip zelf.
Dimensie is een meetbare grootheid die niet kan worden ontbonden in een combinatie van andere grootheden.
Dimensie in de meetkunde.
In de elementaire meetkunde worden drie dimensies onderscheiden, te weten: lengte, breedte en hoogte. Deze (cartesische) coördinaten staan loodrecht op elkaar.
Het kan gaan om een vectorruimte, waaronder een lineaire deelruimte van een grotere ruimte, zoals een vlak in de driedimensionale ruimte dat door de oorsprong gaat, maar ook om een affiene deelruimte formula_1 zoals een vlak in de driedimensionale ruimte dat niet door de oorsprong gaat, dit is een tweedimensionale lineaire variëteit van de driedimensionale ruimte (formula_2 is een translatie van formula_3), of het euclidische vlak, als daarin geen oorsprong is gekozen (formula_2 is de verzameling punten, formula_5). In elk van deze voorbeelden is de dimensie twee.
Een mens kan diepte onderscheiden, hij ziet dus 3D. Het menselijk voorstellingsvermogen houdt op bij drie ruimtelijke dimensies.
Dimensie in de wiskunde.
Na de elementaire meetkunde heeft de wiskunde het begrip dimensie abstracter gemaakt tot een "onafhankelijke parameter" i.p.v. enkel de gekende 3 richtingen. Zo kan een vergelijking 5 onbekenden hebben, en dan zal de oplossing zich in een 5-dimensionale ruimte bevinden. Er zijn dan ook gereedschappen ontwikkeld om met meerdere dimensies te kunnen werken (tot zelfs oneindig veel dimensies in de limiet).
Dimensie in de informatica.
Computers zijn gemaakt om met veel onafhankelijke parameters te rekenen (denk aan een spreadsheet waar iedere cel een feitelijk onafhankelijke parameter is). Dus kunnen computers ook moeiteloos met duizenden dimensies rekenen. Dit hoeven niet per se ruimtedimensies te zijn. Ook kleur, geluid, objecten, toestanden etc. kunnen worden voorgesteld als dimensies.
Dimensie in de natuurkunde.
In de natuurkunde wordt het begrip "dimensie" op twee manieren gebruikt:

</doc>
<doc id="32050" url="https://nl.wikipedia.org/wiki?curid=32050" title="Solomon Eilanden">
Solomon Eilanden



</doc>
<doc id="32052" url="https://nl.wikipedia.org/wiki?curid=32052" title="Loch Ness (meer)">
Loch Ness (meer)

Loch Ness (Schots-Gaelisch: "Loch Nis") is een groot, diep meer in Schotland. Het "loch" is 36,3 kilometer lang en op het breedste deel 1,6 kilometer breed. De grootste diepte van het meer is 226 meter. Loch Ness ligt in heuvelachtig terrein. Doordat vanaf deze heuvels doorlopend veen en turf in het meer terechtkomt, is het water erg troebel.
Loch Ness is gelegen in het Great Glen (het grote dal), een dal dat ontstaan is omdat het de breuklijn is tussen twee aardplaten (die in tegengestelde richtingen aan elkaar bewegen). Het meer vormt samen met enige andere meren en een in het zuidwesten gelegen sluizenstelsel (Neptune's Staircase) het Caledonisch Kanaal. Het gebied ten noorden van het meer, dat een onderdeel is van de Schotse Hooglanden, was voor de continentverschuiving een deel van het Amerikaanse continent.
Het is na Loch Lomond het grootste meer in Schotland in oppervlakte, maar het grootste in volume: al het water van alle meren in Wales en Engeland zou in Loch Ness passen.
Monster van Loch Ness.
Loch Ness is vooral bekend doordat zich hier volgens de Schotse mythologie een monster ophoudt, het monster van Loch Ness, "Nessie". Er bestaan veel vage en onduidelijke foto's, maar zijn bestaan is nooit aangetoond. De toeristenindustrie rond het meer doet haar uiterste best de legende levend te houden.
Boottochten, restaurants en souvenirwinkeltjes spelen alle in op het heimelijke verlangen van de toerist om een glimp van Nessie op te vangen.
Plaatsen.
Bij Drumnadrochit is het "Loch Ness Exhibition Centre" en Urquhart Castle.

</doc>
<doc id="32055" url="https://nl.wikipedia.org/wiki?curid=32055" title="Annet">
Annet



</doc>
<doc id="32056" url="https://nl.wikipedia.org/wiki?curid=32056" title="Annette">
Annette



</doc>
<doc id="32057" url="https://nl.wikipedia.org/wiki?curid=32057" title="Anneke">
Anneke



</doc>
<doc id="32058" url="https://nl.wikipedia.org/wiki?curid=32058" title="Dikke koek">
Dikke koek

Dikke koek is een Nederlands gerecht. Het is een soort cake die als tussendoortje kan worden gegeten of tijdens de broodmaaltijd met een beetje boter erop.

</doc>
<doc id="32059" url="https://nl.wikipedia.org/wiki?curid=32059" title="Erica Terpstra">
Erica Terpstra

Erica Georgine (of Georgina) Terpstra (Den Haag, 26 mei 1943) is een Nederlands presentatrice en voormalig zwemkampioene, sportjournaliste, voormalige politica en bestuurder.
Jeugd.
Omdat haar vader in 1949 naar het toenmalige Nederlands-Indië werd uitgezonden om les te geven aan de Politieschool in Soekaboemi (Java), vertrok het gezin Terpstra voor twee jaar naar dit voormalige overzeese rijksdeel. Hier bezocht Erica de lagere school en kreeg ze op aanraden van de arts van het gezin, die haar "te iel" vond, haar eerste zwemlessen in zwembad 'Prana', waar de kiem werd gelegd voor haar latere zwemsucces. In 1951 keerde het gezin vanwege de politieke onrust in het land terug naar Nederland.
Zwemcarrière.
Begin jaren zestig was Terpstra een in Nederland gerenommeerd zwemster, gespecialiseerd in de 100 meter vrije slag. Ze deed tweemaal mee aan de Olympische Spelen, in Rome (1960) en in Tokio (1964). Bij haar laatste olympische optreden won Terpstra, lid van zwemvereniging HZ&amp;PC uit Den Haag, de zilveren medaille op 4x100 meter wisselslag en de bronzen op de 4x100 meter vrije slag, samen met Pauline van der Wildt (startzwemster), Toos Beumer (tweede zwemster) en Winnie van Weerdenburg (derde zwemster). Ook was ze Europees kampioen in 1962 en meerdere malen Nederlands kampioen.
Onderwijs en journalistiek.
Zij studeerde sinologie aan de Rijksuniversiteit Leiden van 1962 tot 1966 (geen afsluitend examen). Na haar sportcarrière begon Terpstra als lerares. Ze doceerde Nederlands aan Chinezen. Later werd zij (sport)journaliste.
Politiek.
In 1977 kwam ze in de Tweede Kamer voor de VVD via een op het laatste moment toegekende restzetel. Ze zou tot 15 december 2003 Kamerlid blijven, met een onderbreking van vier jaar (1994-1998) waarin zij staatssecretaris voor Volksgezondheid, Welzijn en Sport was in het kabinet-Kok I. Terpstra was op het moment van haar afscheid het langstzittende Kamerlid. Ze werd keer op keer gekozen met een groot aantal voorkeurstemmen (in 1994 ruim 311.000).
Bestuurswerk.
Op 21 oktober 2003 werd Terpstra gekozen tot voorzitter van NOC*NSF. In een verkiezing tussen twee personen versloeg ze de medekandidaat Ruud Vreeman, die door het bestuur was voorgedragen.
Als voorzitter van NOC*NSF reikte Terpstra in 2005 de nieuwe sportprijs de Fanny Blankers-Koen Trofee uit, vernoemd naar de legendarische atlete Fanny Blankers-Koen. Terpstra deed dit op 9 december in de nieuwe ijshal in Turijn, waar een aantal maanden later de Olympische Winterspelen 2006 plaatsvonden. De ontvangers waren judoka Anton Geesink, kunstrijdster Sjoukje Dijkstra, roeier Nico Rienks en schaatser Ard Schenk. Ook voetballer Johan Cruijff won een FBK Trofee. Hij was echter niet aanwezig omdat hij diezelfde dag een rol had bij de loting van het Wereldkampioenschap voetbal 2006 in Leipzig. Terpstra trad in mei 2010 officieel af als voorzitter van NOC*NSF.
In 2010 trad Terpstra toe als lid van de raad van toezicht van het Nederlands Bureau voor Toerisme &amp; Congressen.
Televisie.
Van 1972 tot 1978 verleende ze haar medewerking aan de NCRV-quiz "Tweekamp", waarbij ze gezeten op een scheidsrechtersstoel en met een bel in haar hand, de namen van de deelnemers en de scholen omriep en de tussenstand doorgaf. In juni 2008 was ze gastredacteur bij "RTL Boulevard".
Vanaf begin 2011 presenteerde Terpstra voor Omroep MAX haar eigen reisprogramma "Erica op Reis". In de aflevering 'Indonesië' (2015) bracht zij een bezoek aan haar ouderlijk huis op het terrein van de vroegere Politieschool, en een bezoek aan het in verval geraakte en gesloten zwembad 'Prana' in Soekaboemi, dat haar zeer ontroerde. Opmerkelijk is dat dit zwembad in de periode 2016-2017 geheel gerenoveerd en gemoderniseerd is en in 2017 werd heropend. In 2012-2013 was zij bij dezelfde omroep te zien als panellid in "Wie van de Drie".
Op 9 januari 2024 maakte Omroep MAX bekend dat Terpstra nog één aflevering zou maken van haar programma "Erica op Reis".
Persoonlijk.
Terpstra was gehuwd, zij heeft twee zoons.
Terpstra voelt zich sterk aangetrokken tot het boeddhisme; zij noemt zichzelf 'geen boeddhist', maar een 'levenslang student van het boeddhisme'.
Gezondheid.
Na haar carrière als sporter, en vooral bij het zittende beroep dat ze kreeg als politicus, kwam Terpstra veel aan in gewicht. Toen ze rond 2008 daardoor last kreeg van haar knie viel ze 40 kilogram af. Daarna schreef ze het boek "Help, ik val af."
In juli 2014 werd Terpstra opgenomen in het ziekenhuis vanwege een te hoge bloeddruk en een onregelmatige hartslag. In december van hetzelfde jaar werd Terpstra wederom in het ziekenhuis opgenomen, ditmaal met een infectie aan haar been die werd veroorzaakt door een onbekende bacterie. In maart 2015 begon zij aan een revalidatie. In 2021 werd Terpstra tweemaal geopereerd aan haar enkel.

</doc>
<doc id="32060" url="https://nl.wikipedia.org/wiki?curid=32060" title="Anita (voornaam)">
Anita (voornaam)

Anita is een Spaanse meisjesnaam afgeleid van de naam Ana. 'Anita' is Sanskriet voor genadig of lieflijk.
Trivia.
In de jaren 90 van de twintigste eeuw werd de naam Anita wel als "collectief pseudoniem" gebruikt, soms in de samenstelling: Sjonnie en Anita.

</doc>
<doc id="32065" url="https://nl.wikipedia.org/wiki?curid=32065" title="Anne">
Anne



</doc>
<doc id="32066" url="https://nl.wikipedia.org/wiki?curid=32066" title="Binaire talstelsel">
Binaire talstelsel



</doc>
<doc id="32068" url="https://nl.wikipedia.org/wiki?curid=32068" title="Abessinië">
Abessinië



</doc>
<doc id="32071" url="https://nl.wikipedia.org/wiki?curid=32071" title="Vliegveld Grubbenvorst">
Vliegveld Grubbenvorst



</doc>
<doc id="32072" url="https://nl.wikipedia.org/wiki?curid=32072" title="Aérodrome de Namur">
Aérodrome de Namur

Het Vliegveld Namen (Frans: Aérodrome de Namur) (ook wel "Aérodrome de Namur-Temploux" genoemd) ligt bij Namen en is een vliegveld voor uitsluitend sportvliegtuigen en helikopters.
Het heeft alleen een grasbaan met een lengte van 700 meter. Er zijn hangars aanwezig voor 60 vliegtuigen en 7 helikopters. Het vliegveld heeft een oppervlakte van 27 hectare.
De ICAO-luchthavenidentificatiecode van Vliegveld Namen is EBNM.
Geschiedenis.
Het vliegveld werd geopend op 26 oktober 1944 door de Amerikaanse geallieerden met als doel de troepen te ondersteunen in en om Namen. De landingsbaan was sinds de oorsprong van gras, in de winter 1944-1945 werd er staal met gaten erin op de landingsbaan gelegd, zodat ook tijdens de winter doorgevlogen kon worden. De Amerikanen gebruikten de landingsbaan tot november 1945, en droegen deze toen over aan de Belgische autoriteiten.
In 2018 werd een van de twee baan geasfalteerd.
Op 20 september 2019 opent Sonaca Aircraft zijn Sonaca 200-assemblagelijn op het vliegveld van Namen.
Ongeluk.
Op 19 oktober 2013 stortte een vliegtuig met parachutisten, dat was opgestegen van het vliegveld, neer nabij Fernelmont. Het vliegtuig verloor een vleugel, stortte tollend neer en ontplofte nadat het gecrasht was. Elf mensen - tien parachutisten en de piloot - kwamen daarbij om.

</doc>
<doc id="32073" url="https://nl.wikipedia.org/wiki?curid=32073" title="Teksteditor">
Teksteditor

Een teksteditor is een computerprogramma waarmee onopgemaakte digitale tekst (platte tekst, bijv. gecodeerd als ANSI, UTF-8 of UTF-16) bewerkt kan worden. Een teksteditor wordt onderscheiden van een tekstverwerker, die tot doel heeft om opgemaakte tekst te maken.
Een teksteditor wordt voor verschillende doeleinden gebruikt:
Voor de laatste twee zijn over het algemeen ook gespecialiseerde teksteditors beschikbaar met functies die gericht zijn op het schrijven en bewerken van broncode in een bepaalde programmeertaal.
Opgemaakte tekst op het klembord kan worden omgezet in platte tekst door deze in een teksteditor te plakken.
Extra mogelijkheden.
Een eenvoudige teksteditor kan wijzigingen ongedaan maken en tekst vervangen. Een voorbeeld van een zeer eenvoudige editor is Kladblok, een onderdeel van Microsoft Windows. Meer geavanceerde teksteditors hebben extra mogelijkheden zoals:

</doc>
<doc id="32074" url="https://nl.wikipedia.org/wiki?curid=32074" title="Gambieten in flankspelen">
Gambieten in flankspelen

Hieronder een lijst met gambieten in flankspelen. 

</doc>
<doc id="32075" url="https://nl.wikipedia.org/wiki?curid=32075" title="Lexicologie">
Lexicologie

Lexicologie is een onderdeel van de taalkunde dat zich specifiek bezighoudt met de 'bestanddelen' van taal. Het concentreert zich op de aard, betekenis en structuur van woordgroepen, op de samenhang van afzonderlijke woorden (lexemen) en woordonderdelen (morfemen), en op hun onderlinge betekenisrelaties. De lexicologie is in de jaren zestig van de 20e eeuw als afzonderlijke discipline ontwikkeld.
In de lexicografie wordt in hoge mate een beroep gedaan op in de lexicologie verkregen resultaten, met name bij het samenstellen van woordenboeken. 
De lexicologie omvat een aantal subdisciplines waarvan de onomasiologie, de semasiologie, de etymologie, de fraseologie en de onomastiek de belangrijkste zijn.

</doc>
<doc id="32076" url="https://nl.wikipedia.org/wiki?curid=32076" title="Lexicografie">
Lexicografie

De term lexicografie (lett.: ληξικος γραφειν "woord beschrijven") heeft betrekking op het implementeren van lexicologische principes bij het samenstellen van woordenboeken, encyclopedieën, concordanties enz., dit is de praktische toepassing van de lexicografie. Iemand die zich professioneel bezighoudt met de lexicografie, is een lexicograaf.
Het draait in de lexicografie in wezen om de vraag: hoe kan woordinformatie (zoals betekenis, spelling, uitspraak en gebruik) op een gebruiksvriendelijke en verantwoorde manier voor de gebruiker toegankelijk gemaakt worden. De wetenschappelijke bestudering hiervan wordt de theoretische toepassing van de lexicografie genoemd.

</doc>
<doc id="32077" url="https://nl.wikipedia.org/wiki?curid=32077" title="Slag bij Manzikert">
Slag bij Manzikert

De Slag bij Manzikert was een militaire veldslag die plaatsvond op vrijdag 26 augustus 1071 in het uiterste oosten van het Byzantijnse Keizerrijk, nabij Manzikert (het huidige Malazgirt), ten noorden van het Vanmeer.
Een leger van het Byzantijnse Rijk, aangevoerd door keizer Romanus IV Diogenes, vocht tegen een leger van het Seltsjoekenrijk onder aanvoering van Alp Arslan. De strijd eindigde in een nederlaag voor de Byzantijnen en de gevangenneming van de keizer. In de jaren na de slag veroverden de Seltsjoeken het grootste deel van Anatolië. De slag ondermijnde de autoriteit van de Byzantijnen in Klein-Azië en Armenië en markeerde het begin van het einde voor het Byzantijnse Rijk als een militair levensvatbare staat.
De verovering door de Seltsjoeken was ook aanleiding voor de Rooms-katholieke kerk om grootschalige militaire expedities naar Anatolië en het zogenaamde Heilige Land te organiseren, om de gebieden te heroveren ("Eerste Kruistocht"), daar de Seltsjoeken christelijke gelovigen en pelgrims bedreigden.
Wat voorafging.
In de tiende en vroege elfde eeuw had het Byzantijnse Rijk een periode van herstel gekend, mogelijk gemaakt door het verval van het Kalifaat van de Abbasiden. In 1040 namen de Turkse Seltsjoeken de feitelijke macht in het kalifaat over. Groepen Seltsjoeken voerden hierop vaker plundertochten uit in de Byzantijnse grensprovincies en veroverden grensvestigingen. Keizer Romanus IV besloot een enorm leger te concentreren om een halt toe te roepen aan Seltjoekse invallen in Anatolië, de veiligheid van de oostelijke grens van het Byzantijnse Rijk te herstellen, de vestingen te heroveren en zo mogelijk nog wat gebied aan zijn rijk toe te voegen.
Volgens historicus Steven Runciman was het Byzantijnse leger, ondanks hervormingen door Romanus IV, niet langer de magnifieke strijdmacht van vijftig jaar eerder. De professionele eenheden zware cavalerie, de "katafraktas", vroeger zestigduizend man sterk en verantwoordelijk voor de bewaking van de Syrische grens, waren als bezuinigingsmaatregel ontbonden. Het grootste deel van het leger bestond nu uit huurlingen: Slaven uit de Balkan en Turken van de Russische steppen. Het elitekorps, de Varangiaanse garde, werd gevormd door Noren, Normandiërs en Frankische cavalerie. Van de honderdduizend man bestond meer dan de helft uit Turkse huurlingen.
Toen Romanus met dit leger naar het oosten trok, verraste dit Alp Arslan. Romanus had namelijk voorgewend een wapenstilstand te willen eerbiedigen. Alp Arslan deed een oproep aan de gehele moslimwereld tot een heilige oorlog tegen de christenen. Zijn leger bestond uit Arabieren, stammen uit Iran, Irak, Syrië en natuurlijk Seltsjoeken. Schattingen over de omvang van dit leger variëren sterk.
Romanus stuurde een belangrijk deel van het leger, Turkse huurlingen onder het bevel van Joseph Tarchaniotes, een Georgisch officier, naar het Meer van Van. Die splitsing van de strijdmacht werd later gezien als een belangrijke oorzaak van de nederlaag. Het lot van de afgesplitste strijdmacht is echter onzeker. Werd dit leger in een aparte veldslag verslagen? Of liepen de huurlingen over naar de zijde van Arslan? Of was legerleider Tarchaniotes omgekocht door de met de keizer rivaliserende Doukas-familie?
In ieder geval hield Romanus hierdoor minder dan de helft van zijn leger over. De feitelijke veldslag vond waarschijnlijk ongeveer drie kilometer van de stad Manzikert plaats, op een vlakte begrensd door begroeide heuvels.
De dag vóór de slag bood Alp Arslan een verdrag aan, waarbij Armenië tussen beiden verdeeld werd. Alp Arslan zou hierdoor de handen vrij krijgen om naar zijn belangrijkste rivalen, de sjiitische Fatamiden in Egypte op te trekken. Romanus wees het aanbod echter af.
De slag (strategisch).
De bronnen verschillen over de omvang van de legers.
Alp Arslan bereidde een aantal hinderlagen in de heuvels voor. Boogschutters vormden het centrum op de vlakte. Het Byzantijnse leger werd op klassieke wijze opgesteld: infanterie in verschillende linies in het centrum, en cavalerie op de vleugels. De achterhoede stond onder bevel van Andronicus Doukas, neef van de keizer en aanvoerder van de rivaliserende familie. Romanus zelf commandeerde de voorhoede.
Tijdens de slag trokken de Turkse boogschutters voor het Byzantijnse centrum terug in een halvemaanvormige formatie, de Byzantijnse troepen voortdurend beschietend. Het Byzantijnse leger handhaafde lange tijd gedisciplineerd zijn formatie. In de middag verloor de cavalerie onder deze beschieting de zelfcontrole, chargeerde en liep in de valstrikken tussen de heuvels.
Romanus gaf opdracht tot een terugtocht. Alp Arslan zag dat en beval een algemene aanval waarbij zijn troepen gebruik wisten te maken van gaten die in de Byzantijnse linie ontstaan waren. Romanus gaf bevel weer op te rukken, een bevel dat niet opgevolgd werd door Doukas. Deze gaf opdracht verder terug te trekken naar het basiskamp, mogelijk aannemend dat de keizer gesneuveld was.
De voorhoede werd van de achterhoede gescheiden. Een van de vleugels werd van de voorhoede gescheiden en vernietigd. Romanus werd gevangengenomen. Ook de Byzantijnse achterhoede werd uiteengeslagen en vernietigd.
Alp Arslan nodigde de verslagen en gevangen Romanus uit aan zijn tafel. Na de slag kwamen belangrijke steden als Edessa en Antiochië aan de Seltsjoeken.
Mehmet Alp Arslan nam twee dochters van Romanus als bruid voor twee van zijn zonen. Romanus werd daarna verraden en afgezet als keizer van het Byzantijnse Rijk en uit het rijk verbannen.
Gevolgen voor de macht.
Deze slag was het begin van het verval van het Byzantijnse Rijk. Door de overgave van Antiochië, Edessa en Manzikert verloor het Byzantijnse Rijk zijn handel en invloed op het Midden-Oosten.
Binnen enkele jaren ging Klein-Azië, de belangrijkste bron van manschappen en inkomsten voor Byzantium, verloren en schreef de Byzantijnse keizer Alexios I Komnenos aan Paus Urbanus II met een verzoek om hulp. Dit leidde vanaf 1096 tot de kruistochten, die weer de kuststrook van Klein-Azië in Byzantijnse hand zouden brengen.
Het is echter niet zo dat de Seltsjoekse veroveringen het gevolg waren van een systematische campagne door Alp Arslan direct na de slag. Die richtte zich weer naar Egypte. De oorzaken van het Byzantijnse verval waren veel complexer. Het elimineren van Romanus leidde tot een enorme interne machtsstrijd. Normandische huurlingen probeerden een eigen staatje te stichten. Stadsgouverneurs gehoorzaamden het centrale gezag niet meer. De oostgrens werd niet langer bewaakt en Turkmeense stammen stroomden Anatolië in. Stamleiders installeerden zich als bovenlaag op het platteland en steden droegen de macht over aan Turkse huurlingen om zich tegen plundertochten te beschermen. De Armeniërs verwelkomden de Turken als bevrijders. Romanos IV Diogenes wilde het Oost-Orthodoxe geloof van de Armeniërs vernietigen. Zij maakten van deze chaos gebruik om naar het zuidwesten te trekken en staatjes te vormen aan de kust van de middellandse zee. Met de nederlaag van het Rijk en de oriëntatie van de Seltsjoeken naar het westen, hadden de Armeniërs een comfortabel leven in het zuiden. Binnen twintig jaar was het Byzantijnse Rijk het gezag kwijt over vrijwel heel Klein-Azië, op wat kuststeden na. De Slag bij Manzikert was het begin geweest van deze omwentelingen en zou in de Byzantijnse beleving als een grote catastrofe gezien gaan worden, hoewel de strikt militaire betekenis relatief gering was.

</doc>
<doc id="32079" url="https://nl.wikipedia.org/wiki?curid=32079" title="Elisabeth van België">
Elisabeth van België

Elisabeth Thérèse Marie Hélène (Anderlecht, 25 oktober 2001), hertogin van Brabant, prinses en kroonprinses van België, is het eerstgeboren kind van koning Filip van België en koningin Mathilde. Elisabeth heeft twee jongere broers, prins Gabriël en prins Emmanuel, en een jongere zus, prinses Eléonore. Sinds 21 juli 2013 is zij eerste in lijn voor de opvolging op de troon van België. Haar doopnamen worden, in tegenstelling tot eerdere generaties, niet verfranst of vernederlanst.
Geboorte.
Prinses Elisabeth werd geboren op 25 oktober 2001 om 21:58 uur in het Erasmusziekenhuis te Anderlecht door middel van een keizersnede. Bij de geboorte woog ze 2930 gram en was ze 49,50 centimeter groot. Toen haar vader Filip het nieuws kwam meedelen aan de pers sprak hij de woorden "Het is een echt vrouwtje".
Op 9 december 2001 werd ze gedoopt in de kapel van het Koninklijk kasteel van Ciergnon in de Belgische Ardennen door kardinaal Godfried Danneels, primaat van België en aartsbisschop van Mechelen-Brussel. Als peter heeft zij haar neef, prins Amedeo, zoon van prinses Astrid en als meter haar tante, gravin Hélène d'Udekem d'Acoz.
Naamgeving.
Elisabeth ontleent haar voornamen aan de volgende personen:
Afkomst.
Elisabeth stamt af van vele adellijke en koninklijke geslachten. Zelf is ze agnatisch lid van het Huis van België, een benaming voor de zijtak van het Huis Saksen-Coburg en Gotha dat de koninklijke familie van België werd in 1831. Langs grootmoederskant, vaderszijde stamt ze ook af van diverse adellijke Italiaanse families, de Markies de Lafayette, Maria Mancini, Jacques Coghen en Jean, 5e hertog van Noailles, Alexander I van Bournonville, graaf Lamoraal van Egmont daarnaast is ze bloedverwante van de koninklijke huizen van Bourbon, Orléans, Denemarken, Zweden, Nederland, Luxemburg en Beieren. Haar moeder werd bij de troonsbestijging van haar vader de eerste koningin der Belgen die in België was geboren. Ze is lid van de familie d'Udekem.
Jeugd.
Troonopvolger.
Door de afschaffing van de Salische Wet in de Belgische Grondwet in 1991 werd prinses Elisabeth reeds vanaf haar geboorte opgenomen in de lijn van de Belgische troonopvolging. Als eerste kind van koning Filip is ze eerste in lijn voor de troonopvolging. Zij kan dus later haar vader opvolgen als eerste soevereine koningin der Belgen.
Opvoeding.
Elisabeth was van haar eerste tot vierde middelbaar een leerlinge aan het Sint-Jan Berchmanscollege te Brussel, waarin zij door haar oudere neven en nichten, de kinderen van prinses Astrid, werd voorafgegaan. Voor het eerst volgde een toekomstig Belgisch monarch van kinds af aan onderwijs in het Nederlands. Hiervoor gebeurde dit in het Frans. Ook de kindermeisjes die voor Elisabeth zorgden waren Nederlandstalig. Vanaf september 2007 volgde Elisabeth enkele jaren ballet en moderne dans in het Nederlands aan de Gemeentelijke Muziekacademie te Asse. In 2018 vervolledigde zij haar laatste twee jaar middelbaar onderwijs aan het Atlantic College in Wales. Na het behalen van het internationaal baccalaureaat daar, schreef ze zich in voor de Koninklijke Militaire School om "Sociale en Militaire Wetenschappen" te studeren, wederom als Nederlandstalige studente. Het Hof maakte meteen duidelijk dat het om een opleiding van één jaar ging. In de eropvolgende jaren zou Elisabeth aansluiten bij militaire zomerkampen en speciale opleidingen. Van 2021 tot 2024 volgde de Belgische kroonprinses een driejarige bacheloropleiding "Geschiedenis en Politiek" aan het Lincoln College van de Universiteit van Oxford in het Verenigd Koninkrijk. In september 2024 startte ze met een twee jaar durende opleiding voor "Master in Public Policy" aan de Harvard-universiteit in Boston in de Verenigde Staten.
Elisabeth trad driemaal op als bruidsmeisje: bij het huwelijk van haar tante, Elisabeth d'Udekem d'Acoz met Alfonso Pallavicini in 2006, bij het huwelijk van haar tante en peetmoeder, Hélène d'Udekem d'Acoz met Nicolas Janssen in 2011 en bij haar neef en peetvader, Amedeo van België met Elisabetta Rosboch von Wolkenstein in 2014.
Publieke activiteiten.
Op 21 juli 2006 vergezelde de prinses haar ouders tijdens het Te Deum in de kathedraal van Sint-Michiel en Sint-Goedele. De kleine prinses huldigde zelf het Kinder-doe-centrum te Technopolis officieel in, op 13 juni 2007, samen met haar ouders.
Op 18 oktober 2014 las ze een zelfgeschreven toespraak, in de drie landstalen, voor op een plechtigheid ter herdenking van de Eerste Wereldoorlog.
Genealogie.
In de lijn van voorouders van Elisabeth zijn veel titels en adellijke geslachten terug te vinden; naast de lijn van Belgische vorsten, ook die van de Zweedse en Deense. Langs grootmoederszijde vindt men Italiaanse en langs de andere zijde Belgische en Poolse adel terug.

</doc>
<doc id="32080" url="https://nl.wikipedia.org/wiki?curid=32080" title="Gabriël van Saksen-Coburg">
Gabriël van Saksen-Coburg

Gabriël Boudewijn Karel Maria (Anderlecht, 20 augustus 2003), prins van België, is het tweede kind van koning Filip en koningin Mathilde en tweede in lijn voor de troonopvolging.
Prins Gabriël is geboren op 20 augustus 2003 om 01:14 uur in het Erasmus Ziekenhuis in Anderlecht. Bij de geboorte woog hij 4000 gram en was hij 52 centimeter groot. Zijn dooppeter is zijn oom Charles-Henri graaf d'Udekem d'Acoz (13 mei 1985). Gabriels doopmeter is Maria Cristina barones von Freyberg-Eisenberg-Allmendingen, een nicht van Filip via zijn moeder.
Tijdens het militaire défile van 2023 marcheerde hij voor de eerste keer mee in uniform van de Koninklijke Militaire School.

</doc>
<doc id="32081" url="https://nl.wikipedia.org/wiki?curid=32081" title="Dedemsvaart">
Dedemsvaart

Dedemsvaart kan betrekking hebben op:

</doc>
<doc id="32082" url="https://nl.wikipedia.org/wiki?curid=32082" title="Basocellulair carcinoom">
Basocellulair carcinoom

Het basocellulair carcinoom of basaalcelcarcinoom is een vorm van huidkanker. Onder dermatologen wordt de term vaak afgekort tot BCC.
Een basocellulair carcinoom zaait vrijwel nooit uit (metastaseert niet) en komt vooral voor bij oudere mensen op lichaamshuid die veel aan (zon)licht blootgesteld is geweest. Ook jonge mensen kunnen echter een basocellulair carcinoom krijgen. De illustratie geeft een relatief laat stadium weer en is niet representatief voor de meest voorkomende presentatie: een klein glazig-rood bobbeltje van enkele millimeters groot met wat zichtbare bloedvaatjes erin. In een later stadium wordt het vaak een niet-genezend wondje of zweertje waar permanent een korstje op zit. Andere verschijningsvormen ('presentaties') zijn mogelijk. Metastasering op afstand komt eigenlijk niet voor, maar ingroei in omringend weefsel en structuren wel.
Voorkomen.
Het basocellulair carcinoom is veruit de meest voorkomende vorm van kanker in Nederland en vormt ca. 80% van alle vormen van huidkanker. Er overlijden echter amper mensen aan doordat het carcinoom niet uitzaait en goed te behandelen is. 
De incidentie neemt snel toe: In 1973 werden in Nederland 4179 BCC's behandeld, in 2008 bijna 30.000. Geschat wordt dat 1 op de 6 nu levende Nederlanders minstens een keer in zijn of haar leven een basaalcelcarcinoom zal ontwikkelen. Dit legt een grote werkdruk op het relatief kleine aantal beschikbare dermatologen.
Oorzaak.
De belangrijkste oorzaak is de blootstelling aan zonlicht. Misschien bestaat er daarnaast een genetische aanleg. Een zeldzame oorzaak is het basalecelnaevussyndroom/basocellulaire-naevussyndroom.
Ook in huid die bestraald is geweest (met röntgenstraling) kunnen basocellulaire carcinomen ontstaan - vroeger werden bijvoorbeeld wijnvlekken en hemangiomen wel bestraald.
Bij mensen met een donkere huid komt het basocellulair carcinoom veel minder voor. Artsen verklaren de toename vooral door een levensstijl waarbij veel meer blootstelling aan zonlicht plaatsvindt dan vroeger. Daarnaast is er ook sprake van een betere registratie en worden er meer BCC's gevonden door een sterkere bewustwording bij zowel het publiek als huisartsen, meestal de eersten die zo'n huidplekje van een patiënt onder ogen krijgen. Toch lijkt een viervoudige toename in de laatste 40 jaar reëel.
Typen.
Naargelang de groeiwijze worden verschillende typen van het basocellulair carcinoom onderscheiden: 
Behandeling van oppervlakkige basalecelcarcinomen.
Bij dunne, oppervlakkige basocellulair carcinoom zijn er extra behandelmogelijkheden:
Deze behandelmogelijkheden laten minder littekens achter dan chirurgie. Het nadeel is dat de behandelingen minder vaak tot volledige genezing leiden en er slechts op het oog gecontroleerd kan worden of de huidkanker weg is.
Bij basocellulaire carcinomen bij hoogbejaarden kan soms worden overwogen of behandeling, zeker als die verminkend is, nog wel nodig is. De groei is vaak zo langzaam dat overlijden aan andere oorzaken zal plaatsvinden voordat het basocellulair carcinoom andere dan cosmetische klachten gaat geven.

</doc>
<doc id="32083" url="https://nl.wikipedia.org/wiki?curid=32083" title="Zheng He">
Zheng He

Zheng He (ca 1371 – ca 1435) (jiaxiang: Yunnan, Kunyang (tegenwoordig Jinning), Baoshan, Zhidai ) was een Hui eunuch-admiraal en diplomaat die leefde tijdens de Chinese Mingdynastie onder de Yongle keizer.
Jeugd en opleiding.
Zheng He, ook bekend onder de oorspronkelijke naam Ma Sanbao en later, Ma He, werd in ca. 1371 geboren in Kunyang, in de tegenwoordige Yunnan provincie. Destijds was dat een van de laatste vestigingen van de Yuan-dynastie. Zheng He was een moslim en zoon van een hajji, een moslim die een pelgrimsreis naar Mekka heeft gemaakt. Zijn familie beweert afstammeling te zijn van een Mongoolse gouverneur in Yunnan of van koning Mohammed van Boekhara. De Chinese familienaam Ma is een variant op de naam Mohammed.
Toen Zheng He 10 jaar was nam in 1381 het Mingleger Yunnan in. Ma He werd gevangengenomen, gecastreerd (eunuch) en weggezonden voor een militaire opleiding.
Officier, admiraal en adviseur.
Als jong officier onderscheidde hij zich in de troepen van Zhu Di. In 1402 zou die zijn neef Jianwen van de keizerstroon stoten om onder de naam Yongle het land te besturen.
Ma had intussen aan invloed gewonnen nadat hij de troepen naar de overwinning op Jianwens leger had geleid bij het dorp Zhengcunba. Keizer Yongle doopte hem uit dank 'Zheng'. Zo ontstond de naam Zheng He. Later werd hij een adviseur van keizer Yongle.
Eerste reis.
In 1405 leidde Zheng He een armada van 62 jonken en meer dan 100 kleinere scheepjes, met in totaal ongeveer 28.000 bemanningsleden, naar de "Westelijke zeeën" Onderweg deed hij de volgende havensteden en gebieden aan: Champa (Vietnam), Siam (Thailand), Malakka en Java (Indonesië), Cochin, Ceylon, Calicut (nu Kozhikode) in Zuid-Indië. Zheng He kwam in 1407 terug in China.
Tweede reis.
Op zijn tweede expeditie in 1409 trok hij op tegen koning Alagonakkara van Ceylon, die hij gevangennam en samen met veel buit mee terug nam naar het Chinese hof in Nanking.
Derde reis.
In 1411 voer hij uit voor zijn derde expeditie, waarin hij de Straat van Hormuz bereikte, de toegang tot de Perzische Golf, en op de terugweg Samudera op Sumatra aan deed.
Vierde reis.
Tijdens zijn vierde reis in 1413 trok hij verder westwaarts en bezocht een delegatie van de vloot de Arabische steden Aden, al-Jofar, Mekka en Egypte. De vloot voer langs de Oost-Afrikaanse kust en deed daar de steden Brava (Barawe) in Somalië en Malindi in Kenia aan en de vloot bereikte uiteindelijke de kust van Mozambique. De bekende Portugese ontdekkingsreiziger Vasco da Gama wist als eerste Europeaan Malindi pas in 1498 te bereiken.
Zheng He keerde in 1415 weer met afgevaardigden uit dertig landen die in Peking in de bijna voltooide Verboden Stad hun eerbetoon kwamen betuigen aan de keizer van China.
Vijfde reis.
Een vijfde tocht zou duren van 1417 tot 1419. Zheng He volgde nu de volledige Afrikaanse Oostkust.
Zesde reis.
In 1421 vertrok op bevel van de keizer opnieuw een vloot onder leiding van Zheng He, ditmaal met als doel de wereld in kaart te brengen. De vloot splitste zich in vier eskaders die elk een deel van de opdracht uitvoerden. Op de fra Mauro-wereldkaart (1459) van de Venetiaanse lekenbroeder fra Mauro is in de oceaan ten zuiden van Afrika een schip afgebeeld. In de begeleidende tekst schreef fra Mauro dat het ging om een jonk die rond 1420 vanuit India tweeduizend mijl voorbij "Cavo de Diab" (Madagaskar) was gevaren. Het is waarschijnlijk dat hij hier verwees naar de vloten van Zheng He.
Toen de uitgedunde resten van de vloot twee jaar later terugkeerden, was China veranderd. Yongle overleed in 1424 en was opgevolgd door Hongxi, die alle maritieme expedities onmiddellijk stopzette. Het land was in zichzelf gekeerd en stond aan het begin van een eeuwenlang zelfgekozen isolement. Zheng He werd benoemd tot havencommandant in Nanking en kreeg opdracht om zijn legermacht te ontbinden. De schepen rotten weg en de kaarten en ander bewijsmateriaal werden op bevel van hogerhand vernietigd. Sommige documenten bleven echter bewaard of vonden misschien hun weg naar het Westen.
Zevende reis.
Zheng He koos met de steun van Xuande, die Hongxi had opgevolgd, opnieuw zee in de winter van 1431. Opnieuw trok hij naar Zuidoost-Azië, India, de Perzische Golf, de Rode Zee en Oost-Afrika. Pas in 1433 keerde hij weer. Zheng He stierf in 1435. Zheng He verkende met zijn armada niet alleen Maleisië en Indonesië, maar tevens India, Sri Lanka en de kusten van Tanzania en Kenia in Oost-Afrika.
Zheng He hield nauwgezet een logboek bij en maakte ook kaarten van zijn gevolgde zeeroutes. Toen zijn vader overleed, en Hongxi de keizerstroon overnam, liet hij al deze kostbare aantekeningen vernietigen.
Door een verbod van de Mingdynastie was er enkele eeuwen lang geen scheepvaart op India. Na enkele decennia werd dit verbod echter ingetrokken. Daarna bleef China tot het begin van de 19e eeuw een belangrijke handelsmogendheid met handel op Indonesië, India en Afrika.

</doc>
<doc id="32084" url="https://nl.wikipedia.org/wiki?curid=32084" title="Leo Fender">
Leo Fender

Clarence Leonidas Fender (Anaheim (California), 10 augustus 1909 – Fullerton (California), 21 maart 1991) was een Amerikaans ontwerper (met Duitse roots) en producent van elektrische gitaren. Eerst richtte hij het bedrijf Fender op en naderhand G&amp;L. Ook was hij vennoot van Music Man. Hij wordt beschouwd als iemand die een grote invloed had op de ontwikkeling van de elektrische gitaar, en tevens als de uitvinder van de elektrische basgitaar. Dat laatste is echter niet juist.
Hoewel Fender een revolutie teweegbracht in de gitaarbouw, heeft hij zelf nooit een van deze instrumenten leren bespelen.
Biografie.
Fender werd geboren als zoon van Clarence Fender en Harriet Wood, die een sinaasappelboomgaard hadden. Hij volgde de middelbare school en studeerde vervolgens boekhouden aan Fullerton Junior College. Tijdens zijn middelbareschooltijd knutselde hij al aan radio's, en in 1932 begon hij als radioreparateur. Fender leverde ook versterkers aan muzikanten. Onder zijn klanten waren steelgitaristen die klaagden over de werking van elektrische opnemers. Fender begon toen zelf met de bouw van deze gitaren en vanaf 1944 experimenteerde hij met de bouw van elektrische gitaren. In 1946 stichtte hij "Fender Electric Instruments Co". De eerste echte elektrische Fender-gitaar was de "Esquire" uit 1950, later omgedoopt in Telecaster. In 1951 volgde de Precision Bass, als alternatief voor de contrabas die door Fender spottend 'hondenhok' werd genoemd. In 1954 volgde de Stratocaster. Deze drie instrumenten hebben in belangrijke mate het geluid van de popmuziek bepaald.
In 1955 liep Fender echter een infectieziekte op die hem jaren last bezorgde. Begin jaren zestig dacht hij dat hij niet meer lang te leven had. Hij stopte met werken en besloot zijn fabriek te verkopen. In 1965 werd zijn bedrijf overgenomen door CBS. Een arts wist Fender echter van zijn kwaal te verlossen. Hij kreeg een baan als ontwerper-adviseur bij CBS-Fender, maar verliet het bedrijf na korte tijd in 1970 wegens onenigheid over de te volgen koers. Begin jaren zeventig werd hij om advies gevraagd door Tri-Sonix, dat door de voormalige Fender-medewerkers Forrest White en Tom Walker was opgericht. Wegens een 10-jarig concurrentiebeding dat was ingegaan bij de verkoop van zijn bedrijf aan CBS, werd Leo Fender een stille vennoot van Tri-Sonix, dat in 1974 Music Man ging heten. Toen in 1975 het concurrentiebeding was verlopen werd Fender president-directeur. Hij had daarnaast zijn eigen bedrijf "CLF Research", dat gitaren en basgitaren voor Music Man bouwde.
Na onenigheid over de kwaliteit van de door "CLF Research" geleverde producten trok Fender zich in 1979 terug uit Music Man. Hij richtte samen met George Fullerton een nieuwe bedrijf op, G&amp;L geheten, dat voortaan de gitaren en basgitaren van CLF Research produceerde. De naam stond voor 'George en Leo'. In hetzelfde jaar overleed ook zijn vrouw. Fender hertrouwde in 1980.
Fender leed langdurig aan de ziekte van Parkinson. Hij overleed op 81-jarige leeftijd.

</doc>
<doc id="32086" url="https://nl.wikipedia.org/wiki?curid=32086" title="Valkhof Museum">
Valkhof Museum

Valkhof Museum (voorheen "Museum het Valkhof") is een museum in de stad Nijmegen, in de Nederlandse provincie Gelderland. Het museum bestaat sinds 1998 en is ontstaan uit het samengaan van het Museum G.M. Kam (1922) voor archeologie en de Commanderie van St. Jan voor oude en moderne kunst. De collectie van het museum omvat archeologische vondsten, oude kunst en kunstnijverheid en moderne kunst. In november 2008 werd de statutaire naam van het museum gewijzigd in "Stichting Museum Het Valkhof-Kam". Per 2022 werd de naam Museum Het Valkhof "Valkhof Museum". Vanwege verbouwing is het museum gesloten van 1 oktober 2022 tot voorjaar 2025. Vanaf 1 maart 2023 is er een tijdelijke expositieruimte gevestigd aan het Keizer Karelplein.
Het museum besteedt veel aandacht aan de limes, de grens van het Romeinse Rijk waarvan het Nederlandse deel in 2021 is geregistreerd als UNESCO werelderfgoed. Nijmegen was een belangrijke nederzetting van de Romeinen. Het Valkhof Museum heeft een van de meest complete Romeinse verzamelingen van Europa.
Gebouw.
Het museum staat aan het Kelfkensbos, aan de rand van het park Valkhof. In de Romeinse tijd lag hier een Romeins legerkamp. Later liet keizer Karel de Grote er wellicht een palts (paleis) bouwen. Het huidige gebouw is ontworpen door Ben van Berkel. De strakke lijnen en heldere kleuren van het gebouw contrasteren sterk met het park waarin het gelegen is. De architect koos voor een centrale trappartij, waarvan de onderkant al buiten op het voorplein begint. Het omstreden gebouw kreeg de bijnaam 'Het Zwembad'. Het werd in 1999 geopend door koningin Beatrix.
Verbouwing.
Nadat de gemeente het gebouw in eigendom had verworven werd besloten tot een verbouwing die op 1 oktober 2022 aanvangt. De oorspronkelijke bouwmeester Ben van Berkel kreeg opdracht een nieuw ontwerp te maken. Een deel van de collectie zal gedurende de renovatie vanaf maart 2023 te zien zijn in een voormalig bankgebouw aan het Keizer Karelplein. Ook heropent Museum Kam na een verbouwing. De heropening van Valkhof Museum is naar verwachting in 2025.
Collectie.
Archeologie.
De afdeling Archeologie heeft een gevarieerde collectie archeologische kunst- en gebruiksvoorwerpen van de Prehistorie, Romeinse tijd en Middeleeuwen van stad en provincie. Thema's als godsdienst, dood en begraven, handel en ambacht werpen licht op het leven van alledag toen Noviomagus (Nijmegen) de belangrijkste Romeinse stad van Nederland was.
Conservator archeologie is dr. M.J.M. Heerschop-Zandstra.
Oude kunst.
De afdeling Oude kunst bestaat uit schilderijen, prenten, tekeningen, beeldhouwwerk en zilveren voorwerpen. Er is gekozen voor een presentatie in thema's.
Conservator oude kunst en cultuurgeschiedenis is Y. Driever.
Moderne kunst.
De afdeling Moderne kunst omvat kunstwerken van na 1960. Sterk vertegenwoordigd zijn werken uit de traditie van de pop art, met zijn populaire beeldcultuur en het hedendaagse expressionisme.
De conservator moderne en hedendaagse kunst is M. Stel.
Tentoonstellingen.
Het museum organiseert verschillende tijdelijke tentoonstellingen per jaar, waaronder in het verleden de tentoonstellingen "De gebroeders Van Limburg", "De laatste uren van Herculaneum", "Luxe en decadentie", "Jan Jansen", "De wereld van Katherina" en "De Pest, Moving Stories". Een tijdelijke locatie aan het Keizer Karelplein werd in 2023 voor de tentoonstelling "Into the Black Hole" omgebouwd tot expositieruimte.

</doc>
<doc id="32087" url="https://nl.wikipedia.org/wiki?curid=32087" title="MBO">
MBO



</doc>
<doc id="32088" url="https://nl.wikipedia.org/wiki?curid=32088" title="Wetenschappelijk Onderwijs">
Wetenschappelijk Onderwijs



</doc>
<doc id="32090" url="https://nl.wikipedia.org/wiki?curid=32090" title="Rhodos">
Rhodos



</doc>
<doc id="32092" url="https://nl.wikipedia.org/wiki?curid=32092" title="Absoluut nulpunt (temperatuur)">
Absoluut nulpunt (temperatuur)

Het absolute nulpunt is de ondergrens van de thermodynamische temperatuur waarbij de enthalpie en de entropie van een gas hun minimale waarden bereiken. Het nulpunt van de temperatuurschaal van kelvin is per definitie gelijk aan het absolute nulpunt. Deze temperatuur is gelijk aan −273,15 °C en −459,67 °F.
Atomen gaan langzamer trillen naarmate de temperatuur lager wordt. Bij het absolute nulpunt, wordt vaak geleerd, zouden de atomen volledig stilstaan. Vanuit het oogpunt van de klassieke mechanica is dat juist, maar vanuit het oogpunt van de kwantummechanica is dat niet juist: er blijft altijd nog een nulpuntsbeweging over. Deze nulpuntsbeweging wordt verklaard door de onzekerheidsrelatie van Heisenberg, een elementair principe van de kwantummechanica.
Historische notities van temperatuur.
Een van de eersten die het absolute nulpunt probeerde te bepalen, was Guillaume Amontons (1663-1705). Hij mat het volume van een hoeveelheid lucht bij 0 °Celsius en bij 100 °Celsius. Toen bleek dat lucht die van 0 tot 100 graden wordt verwarmd, altijd hetzelfde percentage uitzetting vertoont, kon hij dat naar beneden doortrekken. Daarmee stelde hij vast, dat, als de lucht bij afkoeling volgens dezelfde lijn zou inkrimpen, dan theoretisch een volume van nul zou worden bereikt bij een temperatuur van −240 graden Celsius. Hij zat er dus slechts 33,15 graden naast.
Louis Gay-Lussac (1778-1850) kwam op −266 °C. Hij publiceerde in 1802 een werk over de absolute temperatuurschaal.
Lord Kelvin schreef "On an Absolute Thermometric Scale" in 1848. Hij berekende de absolute temperatuur, door de omgekeerde te nemen van de uitzettingscoëfficiënt van lucht bij 0 °C, die 0,00366 K−1 bedraagt. Het omgekeerde hiervan is 1/0,00366 = 273,22 K. Kelvin stelde zo vast dat op de luchtthermometer van die tijd een temperatuur van 0 °C, de temperatuur waarbij ijs smelt, 273,22 kelvin boven het absolute nulpunt ligt; met andere woorden, dat het absolute nulpunt bij −273,22 °C ligt. Latere experimenten hebben nog nauwkeuriger waarden opgeleverd.
Bijzondere eigenschappen.
Materie krijgt bij temperaturen in de buurt van het absolute nulpunt zeer speciale eigenschappen zoals supergeleiding. Helium wordt supervloeibaar. In 2003 lukte het een groep van wetenschappers aan het Massachusetts Institute of Technology (MIT) om een temperatuur te bereiken van minder dan 500 picokelvin (= minder dan 0,000 000 000 500 K = 500 x 10−12). Deze temperatuur werd bereikt bij de vorming van een bose-einsteincondensaat van natriumatomen.
Koelen tot bij het absolute nulpunt.
Het absolute nulpunt is de laagste temperatuur die theoretisch mogelijk zou zijn. Het leek onmogelijk deze temperatuur te bereiken, maar op 4 januari 2013 hebben wetenschappers van de Universiteit van München in een proefopstelling zelfs een temperatuur gemeten lager dan het absolute nulpunt, namelijk min één nanokelvin.
Het absolute nulpunt kan onder andere benaderd worden met het toestel van Boyle. De micro- en de nanokelvintemperatuurschaal worden bereikt door gebruik te maken van laserkoeling. In deze temperatuursgebieden wordt de temperatuur niet meer rechtstreeks gemeten, maar afgeleid uit de snelheidsverdeling van de deeltjes.

</doc>
<doc id="32094" url="https://nl.wikipedia.org/wiki?curid=32094" title="Nationaal Fietsmuseum Velorama">
Nationaal Fietsmuseum Velorama

Het Nationaal Fietsmuseum Velorama is een museum, gevestigd in een historisch pand, direct naast De Bastei aan de Waalkade in Nijmegen. Dit pand maakte eens deel uit van de vestingwerken van de stad Nijmegen. De collectie van het museum geeft een overzicht van de ontwikkeling van de fiets van de eerste loopfiets tot de hedendaagse stadsfiets. Even na 1800 bedacht men al voertuigen die men op eigen kracht kon voortbewegen. Het Velorama heeft hier meerdere voorbeelden van. Het museum beschikt over een grote collectie historische fietsen. Naast een verzameling in eigen atelier gerestaureerde twee-, drie- en zelfs vierwielers zijn er in het museum ook voorbeelden van fietsverlichting, posters en andere artikelen rondom de fiets te bezichtigen.
Geschiedenis.
De collectie van het museum begon met de historische fietsverzameling van de heer G.J. Moed. In 1969 kreeg hij zijn eerste antieke fiets, een Michaux uit 1869. Hij kreeg deze van zijn vader, die zelf verzamelaar was van oude auto’s. De verzamelliefde van Moed had in begin jaren ‘80 tot een collectie van meer dan 200 rijwielen geleid, waarvoor een plek gevonden moest worden. Daarvoor werd een historisch pand aan de Waalkade gerenoveerd en verbouwd tot museum. In 1981 opende het museum zijn deuren onder de naam "Velorama". Het stelde toen zowel de historische fietscollectie van Moed Junior, als de oude automobielen van Senior tentoon. De fietscollectie van Moed Junior bleef groeien en in 1996 werd begonnen met de verbouwing van het museum, die leidde tot de huidige indeling, waarbij de auto’s het veld moesten ruimen. In 1998 werd het museum door H.K.H. Prinses Margriet heropend onder de naam "Nationaal Fietsmuseum Velorama".
Collectie.
De collectie is uitgegroeid tot meer dan 500 historische fietsen, waarvan een deel zich in depot bevindt. Het museum bezit onder andere een uitgebreide collectie Michauxs, Hoge-Bi’s en Safety’s. Het museum geeft een beeld van de ontwikkeling van de loopfiets tot de moderne fiets. Verder toont het Velorama eenwielers, kinderfietsen, militaire rijwielen, historische racefietsen en typisch Amerikaanse Fun-bikes. Daarnaast bezit het museum een uitgebreide collectie fietslampen, vele posters en documentatie. Deze worden in het museum geëxposeerd of kunnen op afspraak worden ingezien in de bibliotheek van het museum.
De collectie staat opgesteld in vijf grote zalen. Direct na de ingang staan voornamelijk loopfietsen, driewielers en velocipedes uit de periode 1818 tot 1870 opgesteld. Op de eerste verdieping bevindt zich de Hoge-bi Lounge. Hier wordt een gedeelte van de hoge-bi collectie van het museum getoond. In de grote zaal op deze verdieping bevinden zich de zogenaamde High Wheel Safety’s. Dit zijn experimentele technische afleidingen van de Hoge-bi’s, die echter nauwelijks verkocht zijn.
In 1886 werd door de Coventry Machinist Company (C.M.C.) de "safety" ontwikkeld, een fiets met twee even grote wielen en een trapas met kettingaandrijving. Dit systeem is met kleine wijzigingen aangepast tot de fietsen die anno 2021 nog geproduceerd worden. 
Op de tweede verdieping bevinden zich de meer ongebruikelijke fietsen zoals fietsen met een aandrijfas, tandems en houten fietsen. In een speciale display zijn de oorlogsfietsen tentoongesteld. Op het podium van de racefietsen is er de compleet verwrongen racefiets van de Nederlandse coureur Wim van Est te zien, die in de Tour de France van 1951 als geletruidrager in een ravijn stortte. Wim van Est wist zonder veel schade uit het ravijn te kruipen, maar bij het zien van de fiets besloot de Nederlandse ploeg een dag voor het einde uit de Tour te stappen. Op de tweede verdieping bevindt zich ook de zaal met aandacht voor de Nederlandse fietsgeschiedenis. Zo wordt er de Fongers-fiets van wijlen Koningin Wilhelmina getoond en de verlovingstandem van Prinses Juliana en Prins Bernhard uit 1936. Ook wordt er een collectie, indertijd verfoeide, metalen fietsbelastingplaatjes getoond.
Verdere bijzondere stukken van het museum zijn: de Puch/Thonet houten fiets, de Comp. Parisienne L’hirondelle race-velocipede, de Phanton en de laatste geproduceerde Michaux (ca. 1900).

</doc>
<doc id="32096" url="https://nl.wikipedia.org/wiki?curid=32096" title="Mevlana">
Mevlana



</doc>
<doc id="32097" url="https://nl.wikipedia.org/wiki?curid=32097" title="Zwikken">
Zwikken

Zwikken is een kaartspel voor 3-4 spelers. Iedere speler krijgt drie kaarten om mee te spelen. Alleen de tien, boer, vrouw, heer en aas worden gebruikt.
Net als bij andere kaartspellen (zoals klaverjassen, waar een Rotterdamse en Amsterdamse variant voorkomt) kent dit spel verschillende uitleg van de "regels".
Regels.
Elke speler legt een fiche (of bedrag) in de pot. De gever geeft iedereen drie kaarten en draait een kaart voor troef. De spelers zeggen nu om beurten wat ze van het spel verwachten, door te zeggen “ik vraag” (of “ik speel”) of “pas”.
Als een speler vraagt, dan geeft hij aan goede kaarten te hebben en kans te maken op een deel van de pot. Er wordt altijd gespeeld om een veelvoud van handjes (handje = fiches x aantal spelers) of de gehele pot.
Het is mogelijk dat meerdere spelers willen vragen. In dat geval is het gebruikelijk dat men zegt "ik vraag beter" of "ik vraag nóg beter".
Heeft er iemand gevraagd, dan komt er nog een biedronde, zodat spelers die eerst gepast hebben alsnog kunnen besluiten beter te vragen. Dit komt vooral voor als een speler zwik heeft (zie verderop).
Daarna komt de speler links van de gever uit voor de eerste slag. Kleur bekennen is verplicht, troeven mag ook. Wie niet kan bekennen mag troeven, als hij dat kan. Ondertroeven is verboden, tenzij men niet anders kan. Wordt troef gevraagd, dan mag men naar keuze hogere of lagere troeven bijspelen.
Alle deelnemers die niet spelen, moeten ervoor zorgen dat degene die wel speelt zo min mogelijk punten krijgt. Als de pot namelijk leeg wordt gespeeld, moet iedere deelnemer weer een fiche inleggen om de pot te spekken. 
Zijn alle slagen gemaakt, dan tellen de spelers hun punten. De puntentelling is als volgt: aas=4, heer=3, vrouw=2, boer=1, tien=0. De speler met de meeste punten wint. De overige spelers verliezen. Hebben twee spelers allebei het hoogste aantal punten, dan verliest iedereen.
Een speler die gevraagd heeft en wint, krijgt (een deel van) de inhoud van de pot. De spelers die gevraagd hebben en verliezen, moeten hetzelfde aantal fiches weer in de pot zetten. De spelers die gepast hebben krijgen en betalen niets.
Zoeken.
Wordt er rondgepast, dan kan de gever, als hij wil, een nieuwe troef draaien. Dit heet "zoeken". Er wordt twee keer gezocht, er zijn dan dus in totaal drie troeven geweest. Wordt er een troefkleur gedraaid die al eerder geweest is, dan is iedereen verplicht te passen.
Als de gever zoekt, dan moeten alle spelers een fiche inzetten. De tweede keer zoeken is 'gratis'. Heeft de gever slechte kaarten, dan zoekt hij niet en wordt er opnieuw gedeeld door de speler links van hem.
Troef tien.
De speler die troef tien heeft, kan, als het zijn beurt is om te bieden, zeggen: “ik vraag en ik ken hem” of “ik pas en ik ken hem” of “ik (pas en ken hem en) verwacht een betere”. Dit geeft hem het recht de tien om te ruilen voor de troefkaart, wat hij moet doen voordat hij voor de eerste slag bijspeelt. Is er gezocht, zodat er twee of drie troefkaarten zijn gedraaid, dan kan hij een tien ook omruilen voor een eerdere troefkaart, en desnoods meerdere tienen omruilen. Heeft hij gezegd een betere te verwachten en is meerdere keren dezelfde troefkleur gedraaid, dan kan hij kiezen voor welke troefkaart hij de tien omruilt.
Het is mogelijk zwik te vormen door een tien voor de troefkaart om te ruilen.
Zwik.
Heeft een speler drie gelijke kaarten, bijvoorbeeld drie boeren of drie azen, dan wint hij direct. Tijdens de bieding vraagt hij gewoon. Is de bieding geëindigd, dan laat hij zijn kaarten zien en wint. De andere spelers verliezen (als ze gevraagd hebben). Hebben meerdere spelers zwik, dan wint degene met de hoogste kaarten. De hoogste zwik is zwik tien, omdat een andere zwik gemaakt kan worden met de troefkaart en zwik tien niet.
Een speler met zwik zal bij voorkeur in eerste instantie passen. Vraagt een andere speler, dan kan de speler met zwik in de tweede biedronde beter vragen. Wordt er rondgepast en een andere troef gezocht, dan heeft de speler met zwik een nieuwe kans om beter te vragen. Wordt er echter rondgepast en besluit de gever niet te zoeken, dan heeft de speler met zwik verkeerd gegokt, want hij krijgt geen kans meer om alsnog te vragen.
Extra regels.
In de Achterhoek kan zwikken worden gespeeld met aanvullende "Lubbers-regels". Deze regels zijn:

</doc>
<doc id="32099" url="https://nl.wikipedia.org/wiki?curid=32099" title="Hemofilie">
Hemofilie

 
Hemofilie of bloederziekte is een erfelijke stoornis in de gehele bloedstolling. Het bloed kan niet goed stollen omdat een bepaalde stollingsfactor in het bloed ontbreekt. Er zijn twee typen hemofilie. Bij hemofilie A heeft de patiënt onvoldoende factor VIII; wanneer er te weinig factor IX is, spreken we van hemofilie B. Hemofilie komt vrijwel uitsluitend voor bij mannen, omdat de productie van factoren VIII en IX wordt geregeld door een gen op het X-chromosoom en het defectieve gen slechts recessief wordt overgeërfd. Slechts in zeer zeldzame gevallen komt hemofilie ook bij vrouwen voor, namelijk wanneer ze op beide X-chromosomen het defectieve gen hebben. Een tekort van een van de andere stollingsfactoren heet niet hemofilie maar is een ander stollingsprobleem. Hemofilie is een tamelijk zeldzame ziekte, ongeveer 1 op de 10.000 mensen heeft hemofilie. Hemofilie A komt het meest voor (80%).
Beschrijving.
Bij hemofilie blijft de patiënt bij een verwonding of inwendige bloedingen langer bloeden dan mensen zonder hemofilie, ook bij een relatief klein ongeval zoals een sneetje of een bloedneus. Blauwe plekken of hematomen kunnen al het gevolg zijn van een niet al te ernstig trauma. Het duurt bovendien lang voor een blauwe plek bij iemand met hemofilie verdwenen is. Als deze ziekte onbehandeld blijft kan bloedarmoede ontstaan en hemofilie kan indirect zelfs leiden tot de dood. Bijzonder schadelijk zijn bloedingen in het hoofd en in de gewrichten (vooral enkels, knieën, schouders en heup). Als die onbehandeld blijven kunnen ze leiden tot blijvende invaliditeit. Inwendige bloedingen zijn zeer pijnlijk.
Een wijdverbreid misverstand over hemofilie is dat een sneetje al zou kunnen leiden tot doodbloeden. Weliswaar kan het dagen duren voor een kleine wond in de huid helemaal dicht is, wat vrij lastig is, maar uiteindelijk zal het bloed wel stollen zonder al te veel bloedverlies.
Er zijn verschillende gradaties te onderscheiden: ernstige hemofilie waarbij al bloedingen spontaan kunnen ontstaan; matige hemofilie waarbij bloedingen meestal ontstaan na een duidelijke aanleiding en milde hemofilie waarbij bloedingen meestal alleen ontstaan na een ernstig ongeluk of een operatie.
Symptomen.
De symptomen van hemofilie A en B zijn afhankelijk van de ernst van de aandoeningen en voor beide typen identiek:
Oorzaak.
Hemofilie wordt in de meeste gevallen veroorzaakt door een mutatie in een gen dat codeert voor een van de stollingsfactoren. Hemofilie kent een geslachtsgebonden recessieve overerving. Aangezien het hemofilie-gen zich op het X-chromosoom bevindt komt de aandoening vrijwel uitsluitend voor bij mannen. De aandoening komt bij vrouwen pas aan het licht als beide X-chromosomen een gemuteerd gen bevatten, of als gedurende de embryonale periode alle gezonde X-chromosomen worden uitgeschakeld bij X-inactivatie.
Behandeling.
Hemofilie is tegenwoordig redelijk goed te behandelen. De ontbrekende stollingsfactoren worden dan regelmatig door injectie toegediend, zodat bloedingen worden voorkomen. Indien er toch een bloeding optreedt kan die met dezelfde stollingsfactoren worden gestopt. De behandeling kan wel bijwerkingen met zich meebrengen, zoals de vorming van antistoffen. Dat maakt de behandeling moeilijker, maar in de meeste gevallen niet onmogelijk. Een goede behandeling staat of valt met de beschikbaarheid van de benodigde stollingsfactoren.
Hemofilie is als bloederziekte al eeuwen bekend. Pas sinds 1964 is hemofilie met stollingsmiddelen te behandelen. De bekendste moderne stollingsmiddelen zijn factor VIII en factor IX. Deze eiwitten worden door farmaceutische bedrijven uit menselijk bloedplasma geïsoleerd of geproduceerd met recombinant-DNA-technieken. Zij zorgen er alle voor dat er - tijdelijk - voldoende stollingsmiddel in het bloed van de patiënt aanwezig is, zodat bijvoorbeeld bij een operatie een normale stollingsgraad kan worden bereikt.
De behandeling met uit menselijk bloed vervaardigde stollingsmiddelen heeft rampzalige gevolgen gehad voor een deel van de hemofiliepopulatie. In de jaren tachtig van de twintigste eeuw zijn uit menselijk bloed vervaardigde stollingsmiddelen besmet geraakt met Hiv. Zo is 17% van de Nederlandse hemofiliepatiënten met hiv geïnfecteerd geraakt. Velen van hen zijn overleden aan de gevolgen van aids. Langs dezelfde weg van toediening van stollingsmiddelen is (ook vóór 1980) 66% van de Nederlandse hemofiliepatiënten besmet geraakt met het hepatitis C-virus. Plasmaproducten zijn sinds 1985 veilig voor hiv en sinds 1992 voor hepatitis C. In toenemende mate is recombinant-factor VIII in gebruik.
Opereren van hemofiliepatiënten kan lastig zijn doordat het lichaam na verloop van tijd immuun kan worden voor een stollingsmiddel. Een relatief eenvoudig ongeluk, zoals een gebroken heup na een val, kan daarom al een groot probleem zijn. Er moet immers voldoende stollingsmiddel toegediend worden om eventuele inwendige bloedingen te stoppen, waarna het nog maar de vraag is of het lichaam nog meer stollingsmiddel opneemt voor een eventueel daaropvolgende operatie.
Onderzoek.
Prof. Thierry VandenDriessche en Prof. Marinee Chuah van de Vrije Universiteit Brussel onderzoeken de mogelijkheden van verbeterde behandelingswijzen voor hemofilie, waaronder ook de mogelijkheid van gentherapie. Beide onderzoekers slaagden er als eersten in met gentherapie een blijvende genezing van hemofilie A tot stand te brengen bij muizen. Bij proeven op grotere dieren botste men op problemen. Met een onderzoeksproject wil de VUB-onderzoeksgroep de mechanismen ophelderen die verantwoordelijk zijn voor het falen van gentherapie bij hemofiliepatiënten.
Geschiedenis.
In meerdere Europese koninklijke families komt hemofilie voor. Koningin Victoria van Engeland droeg het (recessieve) allel over aan haar zoon Leopold en aan twee van haar dochters: Alice en Beatrice. Alice droeg het gen via haar dochter Alexandra, de latere tsarina van Rusland, over aan haar kleinzoon de tsarevitch Aleksej. Hij was wellicht de beroemdste hemofiliepatiënt. Om zijn aandoening te genezen schakelden zijn ouders, Nicolaas II van Rusland en Alexandra Fjodorovna, de gebedsgenezer Raspoetin in. Via Beatrice kwam de ziekte in het Spaanse koningshuis terecht. Op dit moment zijn er geen leden van Europese vorstenhuizen bekend met hemofilie.
De koppeling met het vrouwelijke geslachtschromosoom moet 3000 jaar geleden bekend zijn geweest bij de Joden. Het was een moeder toegestaan de besnijdenis van haar zoon achterwege te laten als een oudere broer hevig gebloed had na diens besnijdenis en als de moeder een zus had bij wier zoons zich hetzelfde probleem voordeed.
De bovenstaande stamboom toont een rode streep bij de mannen die leden aan hemofilie en bij de vrouwen die draagster waren. Enkele conclusies:
Zie ook.
Vonwillebrandfactor

</doc>
<doc id="32101" url="https://nl.wikipedia.org/wiki?curid=32101" title="Streekpad">
Streekpad

Een Streekpad (SP) is een wandelroute bedoeld voor een regionale recreatieve wandeltocht waarbij het start- en eindpunt meestal gelijk zijn. In Nederland is een Streekpad een regionaal recreatief wandelpad van tussen de 80 en 365 km, beheerd door Wandelnet of Nivon. De Streekpaden zijn verdeeld in etappes van 10 tot 25 km. In Vlaanderen (België) worden dergelijke paden Streek-GR (SGR) genoemd, in Wallonië GR de Pays (GRP).
Nederland.
Een Streekpad is meestal een gesloten route, dat wil zeggen dat het begin- en eindpunt hetzelfde zijn. Een uitzondering hierop vormt het Hanzestedenpad. Soms heeft het pad een of meer dwarsverbindingen ("spaken") zodat er kleinere lussen ontstaan, zoals in het Maas-Schwalm-Nettepad. Ook kan het een heel "wandelnetwerk" zijn, zoals het Veluwe Zwerfpad.
Streekpaden zijn in het veld met geel-rode streepmarkering in beide richtingen gemarkeerd (deze markering is volgens het merkenrecht beschermd), zijn in wandelgidsen beschreven en worden op kaartuitsnedes op websites van aanbieders getoond. In principe zijn de routes te lopen door de markering te volgen, maar het is zekerder om de route ook op papier of via een mobiel apparaat mee te nemen. Actuele wijzigingen worden op de websites van Wandelnet en Nivon bekend gemaakt. 
Lijst van Streekpaden in Nederland.
In Nederland zijn de volgende Streekpaden uitgezet:
De in deze tabel opgegeven lengte is bij benadering: door routewijzigingen en tijdelijke omleggingen kan de lengte afwijken.
Beperkte toegankelijkheid.
Op een aantal routes is sprake van beperkte toegankelijkheid. Dit kan betrekking hebben op honden: deze zijn dan niet toegestaan vanwege begrazing door met name schapen. Gedurende het broedseizoen kunnen trajecten gesloten zijn. Het broedseizoen loopt in het algemeen van medio maart tot medio juli, maar uitzonderingen zijn mogelijk. Ook kan een traject op zondag verboden zijn vanwege de zondagsrust. In deze gevallen is in het gidsje van de desbetreffende route een omleiding aangegeven. 
Zie ook.
Lijst van langeafstandswandelroutes in Nederland.
België.
Ook in Vlaanderen bestaan geel-rood bewegwijzerde Streekpaden:
In Wallonië worden de geel-rood bewegwijzerde streekpaden GR de Pays (GRP) genoemd: 

</doc>
<doc id="32103" url="https://nl.wikipedia.org/wiki?curid=32103" title="Westerbork (dorp)">
Westerbork (dorp)

Westerbork (Drents: "Börk") is een brinkdorp in de gemeente Midden-Drenthe, in de Nederlandse provincie Drenthe. Tot 1998 was het een zelfstandige gemeente, waartoe naast Westerbork onder andere plaatsen als Elp, Eursinge, Mantinge, Orvelte en Zwiggelte behoorden.
Geografie.
Ten oosten van het dorp ligt het Reijntjesveld.
Dichter bij Hooghalen dan bij Westerbork bevindt zich het voormalige Kamp Westerbork, van waaruit meer dan 100.000 mensen in de Tweede Wereldoorlog gedeporteerd zijn naar vernietigingskampen. Deels op het terrein van het voormalige kamp bevinden zich veertien radiotelescopen, die samen de Westerbork Synthese Radio Telescoop vormen.
Cultuur.
Musea.
Sinds 2018 is het Apple Museum Nederland in Westerbork gevestigd. In dit museum staan Apple computers deze gaan terug tot het jaar 1976. De computers zijn in werking en mogen door bezoekers worden bediend.
Het Museum van Papierknipkunst presenteert nationale en internationale papierknipkunst van bekende en minder bekende kunstenaars uit 3 eeuwen.
Sport en spel.
Westerbork heeft een voetbalvereniging met meer dan 400 leden. Vv VKW speelt in het seizoen 2019-2020 in de Eerste klasse op zondag.
Verdere sportclubs zijn o.a. handbalvereniging SVWW, volleybalvereniging Quinto, gymvereniging VKW, zwemvereniging de Valken en paardensportvereniging Westerbork.

</doc>
<doc id="32104" url="https://nl.wikipedia.org/wiki?curid=32104" title="Kamp Westerbork">
Kamp Westerbork

Kamp Westerbork (Duits: "Judendurchgangslager Westerbork") was tijdens de Tweede Wereldoorlog een doorgangskamp bij Hooghalen in de toenmalige gemeente Westerbork in Drenthe. Het kamp was een voorportaal waarvandaan ruim 102.000 in Nederland wonende Joden en 245 Roma per trein werden gedeporteerd naar concentratiekampen en vernietigingskampen in Duitsland, Polen en Tsjechië.
Ontstaan.
Het kamp werd door de Nederlandse regering in 1939 gebouwd als Centraal Vluchtelingenkamp Westerbork om reeds toegelaten Joodse vluchtelingen uit het Duitse Rijk te concentreren in afwachting van uitzetting. Ruim twee jaar na het begin van de Duitse bezetting, op 1 juli 1942, namen de nazi's het kamp over, waarna Westerbork functioneerde als doorgangskamp.
Organisatie.
Kamp Westerbork kwam op 1 juli 1942 onder rechtstreeks nazibestuur. Het werd als "Polizeiliches Durchgangslager Westerbork" een doorgangskamp. Vanaf 1 juli tot 1 september 1942 was Erich Deppner "Lagerkommandant". Vervolgens werden dat tot 9 oktober 1942 Josef Hugo Dischner en vervolgens enkele dagen Bohrmann. Vanaf 12 oktober 1942 tot 11 april 1945 was de SS'er Albert Konrad Gemmeker commandant van het kamp.
De voormalige directeur van het vluchtelingenkamp, de Nederlandse reservekapitein Jacques Schol, bleef na 1 juli 1942 nog werkzaam tot januari 1943, ondergeschikt aan de Duitse commandanten. De Duits-Joodse vluchteling Kurt Schlesinger, in februari 1942 door Schol aangesteld als "Oberdienstleiter", bleef ook onder de nazi's een belangrijke rol vervullen als leider van de kamporganisatie die zo goed als volledig bestond uit Joodse gevangenen.
Deppner en zijn opvolgers accepteerden een staf van Duitse Joden, met Schlesinger aan het hoofd. Zodoende werden veel belangrijke posities in de kamporganisatie bekleed door Duitse of Oostenrijkse Joden (de "alte Lagerinsassen"). Zij hadden privileges en functies bij onder andere de Ordedienst (OD) en de "Fliegende Kolonne" (samen onder leiding van de uit Oostenrijk afkomstige Jood Arthur Pisk). Het aantal Duitse SS'ers voor het gehele kamp bedroeg zodoende 20 tot 30 man. Zij waren gelegerd in het nabijgelegen Kamp Hooghalen (Heidelager).
Inkomende transporten.
Inkomende transporten vonden plaats per trein vanuit verschillende stations in Nederland. Joden moesten zich 'vrijwillig' melden op speciale data bij verzamelplaatsen waaronder de Hollandsche Schouwburg in Amsterdam en Loods 24 in Rotterdam. Van daaruit werden ze meestal in de nacht naar stations vervoerd en met gereserveerde personentreinen van de Nederlandse Spoorwegen naar Westerbork getransporteerd. Daar aangekomen werd iedereen in de grote zaal geregistreerd en ingeschreven in het bevolkingsregister van de gemeente Westerbork.
In de nacht van 2 op 3 oktober 1942 werden de Joodse werkkampen die verspreid waren over heel Nederland leeggehaald en werden ook de aanverwanten afgevoerd naar kamp Westerbork. Er arriveerden 10.000 mensen op één dag.
Leefomstandigheden.
De overgrote meerderheid van de gevangenen verbleef slechts enkele dagen tot weken in het kamp, een relatief klein aantal verbleef er maanden tot soms zelfs jaren. Zij die langere tijd in kamp Westerbork verbleven leerden, na de eerste schok van arrestatie en deportatie naar Drenthe te boven te zijn gekomen, het kamp kennen als een plek waar de leefomstandigheden relatief goed waren. Mishandelingen en moord kwamen er nauwelijks voor, gezinnen bleven bij elkaar, en over het algemeen was er voldoende te eten. Daarnaast waren er vele voorzieningen aanwezig, waaronder een winkel, speeltuin, scholen, een uitstekend ziekenhuis en een theater waar kwalitatief goede shows op de planken werden gebracht.
Uitgaande transporten.
In het kamp draaide het uiteindelijk maar om één ding: het transport dat bijna wekelijks vertrok, in de beginperiode zelfs tweemaal per week. Voor de kampbewoners die in eerste instantie mochten blijven beheerste de angst op transport te worden gesteld het kampleven. Leden van de kamporganisatie waren - tijdelijk - "gesperrt" (in tegenstelling tot "transportfrei"). Nieuw aangekomenen probeerden op lijsten te komen om van deportatie vrijgesteld te zijn. Ook om andere redenen konden mensen op een lijst van "gesperrten" staan. Zo'n lijst kon echter "platzen", dat wil zeggen dat IV B 4-Den Haag de bescherming voor het transport ophief.
Vanuit kamp Westerbork vertrok 103 keer een trein; vaak naar Auschwitz maar ook naar Sobibor, Theresienstadt en Bergen-Belsen. Treinen naar Auschwitz maakten soms een tussenstop op Kosel, dit waren de Coseltransporten.
Alle transporten tot en met februari 1943 gingen naar Auschwitz, daarna gingen bijna alle transporten (slechts één ging naar Theresienstadt) tot en met juli 1943 naar Sobibór. Vanaf augustus tot en met november 1943 gingen weer bijna alle transporten (slechts één ging naar Theresienstadt) naar Auschwitz. In 1944 gingen de transporten naar allerlei verschillende concentratiekampen, namelijk: Auschwitz, Theresienstadt, Bergen-Belsen, Buchenwald en Ravensbrück.
In totaal werden van 15 juli 1942 tot en met 13 september 1944 ruim 100.000 gevangenen vanuit kamp Westerbork per trein gedeporteerd. Slechts 5.000 Joden en 32 Roma die vanuit kamp Westerbork werden gedeporteerd, overleefden de Tweede Wereldoorlog.
Het eerste transport vertrok op 15 juli 1942. De eerste treinen vertrokken vanuit station Hooghalen, waarbij de afstand van 7 km tussen het kamp en het station te voet moest worden afgelegd. Begin oktober 1942 had de Nederlandse Spoorwegen een spooraansluiting met de spoorlijn Meppel - Groningen gereed, waarna de treinen vanuit het kamp zelf konden vertrekken. Er werden nu ook goederenwagons ingezet. Ongeveer 40% van de transporten ging met vee- en goederenwagons, de overige 60% ging met personentreinen.
Bijna wekelijks, gedurende de eerste maanden tweemaal per week, vertrok er een trein uit kamp Westerbork, die een grote groep kampbewoners via het traject Assen, Haren, Waterhuizen en Nieuweschans naar het oosten bracht. De trein werd tot Nieuweschans door de Nederlandse Spoorwegen bemand, en vanaf Nieuweschans door de Duitse Reichsbahn.
Bestemmingen waren de kampen Auschwitz I-Stammlager of Auschwitz II-Birkenau (64,1%; 66 treinen), Sobibór (18,4%; 19 treinen), Bergen-Belsen (7,8%; 8 treinen), Theresienstadt (6,8%; 7 treinen), Buchenwald (1,9%; 2 treinen) of Ravensbrück (1,0%; 1 trein). Een dergelijke reis duurde gemiddeld drie dagen. De laatste treinen vertrokken op 3 september 1944 naar Auschwitz, op 4 september 1944 naar Theresienstadt, en op 13 september 1944 naar Bergen-Belsen.
Hoeveel gevangenen gedeporteerd moesten worden en waarnaartoe werd steeds door IV B 4-Berlijn bepaald, op basis van de capaciteit van de concentratie- en vernietigingskampen en de beschikbare treinen. De selectie onder de "Transportfreien" gebeurde grotendeels in het kamp zelf, de Joodse kampadministratie speelde hierin noodgedwongen een belangrijke rol. Van de 107.000 Joden uit Nederland die gedeporteerd zijn, zijn er slechts 5.000 levend teruggekeerd naar Nederland. Ongeveer 102.000 Joden zijn vermoord, vermist of voor hun terugkeer gestorven door geleden ontberingen.
Na het laatste transport bleven er 500 gevangenen achter in het kamp, waaronder de Joodse kampleiding. In de laatste oorlogsmaanden groeide hun aantal tot 876, waaronder bijvoorbeeld ontdekte onderduikers. Hoewel het gevaar van deportatie na 13 september 1944 was geweken, bleef de angst ervoor tot aan de bevrijding bestaan.
Gevangenen.
Enkele personen van wie de namen onverbrekelijk verbonden zijn met de holocaust, hebben in kamp Westerbork gevangengezeten. Etty Hillesum werkte er als verzorgster en verbleef er later met haar ouders en broers. Anne Frank en haar familie kwamen aan op 8 augustus 1944 en werden op 3 september met de laatste trein van Westerbork naar Auschwitz gedeporteerd. Ook het Sinti-meisje Settela Steinbach is via Westerbork gedeporteerd.
Philip Mechanicus, een in zijn tijd bekend journalist van het Algemeen Handelsblad, werd op 7 november 1942 naar Westerbork afgevoerd en op 15 maart 1944 op transport gesteld naar Bergen-Belsen; op 9 oktober 1944 werd hij met een straftransport van 120 man naar Auschwitz gebracht, waar hij drie dagen later werd doodgeschoten. Mechanicus hield in Westerbork een dagboek bij, uitgegeven onder de titel "In Dépôt. Dagboek uit Westerbork", dat een indringende blik biedt op het dagelijks leven in kamp Westerbork.
Het destijds populaire Joodse zangduo Johnny &amp; Jones (Nol van Weezel en Max Kannewasser), Nederlands eerste tieneridolen, behoorde tot de groep gevangenen die voor vliegtuigdemontages af en toe onder voorwaarden het kamp konden verlaten. Zo waren ze in de gelegenheid om zes in kamp Westerbork gecomponeerde liedjes, waaronder de 'Westerbork Serenade' in Amsterdam op te nemen. Johnny en Jones hebben de Tweede Wereldoorlog niet overleefd.
Ook de bekende Joodse gemengd-gehuwde jazzviolist Benny Behr was vanaf 1 augustus 1944 een gevangene in kamp Westerbork. Hij heeft de oorlog overleefd. De eveneens gemengd-gehuwde Joodse Hans Mossel, een toonaangevende klarinettist, saxofonist en bandleider, bevond zich als gevangene in kamp Westerbork vanaf 9 maart 1944 tot 23 maart 1944 alvorens hij werd gedeporteerd naar Auschwitz, waar hij overleed.
Ed van Thijn, de latere minister en burgemeester van Amsterdam, zat tweemaal opgesloten in kamp Westerbork. De eerste keer in 1943; hij werd toen met zijn moeder weer vrijgelaten. Na een onderduikperiode langs achttien verschillende adressen kwam de tienjarige Van Thijn eind 1944 opnieuw in kamp Westerbork terecht, waar inmiddels een eind gekomen was aan de deportaties vanwege de algemene spoorwegstaking van 1944. Bovendien rukten de Russen op in oostelijk Europa, dus werd hij niet op transport gesteld. Na de bevrijding werd hij nog een tijd ingezet als bewaker van geïnterneerde NSB'ers.
Louis de Wijze heeft in kamp Westerbork gevangen gezeten voordat hij naar Auschwitz werd gedeporteerd, hij was een van de overlevenden. Louis de Wijze was een van de bedenkers van het monument van De 102.000 stenen in Herinneringscentrum Kamp Westerbork.
Ontsnappingen.
Naar schatting zijn er meer dan driehonderd mensen uit kamp Westerbork ontsnapt. Ontsnappen kwam niet vaak op in de gedachten van de kampgevangenen. Zij dachten dat de transporten naar werkkampen in Polen gingen. De meeste mensen wilden bij de familie blijven, dus gelijktijdig met de familie op transport was bij de meesten de beste optie. De dreiging met "straftransport" van andere gevangenen als er één persoon ontvluchtte, heeft het aantal ontsnappingen zeker beperkt. Verder was het haast onmogelijk om ongezien het kamp, dat op een kale vlakte stond, te verlaten. Alleen voor diegenen die in Nederland wilden blijven, was er een reden om te ontsnappen. Enkele ontsnapten:
De Westerweelgroep en verzetsgroep Van Dien, onder leiding van Werner Stertzenbach, speelden een grote rol in de hulp bij de ontsnappingen uit Westerbork.
Executies verzetsstrijders.
Vlak buiten het kamp vonden achter het kampcrematorium tussen september 1943 en oktober 1944 minimaal 52, maar mogelijk meer executies plaats van verzetslieden die in Noord-Nederland actief waren. 
In september 1943 werden verzetslieden die gefusilleerd waren bij de fusillade op het Witterveld gecremeerd in het crematorium van Kamp Westerbork.
NSB-kamp.
Op Dolle Dinsdag, 5 september 1944, werd gedacht dat een geallieerde invasie nabij was en werden via Oost-Nederland 35.000 NSB'ers naar Thüringen, Beieren en de Lüneburger Heide geëvacueerd vanwege een mogelijke bijltjesdag. Er kwamen ongeveer 3.500 NSB-gezinnen, -leden en andere pro-Duitse Nederlanders en collaborateurs in een deel van het doorgangskamp Westerbork terecht voor opvang. Een groot deel van deze politieke delinquenten en NSB-gezinnen werd na 1945 tot 1948 opnieuw in kamp Westerbork gevangengezet.
Bevrijding.
Op 12 april 1945 bevrijdden de Canadezen 876 Joodse gevangenen in kamp Westerbork. Van hen hadden 500 de laatste trein zien vertrekken, de rest was in de laatste oorlogsmaanden opgepakt. Squadron B en C lagen bij het Oranjekanaal en trokken die ochtend naar Spier waar zij Franse paratroepers ontmoetten, die in de nacht van 7 op 8 april waren gedropt tijdens de operatie Amherst. In de middag van 11 april vluchtten de Duitsers. Gemmeker droeg bij zijn vertrek het commando over aan de eerste dienstleider Kurt Schlesinger. Op zijn beurt droeg hij het commando over aan Aad van As, die als enige niet-Jood en niet-nazi jarenlang in het kamp werkte. Deze overdrachten vonden plaats door het overhandigen van een klein pistool. Van As vroeg het hoofd van de buitendienst Zielke de Canadezen tegemoet te gaan, wat deze deed. Hij overhandigde de Canadezen de gegevens over het kamp. Hoewel het kamp nu was bevrijd, moesten sommige Joden er nog weken blijven voordat zij Westerbork mochten verlaten.
Bij de bevrijding renden de Joodse gevangenen de Canadezen tegemoet. De Canadezen deelden sigaretten en chocolade uit, maar daarna moesten de bewoners terug naar het kamp en daar tot nader order blijven, omdat de omgeving van het kamp nog te gevaarlijk was en gecompromitteerde personen in het kamp, die met de Duitsers hadden samengewerkt, eerst moesten worden opgepakt en verhoord. De Royal Hamilton Infanterie nam het gezag over en de wachttorens werden bemand met mensen van de Nederlandse Binnenlandse Strijdkrachten, die onder gezag van prins-gemaal Bernhard van Lippe-Biesterfeld stonden. De Canadezen trokken de volgende dag verder richting Assen.
Gebruik van Westerbork na de oorlog.
Interneringskamp voor NSB'ers.
Na de bevrijding is het kamp van 17 april 1945 tot 1 januari 1949 door de Nederlandse overheid gebruikt voor het in afwachting van hun proces gevangen houden van NSB'ers en andere collaborateurs en politieke delinquenten. In met name de eerste periode dat het interneringskamp bestond, kwamen tientallen gevangenen om het leven door epidemieën, systematische ondervoeding en mishandeling. Deze doden onder de politieke gevangenen (NSB'ers en Nederlandse vrijwilligers van de Waffen-SS en SD) werden in een nabijgelegen bos in een massagraf bijgezet door de Nederlandse bewakers.
Woonoord Schattenberg.
Daarna werd het korte tijd een militair kampement van 1 december 1948 tot september 1949. Van 4 juli 1950 tot maart 1951 was het een repatriëringskamp voor Indische Nederlanders. In 1951 werd het kamp ten slotte ingericht als woonoord Schattenberg voor gedemobiliseerde KNIL-militairen van Zuid-Molukse afkomst, en hun gezinnen. In de tweede helft van de jaren zestig zijn enkele barakken van kamp Westerbork verkocht, veelal aan boeren die de oude barakken op hun eigen erf weer opbouwden en in gebruik namen als stal of opslagschuur.
Radiotelescoop en natuurgebied.
Op het terrein werden in 1968 vijf van de in totaal veertien schotels van de Westerbork Synthese Radio Telescoop geplaatst. De restanten van het kamp werden vervolgens ontruimd en afgebroken om storingen aan het ruimteonderzoek te voorkomen. In 1971 vertrokken onder protest de vijf laatste gezinnen uit hun woonbarakken. Vanwege de radiotelescopen werd gemotoriseerd verkeer en bewoning in de buurt van het voormalig kampterrein verboden. Bezoekers voor Kamp Westerbork die het kampterrein per auto willen bezoeken, kunnen deze parkeren bij het Herinneringscentrum en gebruikmaken van een pendelbus naar het kampterrein. De eigenaar Staatsbosbeheer betrok het overige deel van het terrein bij boswachterij Hooghalen. Naast een kleine maquette en het Nationaal Monument Westerbork was er begin jaren tachtig niets meer wat herinnerde aan het kamp en was het terrein door het verbod op gemotoriseerd verkeer voor nabestaanden in de praktijk niet toegankelijk.
De radiotelescopen op het voormalige kampterrein maken dat bezoekers hun mobiele telefoons uit moeten zetten, omdat die storingen kunnen veroorzaken in de werking ervan. Hiervoor wordt gewaarschuwd met borden die in de nabije omgeving van het kampterrein zijn geplaatst. Ook in de bus die de bezoekers naar het kampterrein brengt, wordt hiervoor gewaarschuwd.
Plaats van herinnering.
De situatie veranderde toen in 1983 aan de toegangsweg naar het kamp Herinneringscentrum Kamp Westerbork geopend werd. Vanuit dit centrum is in de loop der jaren gewerkt om het kampterrein weer gedeeltelijk zichtbaar te maken.
Huidige situatie.
Het voormalige kampterrein is nu een vrij toegankelijk grasland in eigendom van Staatsbosbeheer. De voormalige gebouwen zijn gemarkeerd door verhoogde taluds die met gras begroeid zijn.
Behalve de commandantswoning en de aardappelkelder, beide onderdeel van het rijksmonumentencomplex, en barak 56 bevinden zich op en in de onmiddellijke omgeving van het kampterrein geen originele gebouwen meer. Een maquette ligt verzonken onder een afdak langs de voormalige hoofdweg. Een aantal gedeeltelijke reconstructies in beton geven een indruk van hoe de barakken eruit hebben gezien. Geluidszuilen zijn geplaatst, waaruit dagboekfragmenten en verhalen voorgelezen worden om het verleden een stem te geven. Sinds 2014 is het terrein Europees erfgoed.
Drie kilometer verderop langs de weg richting Hooghalen is het Herinneringscentrum Kamp Westerbork gevestigd. Het herinneringscentrum zet zich in om barakken, die vaak slechts gedeeltelijk behouden zijn gebleven, weer terug te halen en terug te plaatsen op het kampterrein. Een van deze barakken, barak 64, die veertig jaar bij Veendam had gestaan, ging vlak voor een dergelijke verplaatsing door brandstichting verloren. Enkele resten van deze barak hebben een plek gekregen in de permanente tentoonstelling van het Herinneringscentrum Kamp Westerbork. De naastliggende barak 56 is later wel herplaatst.
Monumenten.
Op het terrein staat het Nationaal Monument Westerbork op de plek waar de spoorbaan eindigde. Een halve kilometer ten zuiden van de hoofdingang van kamp Westerbork bevond zich het kampcrematorium en tegenwoordig het verzetsgraf, waar onder meer verzetsstrijders zijn vermoord. Honderd meter voor de ingang van het kamp verwijzen de Tekens van Westerbork naar de bestemmingen waar de gevangenen heen gebracht zijn en vermelden hun aantallen. Midden op het terrein, op de toenmalige appelplaats, is het monument de 102.000 stenen geplaatst. De gesproken namen is een monument waarbij vanuit een gerestaureerde wagon dagelijks de namen worden voorgelezen van degenen die op transport zijn gesteld.
Op het terrein ligt ook de "Jerusalem Stone" ter nagedachtenis aan de slachtoffers van de naziterreur en kamp Westerbork. Deze steen komt uit de heuvels bij Jeruzalem en is een geschenk van de staat Israël. Hij werd op 3 maart 1993 onthuld door de Israëlische president Chaim Herzog, in aanwezigheid van koningin Beatrix. Zulke stenen zijn ook in Auschwitz en in Bergen-Belsen geplaatst. De steen draagt de Bijbeltekst '…en mijn smart staat mij bestendig voor ogen' (Psalm 38:18).
Sinds 2012 bestaat het Westerborkpad. Deze wandelroute in het spoor van de Jodenvervolging in Nederland loopt van de Hollandsche Schouwburg in Amsterdam naar de ingang van het voormalige kamp langs diverse monumenten en historische plekken.
Fotoalbum.
In 2023 werd door een kringloopwinkel in Dokkum bij een ontruiming een fotoalbum gevonden met foto’s van Kamp Westerbork in aanbouw. Er zijn foto’s gevonden met daarop het ziekenhuis, de barakken en een synagoge. Vergelijkbare foto’s van dit kaliber zijn er nauwelijks.

</doc>
<doc id="32105" url="https://nl.wikipedia.org/wiki?curid=32105" title="Gemenebest (algemeen)">
Gemenebest (algemeen)



</doc>
<doc id="32106" url="https://nl.wikipedia.org/wiki?curid=32106" title="Ereprijs">
Ereprijs

Ereprijs ("Veronica") is een groot geslacht van planten. In Nederland zijn er 23 wilde soorten bekend. Daarnaast zijn er ook nog een aantal soorten in cultuur. Er zijn overblijvende kruiden, maar er zijn ook soorten die eenjarig zijn. Wereldwijd zijn meer dan 500 soorten bekend.
Bij veel soorten staan de bloemen in trossen. Daarnaast zijn er soorten waarbij de bloemen afzonderlijk in de bladoksels staan.
De bloembouw heeft bij de verschillende ereprijssoorten veel overeenkomsten: de bloemkroon heeft een korte kroonbuis en een zoom, die vrijwel vlak is en uit vier kroonslippen bestaat, waarvan de onderste de kleinste is terwijl de drie andere ongeveer even groot zijn. De bloemkleur is meestal blauw, vaak met een witachtige zweem, maar daarnaast zijn er ook een aantal witbloemige soorten. Er zijn twee meeldraden aanwezig. De bloemkroon valt na de bloei af, waarna de kelkbladen achterblijven en tegen de vrucht aan gaan liggen. De vorm van de vrucht en de kelkbladen zijn vaak kenmerkend bij de determinatie van de soort.
Ereprijs werden langere tijd tot de helmkruidfamilie ("Scrophulariaceae") gerekend, maar moleculair onderzoek heeft de helmkruidfamilie sterk beperkt in aantal geslachten. Ereprijs wordt thans gerekend tot de weegbreefamilie ("Plantaginaceae").

</doc>
<doc id="32112" url="https://nl.wikipedia.org/wiki?curid=32112" title="Loenen aan de Vecht">
Loenen aan de Vecht

Loenen aan de Vecht is een dorp in de gemeente Stichtse Vecht, in de Vechtstreek in de Nederlandse provincie Utrecht. Het dorp ligt aan de rivier de Vecht en het Amsterdam-Rijnkanaal. Ten oosten van Loenen liggen de Loosdrechtse Plassen.
Het dorp, inclusief de buurtschappen Kerklaan, Oud Over en Mijnden, heeft inwoners (). Het dorp was de hoofdplaats van de voormalige gemeente Loenen.
Naam.
De naam Loenen stamt af van de oude benaming Lona. Deze naam is terug te vinden op een oude schenkingsakte van 21 april 953.
De naam Lona is afgeleid van het Germaanse "Lo" (lucus) wat "bos" betekent, met de toevoeging "na", zoals ook voorkomt in Haltna (Houten) en Marsna (Maarssen). Het woordje lo kennen we in diezelfde betekenis in Venlo, Lopik, Het Loo en andere topografische namen. In de loop van de tijd werd Lona verbasterd tot Loenen.
Een alternatieve verklaring is dat de naam betrekking heeft op een oude naam voor de Vecht, mogelijk terug te voeren op de Indo-Europese wortel leu/lu, wat "modder" betekent.
Geschiedenis.
IJzertijd.
Een oorzaak waardoor archeologen weinig vinden langs de Vecht is de baksteen- en dakpannenindustrie die in later tijden dikke lagen klei afgeticheld heeft. Daardoor zijn waarschijnlijk veel voorwerpen verloren gegaan.
Middeleeuwen.
De eerste vermelding van Loenen in de geschreven geschiedenis dateert uit het jaar 953. In een oorkonde uit dat jaar schenkt koning Otto I aan de St.-Maartenskerk te Utrecht landerijen, gelegen te Loenen aan de Vecht, die voorheen een zekere graaf Hatto hadden toebehoord: "terram, quam Hatto comes in Lona habuit".
De neef van Gijsbrecht IV van Amstel, Gerard van Velsen, vluchtte na de moord op graaf Floris V van Holland naar kasteel Kronenburg in het Stichtse Loenen. Hij werd echter achtervolgd en vermoord. Kasteel Kronenburg en een deel van Loenen en omgeving werden toen bij het graafschap Holland ingelijfd; dit gedeelte van Loenen, het Gerecht Cronenburgh, is tot 1819 (dus ruim vijf eeuwen) bij Holland gebleven, en daarna weer met het sticht Utrecht herenigd.
De Nieuwe Tijd.
In 1426 bleef een strijd om het bisschopsambt in Utrecht ook voor Loenen niet zonder gevolgen. Bij de Vecht vond een veldslag plaats, waarbij minstens 17 doden vielen.
In 1578 werd in Loenen als een van de eerste plaatsen langs de Vecht de kerk overgenomen door de protestanten: de Reformatie.
In het rampjaar 1672 werd het kasteel Kronenburg door de Fransen verwoest. De restanten werden verbouwd tot buitenplaats. Zoals zovele buitenplaatsen raakte het huis in de 19de eeuw in verval. Het werd in 1837 gesloopt.
Nieuwste tijd.
In de Gouden Eeuw lieten veel rijke Amsterdammers een buitenplaats langs de Vecht bouwen. Ze verruilden de stad voor een landelijke omgeving. Om de buitenhuizen lieten zij tuinen en parken aanleggen. Op de buitenplaatsen werd vaak ook een koetshuis, oranjerie of theekoepel gebouwd.
In 1930 woonden er 1364 personen in Loenen aan de Vecht, in 1937 waren dat er 1417 en in 1940 telde Loenen 1402 inwoners.
Eigen tijd.
Het einde van de Tweede Wereldoorlog werd in Loenen aan de Vecht gekenmerkt door twee ingrijpende gebeurtenissen. De Duitse bezetter eiste in het voorjaar van 1945 dat de ophaalbrug tussen Loenen en Oud-Over werd afgebroken. Pas vele jaren later is deze brug, nu breder dan voor de oorlog, herbouwd. De tweede ingrijpende gebeurtenis betreft de dorpskerk. Op 11 juni 1945 brandden het middenschip en de kruisbeuken volledig uit. Deze brand had verder geen verband met oorlogshandelingen. Het herstel van deze kerk heeft jaren geduurd.
In de jaren 50 is het oude dorp Loenen uitgebreid met het nieuwbouwplan Rijzicht: de Koningin Wilhelminaweg, Koningin Julianaweg, Prinses Margrietlaan, Prinses Irenelaan en de Prinses Beatrixweg. In de jaren 80 volgde het plan Hoefijzer met alle daarbinnen liggende 'hofjes'.
In 2010 is de eerste fase van de nieuwbouwwijk Cronenburgh opgeleverd. In totaal zullen tot 2014 ruim 200 woningen worden gebouwd, waarin circa 700 nieuwe inwoners verwacht worden.
Economie.
Het huidige dorp Loenen kan gekenmerkt worden als een forensendorp. Veel van de inwoners werken in nabijgelegen steden als Hilversum, Utrecht en Amsterdam.
Loenen aan de Vecht huisvest 391 bedrijven met 866 banen. Het dorp kent een opvallend hoog aantal eenmansbedrijven; 10% van de inwoners is ingeschreven als zzp'er (zelfstandige zonder personeel). Het percentage inwoners met een uitkering is in Loenen a/d Vecht 1,1%.
Verkeer en vervoer.
Loenen ligt in de driehoek Hilversum, Utrecht, Amsterdam, centraal in Nederland. Het dorp is goed bereikbaar met auto en bus. De trein kan vanaf station Breukelen worden gebruikt.
Binnen afzienbare tijd is met de auto de A2 bereikbaar via een oprit bij Vinkeveen voor een snelle noord-zuidverbinding. Voor de west-oostverbinding zorgt de N201 aan de noordzijde van het dorp. De N402 ligt sinds 2014 met een randweg langs het dorp, de voormalige weg door het dorp is nu een 30km-zone.
In het dorp rijden bussen van Syntus Utrecht:
In de buurtschap Kerklaan, een kilometer buiten Loenen, is een busstation voor het overstappen tussen de bussen Amsterdam - Utrecht, Mijdrecht - Hilversum en Weesp - Vreeland.
De Vecht was in het verleden een belangrijke vaarroute als deel van de Keulse Vaart. Later werd het Merwedekanaal aangelegd, de voorloper van het Amsterdam-Rijnkanaal. De Vecht is nu alleen nog in gebruik voor recreatievaart.
Bezienswaardigheden en rijksmonumenten.
De dorpskern van Loenen is vanwege de goed behouden gebleven historische bouwwijze sinds 1966 een beschermd dorpsgezicht. Het middelpunt van dit beschermd dorpsgezicht is de 600 meter lange dorpsstraat die parallel aan de rivier de Vecht loopt, met de daaraan gelegen monumentale panden en de dominerende kerk waarvan het oudste gedeelte van vóór 1300 dateert.
De plaats Loenen aan de Vecht telt 144 inschrijvingen in het rijksmonumentenregister. Zie Lijst van rijksmonumenten in Loenen aan de Vecht voor een overzicht.
Bezienswaardigheden in het dorp zijn:
Kastelen en buitenplaatsen.
Beide kastelen die in Loenen aan de Vecht gestaan hebben, zowel Kasteel Kronenburg als Huis te Velde zijn verdwenen uit het dorpsgezicht.
Loenen aan de Vecht is bekend door de vele buitenplaatsen langs de rivier de Vecht, met hun karakteristieke oriëntatie op de rivier. Deze buitenplaatsen werden in de 17de en 18de eeuw door rijke Amsterdamse kooplieden langs de Vecht aangelegd, waar zij de zomers doorbrachten. Langs de rivier de Vecht staan nog verschillende buitenplaatsen binnen de grenzen van het dorp:
Voorzieningen.
Er zijn een winkelcentrum en losse winkels rondom de Rijksstraatweg.
Het dorp kent veel horeca, vooral restaurants. Er is een bibliotheek, kinderopvang, sportterrein "De Heul", woon-zorgcomplex 't Kampje, een huisartsenpost en drie basisscholen: OBS Graaf Floris, Daltonbasisschool Podium (voorheen 't Fundament) en RKS Sint-Ludgerus.
In cultureel centrum 't Web is een ontmoetingscentrum voor een aantal verenigingen en clubs uit Loenen en omgeving. Daarnaast is het 't Web een gelegenheid voor bruiloften, recepties, jubilea, condoleances, vergaderingen en feestavonden.
Sport en recreatie.
Loenen aan de Vecht is gelegen aan het Floris V-pad (LAW 1-3), een langeafstandswandelpad dat over een lengte van 244,5 kilometer loopt van Amsterdam naar Bergen op Zoom. De route is in beide richtingen met wit-rode tekens gemarkeerd en in een gidsje beschreven. Bij Loenen loopt de route direct langs de Vecht over het voormalige jaagpad.
Loenen ligt ook aan het Waterliniepad (SP 18). Het Waterliniepad is een Streekpad met een lengte van 145 kilometer van Weesp naar Werkendam.
In Loenen zijn verschillende sport- en recreatieverenigingen actief:
Waterrecreatie.
Op de rivier de Vecht en daar langs, evenals in het monumentale en historische dorp is sprake van kleinschalige recreatie en toerisme (pleziervaart, kanoën, fietsen, wandelen). Het dorp Loenen heeft aanlegplaatsen voor pleziervaart langs de Vecht. In de zomer heerst er op het water en op het land een toeristische drukte. Ook is er een ruim aanbod van georganiseerde varende gezelligheid. Diverse rederijen bieden vaartochten over de Vecht aan met complete culinaire verzorging.
Als het 's winters koud genoeg is, wordt er op de omringende plassen en heel soms op de Vecht geschaatst.
Evenementen.
Elke vrijdag na Hemelvaart is er een jaarmarkt. Koningsdag en Bevrijdingsdag worden uitgebreid gevierd met een feestweek.
De wekelijkse markt vindt elke dinsdag plaats van 9:00 tot 13:00 uur op de Spinnerie tegenover Dorpshuis 't Web.
Restaurants.
Loenen heeft twee restaurants met een Michelinster: Tante Koosje en 't Amsterdammertje.

</doc>
<doc id="32114" url="https://nl.wikipedia.org/wiki?curid=32114" title="Ewoud">
Ewoud



</doc>
<doc id="32115" url="https://nl.wikipedia.org/wiki?curid=32115" title="Anaeroob">
Anaeroob

Anaeroob betekent 'zonder lucht plaatsvindend of kunnen leven', waarbij met "lucht" zuurstof bedoeld wordt. Anaerobe organismen gebruiken geen zuurstof om energie op te wekken en kunnen zelfs worden gedood door zuurstof. Anaerobe organismen gebruiken gisting of anaerobe dissimilatie. De tegenhanger is aeroob.
Er zijn verschillende graden: 
Gewone gist is facultatief anaeroob. Veel rottingsbacteriën zijn anaeroob. Sommige anaerobe organismen zijn erg nuttig, bijvoorbeeld de boterzuurbacterie.
Anaerobe archaea worden gebruikt in actief slib in rioolwaterzuiveringsinstallaties. Met water zetten archaea opgeloste organische stoffen om in koolstofdioxide en methaan (biogas).

</doc>
<doc id="32116" url="https://nl.wikipedia.org/wiki?curid=32116" title="Colossus van Rhodos">
Colossus van Rhodos



</doc>
<doc id="32118" url="https://nl.wikipedia.org/wiki?curid=32118" title="Nederlands Instituut voor Marketing">
Nederlands Instituut voor Marketing

NIMA (Nederlands Instituut voor Marketing) is een Nederlandse vereniging van marketeers. NIMA heeft als doelstelling het stimuleren, ontwikkelen en professionaliseren van personen werkzaam in het marketingvakgebied. NIMA is de grondlegger van marketing in Nederland sinds 1966 door bedrijven, organisaties en het onderwijs op het marketinggebied te verenigen.
De twee belangrijkste taken zijn de organisatie van activiteiten en het afnemen van marketing-examens. Voor de activiteiten is de vereniging opgesplitst in "Regio's" en "Groeperingen".
De examinering van marketeers is verdeeld in vakgebieden. Het NIMA Diploma is in Nederland een standaarddiploma dat vaak gevraagd wordt voor bepaalde marketingfuncties.
In tegenstelling tot wat weleens gedacht wordt is NIMA geen opleider. NIMA "stimuleert, ontwikkelt en professionaliseert marketeers werkzaam in het marketingvakgebied". Enerzijds doet de vereniging dit in haar rol als marketingplatform, anderzijds doet zij dit door het afnemen van examens op het gebied van marketing, sales, communicatie en marktonderzoek.
NIMA is lid van de European Marketing Confederation (EMC) in Brussel. 

</doc>
<doc id="32122" url="https://nl.wikipedia.org/wiki?curid=32122" title="Zuidland">
Zuidland

Zuidland, in streekdialect "Sland", is een dorp op het eiland Voorne-Putten, in de gemeente Nissewaard in de Nederlandse provincie Zuid-Holland.
Zuidland telde per inwoners; het aantal woningen bedroeg op 1 juli 2011 2237.
Geschiedenis.
In documenten werd aan het einde van 13e eeuw over het latere Zuidland gesproken als de 'Heerlickheit Westenrijck'. In de middeleeuwen lag er een dorp dat Blinc- of Blenkvliet, maar ook Couwenhoven werd genoemd. Er was in die tijd sprake van het bouwen van boerderijen en het pachten van land. Zuidland had een haven en aan rivier Bernisse wordt in 1368 't Schippershuus gebouwd. Zuytlant kreeg tolrechten en stapelmarktrechten en profiteerde zo de eeuwen daarna mee van het succes van de steden Geervliet en Brielle. Zuytlant bleef echter bescheiden van omvang en ontving nooit stadsrechten.
Zuidland was tot 1980 een zelfstandige gemeente. In dat jaar vormde het met de plaatsen Abbenbroek, Geervliet, Oudenhoorn, Simonshaven, Biert en Heenvliet de gemeente Bernisse. In 2015 ging die gemeente op haar beurt met Spijkenisse op in de gemeente Nissewaard. 
Openbaar vervoer.
Zuidland was tot in 1966 opgenomen in het tramnetwerk van de RTM op Voorne-Putten. In Zuidland bevond zich een station. De straatnaam "Het Perron" verwijst nog naar deze halte, waarvan de plek van het stationnetje nog gedeeltelijk zichtbaar is. De lijn werd opgeheven vanwege de opkomst van het busvervoer en autoverkeer. 
Buslijn 106 verzorgt een frequente verbinding met Hellevoetsluis en Spijkenisse.
Bezienswaardigheden.
Het schip en het koor van de hervormde kerk, die gerestaureerd werden in 1919, dateren uit het begin van de 16e eeuw, de toren uit de tweede helft van de 15e eeuw.
De Arend is een stenen stellingkorenmolen uit 1844. De molen is maalvaardig en wekelijks geopend voor bezoekers.
Monumenten.
Een deel van Zuidland is een beschermd dorpsgezicht. 
Zie ook:

</doc>
<doc id="32126" url="https://nl.wikipedia.org/wiki?curid=32126" title="Netwerk Gebruikersgroep Nederland">
Netwerk Gebruikersgroep Nederland

De Netwerk Gebruikersgroep Nederland (NGN) was tot 2014 een vereniging voor IT-professionals en systeembeheerders. Per 1 januari 2014 fuseerde het met het Nederlands Genootschap voor Informatica tot Ngi-NGN. Deze vereniging ging vervolgens op 1 januari 2017 een fusie aan met de Koninklijke Nederlandse Vereniging van Informatieprofessionals, onder welke naam de gefuseerde vereniging doorging.
De NGN - "hét platform voor de ICT-professional" - bracht sinds 1989 IT- en netwerkprofessionals met elkaar in contact. De NGN was een onafhankelijk en onpartijdig platform waar 3.000 individuele leden kennis opdeden en ervaringen met elkaar uitwisselden.
De NGN bood haar leden onder meer de volgende diensten:

</doc>
<doc id="32131" url="https://nl.wikipedia.org/wiki?curid=32131" title="Annelie">
Annelie



</doc>
<doc id="32132" url="https://nl.wikipedia.org/wiki?curid=32132" title="Geowetenschappen">
Geowetenschappen



</doc>
<doc id="32133" url="https://nl.wikipedia.org/wiki?curid=32133" title="Anja">
Anja

Personen met de voornaam Anja:

</doc>
<doc id="32134" url="https://nl.wikipedia.org/wiki?curid=32134" title="Annie">
Annie



</doc>
<doc id="32135" url="https://nl.wikipedia.org/wiki?curid=32135" title="Antje">
Antje



</doc>
<doc id="32136" url="https://nl.wikipedia.org/wiki?curid=32136" title="Annelies">
Annelies



</doc>
<doc id="32137" url="https://nl.wikipedia.org/wiki?curid=32137" title="Annechien">
Annechien



</doc>
<doc id="32139" url="https://nl.wikipedia.org/wiki?curid=32139" title="Annerie">
Annerie



</doc>
<doc id="32140" url="https://nl.wikipedia.org/wiki?curid=32140" title="Anne-Wil">
Anne-Wil



</doc>
<doc id="32141" url="https://nl.wikipedia.org/wiki?curid=32141" title="Anne-Sophie">
Anne-Sophie



</doc>
<doc id="32142" url="https://nl.wikipedia.org/wiki?curid=32142" title="Annebeth">
Annebeth



</doc>
<doc id="32143" url="https://nl.wikipedia.org/wiki?curid=32143" title="Schimmert">
Schimmert

Schimmert (Limburgs: "Sjömmert") is een van de hoogst gelegen (kerk)dorpen van Nederland. Het ligt op een plateau (het Centraal Plateau, ofwel het Plateau van Schimmert) aan de rand van het Heuvelland (Zuid-Limburg). Het wordt gekenmerkt door een rijk verenigingsleven.
Schimmert maakt deel uit van de gemeente Beekdaelen, en tot 31 december 2018 van de gemeente Nuth, gelegen in de provincie Limburg. De belangrijkste weg is de Hoofdstraat, waaraan de kerk is gelegen. Schimmert heeft 3.171 (2023) inwoners en maakte tussen 1982 en 2019 deel uit van de gemeente Nuth. 
Bij Schimmert worden vijf gehuchten gerekend:
Legende.
De naam Schimmert zou volgens een oude legende afkomstig zijn van Karel de Grote, die tijdens een trektocht zou zijn verdwaald. Plots zag hij een licht schijnen (Schinnen) en een licht schimmeren (Schimmert). Als dank voor het weer terugvinden van zijn geplande route liet Karel de Grote op de plaatsen waar hij beide lichtschijnselen waarnam een kapel bouwen.
Geschiedenis.
Schimmert is een driesdorp, dat voor het eerst werd vermeld in 847. Op het noordelijk deel van het dorp, Bies genaamd, kwamen zes wegen bij elkaar (Mareweg, Hoofdstraat, Op de Bies, Langstraat, Vauwerhofweg en Rozemarijnstraat) waaraan bebouwing had plaatsgevonden. In de 2e helft van de 20e eeuw kwam daar nog enige lintbebouwing bij.
De Montfortanen en de Dochters der Wijsheid (de vrouwelijke tak van de Monfortanen) kwamen in 1881 naar Schimmert en in 1884 werd een door hen geleid seminarie geopend dat tot 1973 functioneerde. De gebouwen werden in 2003 gesloopt. De paters Monfortanen wonen in een klooster achter de Kerk.
Bezienswaardigheden.
Ook zijn er in Schimmert tal van kapelletjes, te weten de
Enkele belangrijke boerderijen zijn:
Voorzieningen.
In Schimmert bevinden zich verschillende voorzieningen waaronder diverse winkels, een supermarkt, cafés, restaurants, huisartsenpost, speeltuin en een sportcomplex met voetbalvelden en tennisbanen. Sinds 2009 beschikt Schimmert over 'BredeSchool Schimortera' waarin de basisschool, bibliotheek, Jong Nederland, buitenschoolse opvang en peuterspeelzaal gevestigd zijn. Naast dit gebouw ligt ook de sporthal 'Meester Bouwens zaal'. Sinds 2017 beschikt Schimmert over een nieuw multifunctioneel gemeenschapshuis welke gelegen is aan het eveneens vernieuwde Oranjeplein.
Natuur en landschap.
Schimmert is gelegen op het Centraal Plateau op een hoogte van ongeveer 130 meter. Dit is een landbouwgebied doorsneden door een aantal oude wegen en paden. Ten zuiden van Schimmert, voornamelijk in de gemeente Valkenburg aan de Geul, ligt het Ravensbosch, een hellingbos en natuurgebied.
Verenigingsleven.
Schimmert wordt gekenmerkt door een rijk verenigingsleven. De grotere verenigingen in Schimmert zijn:
Door het jaar heen vinden verder diverse evenementen in het dorp plaats.
Bedrijventerrein de Steeg.
Het bedrijventerrein de Steeg is een kleinschalig, lokaal bedrijventerrein. Op het terrein zijn 16 bedrijfswoningen en 46 bedrijven gevestigd. Begin 2012 is het bedrijventerrein geherstructureerd, waarbij de riolering werd vernieuwd en de bluswatervoorziening en het parkeren werden verbeterd.
Openbaar vervoer.
Schimmert heeft geen treinstation, maar heeft per bus wel (indirecte) aansluiting op grotere en kleinere treinstations in de omgeving, te weten: Heerlen Station, Meerssen Station en Valkenburg Station.

</doc>
<doc id="32144" url="https://nl.wikipedia.org/wiki?curid=32144" title="Annamaria">
Annamaria



</doc>
<doc id="32145" url="https://nl.wikipedia.org/wiki?curid=32145" title="Compilatie (informatica)">
Compilatie (informatica)



</doc>
<doc id="32146" url="https://nl.wikipedia.org/wiki?curid=32146" title="Computerprogrammeur">
Computerprogrammeur



</doc>
<doc id="32147" url="https://nl.wikipedia.org/wiki?curid=32147" title="QBasic">
QBasic

QBasic (een acroniem voor "Quick Beginner's All-purpose Symbolic Instruction Code") is een variant van de programmeertaal Basic die gemaakt is door Paul Allen. De eerste variant hiervan van Microsoft was GW-BASIC, maar QBasic werd later populairder.
Het programma QBasic bestaat zowel als interpreter als compiler. De interpreter is de meest bekende, omdat deze gratis was meegeleverd bij nieuwere MS-DOS-distributies en Windows 95. De compiler is minder bekend en werd geleverd onder de naam QuickBASIC. Echt snel is het uitvoerbare bestand na compilatie niet, maar nog altijd een stuk sneller dan wanneer uitgevoerd vanuit QBasic. Dit in tegenstelling tot programma's die gemaakt zijn met C en Pascal.
Het interpreter-programma QBasic is minder uitgebreid dan zijn grote broertje QuickBASIC. Dat staat ook meer geavanceerdere functies toe (met name op het gebied van directe geheugenmanipulatie en het gebruik van softwarebibliotheken).
QBasic werd standaard meegeleverd met twee programmeervoorbeelden in de vorm van de spellen Nibbles (een variant op Snake) en Gorillas.

</doc>
<doc id="32148" url="https://nl.wikipedia.org/wiki?curid=32148" title="Compileren">
Compileren



</doc>
<doc id="32151" url="https://nl.wikipedia.org/wiki?curid=32151" title="Elsbeth">
Elsbeth



</doc>
<doc id="32152" url="https://nl.wikipedia.org/wiki?curid=32152" title="Elspet">
Elspet



</doc>
<doc id="32153" url="https://nl.wikipedia.org/wiki?curid=32153" title="Liesbeth">
Liesbeth



</doc>
<doc id="32154" url="https://nl.wikipedia.org/wiki?curid=32154" title="Lijst van provincies van Turkije">
Lijst van provincies van Turkije

Dit is een lijst van provincies van Turkije.
De bevolkingstatistieken zijn volgens de laatste volkstelling in 2000. De volgordecijfers staan geregistreerd op de nummerborden van gemotoriseerde voertuigen.

</doc>
<doc id="32156" url="https://nl.wikipedia.org/wiki?curid=32156" title="Aleksej Sjirov">
Aleksej Sjirov

Aleksej Sjirov (Lets: "Aleksejs Širovs"; Riga, 4 juli 1972) is een Spaans schaker van Letse afkomst, met FIDE-rating 2662 in 2021.
In 1990 werd hij grootmeester FIDE (GM). In 1990 miste hij nipt het kandidatentoernooi. In 1998 speelde hij in Cazorla een match tegen Vladimir Kramnik. De winnaar van die match zou om de wereldtitel mogen spelen met wereldkampioen Garri Kasparov. Tegen de verwachtingen in won Sjirov met 5,5-3,5, maar de match tegen Kasparov vond om financiële redenen geen doorgang.
Sjirov staat bekend om zijn aanvallende stijl die overeenkomsten vertoont met landgenoot en oud-wereldkampioen Michail Tal.

</doc>
<doc id="32157" url="https://nl.wikipedia.org/wiki?curid=32157" title="Albertkanaal">
Albertkanaal

Het Albertkanaal (Frans: "Canal Albert") is een kanaal in België dat sinds 1939 Luik verbindt met Antwerpen via steden zoals Genk, Hasselt, Geel en Herentals, en de Maas met de Schelde. In Vlaanderen beheert De Vlaamse Waterweg nv het kanaal, in Wallonië de Service public de Wallonie (SPW). Het kanaal ontleent zijn naam aan koning Albert I en loopt door drie provincies, namelijk Luik, Limburg en Antwerpen.
Het kanaal heeft in Vlaanderen een belangrijke rol voor de binnenscheepvaart én drinkwaterproductie.
Algemeen.
Het Albertkanaal begint aan de Haven van Luik, met op de linkeroever de Luikse voorstad Herstal en op de rechteroever het eilandje Monsin. Tot Ternaaien loopt het Albertkanaal parallel aan de Maas. Daar wendt het zich naar het westen, om Maastricht te omzeilen. Hierdoor moest het kanaal het Plateau van Caestert (Doorsteek van Caestert) en de Cannerberg doorsnijden. Ook het Kempens Plateau moest doorkruist worden (Briegden-Berenbroek). Op dit gedeelte ligt trouwens de waterscheidingslijn tussen de rivierbekkens van Maas en Schelde (Eigenbilzen). Het kanaal blijft op de westzijde van het Kempens Plateau, alvorens 30 m te dalen naar Hasselt. Daar komt het in vlak terrein en loopt het, in rechte lijnen en met een langzame afdaling, verder naar de Schelde.
Het Albertkanaal dient verschillende doelen:
Geschiedenis.
Planning.
In 1920 besloot de Belgische regering verschillende kanaalprojecten te realiseren, waaronder een nieuwe waterweg tussen Luik en Antwerpen via:
Jules Van Caenegem verdedigde op 17 juni 1921 in de Kamer een alternatieve verbinding, die niet vlak langs de Kempense mijnzetels liep, maar wel andere voordelen bood: ze was korter, telde minder sluizen, werd zonder pompen gevoed en bleef veilig buiten de concessiezones. Desondanks begon men in 1923 het Kolenafvoerkanaal te graven, waardoor "'t Kanaalke" bij Zollikken (Zolder) ontstond. De werken werden al snel stilgelegd. De Commissie-Bouckaert moest alle plannen vergelijken.
In 1926 had deze commissie haar advies klaar, waarin het plan van Amédée Fontaine de voorkeur genoot. Belangrijke uitgangspunten voor Van Caenegems plannen waren behouden, maar de kosten waren lager dankzij het hergebruik van bestaande kanalen (Kanaal Luik-Maastricht, Aftakkingskanaal naar Hasselt, Kempische Vaart) en het mijden van het Haspengouws Plateau. Nieuwe kanaalstukken waren Coronmeuse-Herstal, Ternaaien-Hasselt en Kwaadmechelen-Grobbendonk.
Aanleg.
Het kanaal werd met handkracht, kranen en graafmachines gegraven tussen 1930 en 1939. Tijdens de viering van het 100-jarige bestaan van België gaf koning Albert I op 31 mei 1930 symbolisch de eerste spadesteek voor het kanaal dat zijn naam zou dragen. Het Duitse bouwbedrijf Hochtief stond tussen 1930 en 1934 voor de aanleg in, maar het waren Belgische bedrijven die de werkzaamheden aan het kanaal voltooiden in 1939.
Het kanaal was aangepast aan de grootste binnenschepen van die tijd, dankzij een tonnenmaat van 2.000 en een breedte van 50 m. Koning Leopold III en koningin Elisabeth openden het kanaal op 30 juli 1939 tijdens het "Saison Internationale de l'Eau" te Luik. Hierbij werd het standbeeld van de overleden Albert I onthuld, dat de ingang van het kanaal beheerst.
De festiviteiten moesten maanden duren, maar werden in september vroegtijdig afgebroken vanwege het uitbreken van de Tweede Wereldoorlog. Het kanaal was een belangrijke verdedigingslinie voor het Belgische leger om niet alleen België, maar ook Noord-Frankrijk onder controle te houden. Om de Duitse invasie te stuiten werden vrijwel alle bruggen over het Albertkanaal opgeblazen. De inname van fort Eben-Emael op 11 mei 1940 en het daaropvolgende oversteken van het kanaal waren een belangrijke stap in de Duitse verovering van België. Het Duitse leger kon ook snel doorstoten door het intact blijven van twee bruggen over het Albertkanaal. Deze doorbraak was van strategisch belang voor de Duitse veroveraar. In september 1944 bouwde de 2e Canadese Infanteriedivisie een brug over het Albertkanaal om de bevrijding van Noord-België te voltooien en de aanval op het Duitse leger in Nederland te beginnen. De Canadezen waren de eerste bevrijders die het kanaal overstaken. Later zouden ook Britse het Albertkanaal oversteken.
De herstellingen aan de bruggen werden in 1946 afgerond en vanaf dan kon het kanaal in gebruik genomen worden. De brug tussen Eisterlee en Nederviersel werd niet herbouwd: hier werd een tijdlang een pont ingezet. Hetzelfde lot was de brug tussen Meerhout en Laakdal beschoren. Ook hier werd jarenlang een pont ingezet. Het bedienen van deze ponten was een risicovolle bezigheid. Af en toe raakte een vrachtschip de pontkabel als die niet tijdig volledig neergelaten was.
Eerste modernisering.
Aanvankelijk ging men uit van een trafiek van 15 miljoen ton. Dit volume werd door de naoorlogse economische boom al bereikt omstreeks 1955; in 1969 werd het recordcijfer van 40 miljoen ton bereikt. Bovendien werden de scheepsmotoren sterker, maar zouden de kanaaloevers bij vaarsnelheden boven 6 km/u beschadigd raken.
Om het hoofd te bieden aan deze groei werd in 1968 besloten het kanaal te moderniseren. Het werd verbreed tot 100 m (behalve onder de bruggen) en de nieuwe randen werden versterkt. Om duwvaart (4 barges ofwel 9.000 ton) mogelijk te maken kreeg elk sluizencomplex een duwvaartsluis. In 1994 werd de duwvaartsluis in Wijnegem als laatste ingehuldigd. Met de modernisering in de jaren 1970 werd het Albertkanaal ook uitgebreid ter hoogte van de Cannerberg bij Kanne, waarbij het gangenstelsel van de Groeve De Keel werd aangesneden en een deel van Groeve Mathus werd afgegraven voor de verbreding.
Kanaal Oelegem-Zandvliet.
Vanaf 1958 leek een rechtstreekse verbinding tussen het Albertkanaal en het noordelijke deel van de haven van Antwerpen wenselijk, omwille van de "flessenhals van Wijnegem", de toenemende drukte rond de zuidelijke sluizen en de voorziene havenuitbreiding in het noorden. Plaatselijke besturen uitten zich tegen een voorgestelde verbinding Schoten-Churchilldok. Daarom werd het tracé verschoven naar de Antitankgracht. Het "Kanaal Oelegem-Zandvliet", veelal "het Duwvaartkanaal" genoemd, kreeg in 1968 de goedkeuring van de regering.
Op enkele plaatsen werden de werken aangevat, zoals in Oelegem en Brasschaat (de "E10-plas"). Het project werd echter stilgelegd in 1975 ten gevolge van protest van milieuactivisten en gemeentebesturen. In oktober 2000 besloot de Vlaamse regering de reservatiezone op te heffen, met de motivatie dat een verbreding van de "flessenhals van Wijnegem" zou volstaan. In 2003 volgde een openbaar onderzoek en uiteindelijk het ruimtelijk uitvoeringsplan (RUP) "Het opheffen van de (alternatieve) reservatie- en erfdienstbaarheden voor het Duwvaartkanaal Oelegem–Zandvliet".
Tweede modernisering (2005-2024).
Omstreeks 1990 voerden zeeschepen steeds meer goederen in containers aan. Om deze laadkisten verder landinwaarts te kunnen vervoeren moest het kanaal opnieuw verbreed worden. De beslissing hierover werd door de Vlaamse regering op 23 april 2005 genomen. Ze creëerde bovendien het Economisch Netwerk Albertkanaal (ENA) om alle infrastructuurwerken en verkavelingen rond het Albertkanaal te coördineren.
Hogere stapeling van containers op binnenschepen vereist bovendien meer ruimte onder de bruggen. Streefdoel was een doorvaarthoogte van 9,10 m, geschikt voor vier lagen containers, wat uiteindelijk in januari 2024 bereikt werd. In de periode 2005-2014 verhoogde nv De Scheepvaart een tiental bruggen over het Vlaamse deel van het kanaal; in 2014 ging de tweede fase van start. Daarin moesten 25 bruggen vervangen worden; 15 andere bruggen konden verhoogd worden. Tevens werd ook de breedte van het kanaal overal op 85 m gebracht, waardoor schepen elkaar zonder probleem kunnen kruisen. De oudere bruggen stonden vaak met landhoofden in het kanaal, waardoor vooral grotere schepen geen constante vaarsnelheid konden aanhouden.
Infrastructuur.
Industrie.
De locatie aan een waterweg én een autosnelweg maakt de ligging langs het Albertkanaal vanuit logistiek oogpunt interessant. In 2010 werd daarom het concept "Alberthaven" ontwikkeld: een binnenhaven langs de gehele lengte van het kanaal. Heden liggen er al belangrijke industriegebieden op beide oevers van het kanaal, waaronder:
In Wezet ligt de cementfabriek CBR Lixhe aan het kanaal.
Sluizen.
Tussen Luik en Antwerpen bestaat een verval van 56 meter. Om dit hoogteverschil te overbruggen werden zes dubbele sluizen gebouwd, elk met afmetingen van 136 m bij 16 m. Later kreeg elk sluizencomplex ook een duwvaartsluis (196 m × 24 m). In Wijnegem wordt een tweede duwvaartsluis gepland (230 m x 24 m).
Bruggen.
Voor een overzicht van alle bruggen over het Albertkanaal:
Drinkwater.
Het kanaal is al sinds de jaren 1950 belangrijk voor de productie van drinkwater: in 2019 haalde Vlaanderen 40% van al zijn drinkwater uit het kanaal: 156 miljoen kubieke meter per jaar.
Trafiek.
Totaal aantal goederen (in ton) dat jaarlijks een km over het kanaal aflegde:
Sport.
Verschillende watersportverenigingen gebruiken het Albertkanaal voor recreatie en wedstrijden. Het kanaal is ook een trekpleister voor wielertoeristen, voornamelijk in de provincie Limburg waar aan weerszijden van het kanaal fietspaden en fietssnelwegen aangelegd zijn. Snelweg F5 verbindt Antwerpen met Hasselt. Snelweg F72 verbindt Hasselt met Maastricht.

</doc>
<doc id="32159" url="https://nl.wikipedia.org/wiki?curid=32159" title="Veenkade (waterkering)">
Veenkade (waterkering)

Een veenkade of veendijk is een waterkering die geheel of gedeeltelijk opgebouwd is uit veen. Het gaat meestal om oudere, kleinere, secundaire waterkeringen. Het bijzondere van deze kades is dat ze niet door mensenhanden neergelegd zijn, maar ontstaan doordat de naastliggende gronden ingezakt of afgegraven zijn. Moderne waterkeringen worden niet van veen, maar van zand en klei gemaakt.
Veenkades komen in Nederland voor, maar ook in Ierland.
Ontstaan.
Een veenkade is vaak ontstaan door het in het kader van ontginning ontwateren van het aanliggende veengebied. In boezemwaters werd het water verzameld en vervolgens door de veenrivieren afgevoerd. Dit ontwateren had tot gevolg dat de veengrond die in cultuur gebracht was inklonk. Direct langs de boezemwateren droogde de veengrond niet in, doordat het grondwaterpeil hier hoog bleef. Zo ontstonden hoger gelegen kades in het landschap. Het bovenste deel van een veenkade, vaak circa 1 m dik, is wel door mensen opgeworpen. Daarbij werd gedroogd veen gebruikt, dat lokaal beschikbaar was.
Ook was een veenkade oorspronkelijk soms een ontsluitingsweg, die niet afgegraven werd. Op sommige locaties werd de veengrond grootschalig afgegraven en weggebaggerd om turf te winnen. Hierdoor ontstonden uitgestrekte veenplassen, waarvan de meeste later weer zijn drooggelegd. De wegen naast kanalen en veenrivieren die bij de ontginning werden gebruikt zijn niet afgegraven en bestaan nog uit het oorspronkelijke veen. 
De vele kilometers veendijk die Nederland telt hebben ook in de eenentwintigste eeuw nog een belangrijke waterkerende functie. Naar schatting gaat het om 3.500 km, vooral in West- en Noord-Nederland. Hoe belangrijk de kades zijn wordt soms duidelijk als bij een verzakking het achterliggende gebied, dat inmiddels vaak intensief in gebruik is, dreigt te overstromen. 
Kadebreuken in Nederland.
In Nederland hebben onder andere de volgende grootschalige veenkadebreuken plaatsgevonden:
Na de kadebreuk te Tuindorp Oostzaan is de Technische Adviescommissie voor de Waterkeringen (TAW) in het leven geroepen om te onderzoeken hoe het met de Nederlandse dijken was gesteld. Bij evaluatie bleek dat de geotechnische stabiliteit van veel kades onvoldoende was. De TAW heeft vervolgens tussen ca. 1972 en 1990 systematisch boezemkadeonderzoek uitgevoerd. Naar aanleiding hiervan zijn veel kades verbeterd. De resultaten zijn in 1993 samengevat gepubliceerd in het 'Technisch rapport voor het toetsen van boezemkaden'. Na de doorbraken in 2003 werd door de rijksoverheid een expertgroep "veenkades" ingesteld om in kaart te brengen welke kennis ontbrak.
Kadebreuken bij droogte.
Uitgedroogd veen is aanmerkelijk lichter van gewicht en neemt ook niet meer in gewicht toe omdat het geen water meer kan absorberen. Het is waterafstotend geworden. Barsten en scheuren kunnen het gevolg zijn. De meeste kadebreuken ontstaan door 'afschuiving'; water uit de naastliggende watergang zoekt zich een weg door en onder het verdroogde veen door en spoelt het zand waarop dit rust weg. Het gevolg kan zijn dat een kadedeel wegschuift en een gat ontstaat dat door de stroming snel groter wordt. Het nabije gelegen gebied kan hierdoor met grote wateroverlast te maken krijgen. Kadebeheerders letten daarom, vooral na de kadebreuk bij Wilnis in 2003, scherp op dreigende uitdroging en zullen zo nodig regelmatig de veenkade 'beregenen' met water uit sloot of kanaal. Bij droogte wordt het waterpeil in boezems zo lang mogelijk hoog gehouden. In West-Nederland wordt daarvoor zo nodig de Klimaatbestendige Wateraanvoervoorziening in gezet.
Risico's bij veel regen.
Bij veel regen kan de grondwaterstand nog hoger worden dan normaliter al het geval is. Daardoor neemt de stabiliteit af, waardoor de kade kan afschuiven. Een ander risico is regen na een periode van droogte. Als het boezempeil door veel regen snel stijgt, neemt de uitgedroogde kade slechts langzaam water op. De kade blijft licht van gewicht en kan hierdoor ook bezwijken. 
Op 15 januari 1989 bezweek een veenkade in Ierland na een heftige regenbui. Het was een deel van de dijk van de Grand Canal tussen het Aquaduct Blundell en de brug Downshire. Meer dan 300.000 m3 water stroomde het omringende gebied in. Er was veel schade en de reparaties namen 13 maanden te beslag.

</doc>
<doc id="32160" url="https://nl.wikipedia.org/wiki?curid=32160" title="Veen (grondsoort)">
Veen (grondsoort)

Veengrond is een grondsoort, die is opgebouwd uit gehumificeerd plantaardig materiaal. Deze natte, sponsachtige grondsoort is gevormd door afgestorven planten in moerassen en later bewaard gebleven onder natte, zuurstofarme omstandigheden. Zo'n ter plaatse gevormde grondsoort wordt wel een "sedentaat" genoemd.
In Noord- en West-Nederland worden uitgestrekte veengebieden al honderden jaren vooral als weidegebied voor koeien gebruikt. Gedroogd veen is bruikbaar als brandstof (turf), bodemverbeteraar of bouwmateriaal. Drassige veengebieden of veenmoerassen werden vroeger ook wel "moer" genoemd. Veen op grote diepte, langdurig blootgesteld aan toenemende druk en temperatuur, verandert in bruinkool of steenkool.
Veenvorming.
Normaal gesproken wordt dood plantenmateriaal in zuurstofrijke omstandigheden snel afgebroken, door bacteriën en schimmels. Vooral bij hoge temperaturen en droge omstandigheden gaat de afbraak door deze micro-organismen snel, dankzij de aanwezigheid van voldoende zuurstof die deze organismen nodig hebben voor hun stofwisseling (celademhaling). Bij deze "aerobe" afbraak worden water en koolstofdioxide gevormd. Bij de afwezigheid van zuurstof treedt "anaerobe" afbraak op, waarbij methaan wordt gevormd. In natte (onder water staande), en daardoor zuurstofarme, omstandigheden gaat de afbraak langzamer dan de ophoping van afgestorven plantaardig materiaal, waardoor veenvorming optreedt. Veen komt vooral voor in gematigde, vochtige streken.
In Nederland en België is het meeste veen gevormd in het atlanticum, waarschijnlijk door het vochtoverschot dat optrad door de overgang van naaldbos naar loofbos in die periode, en de stijging van de grondwaterspiegel onder invloed van de zeespiegelstijging.
Indeling.
Veensoorten verschillen sterk, ze kunnen worden ingedeeld op basis van respectievelijk: de ligging ten opzichte van het grondwater, de mate van voedselrijkdom en de dominante plantensoorten-samenstelling.
Ligging ten opzichte van het grondwater.
Uitgaande van de ligging ten opzichte van het grondwater tijdens de veenvorming, is de volgende indeling te maken:
Laagveen.
Laagveen is gevormd onder invloed van het regionale grondwater, dat vaak relatief rijk is aan voedingsstoffen. Vaak is in laagveen een opeenvolging van toenemende verlanding te zien: limnisch veen wordt onder de waterspiegel gevormd, telmatisch veen in de zone rond de waterspiegel. Juist daarboven wordt terrestrisch veen gevormd, dat over het algemeen echter snel oxideert tijdens het uitdrogen. Vaak komt het veen in het laatste stadium zo hoog te liggen dat het zich isoleert van het regionale grondwater. Er treedt dan verzuring en hoogveenvorming op, onder invloed van voedselarm regenwater.
Hoogveen.
Hoogveen (ombrotroof veen) is ontstaan onder invloed van regenwater, en is daardoor zeer oligotroof. Het belangrijkste bestanddeel is veenmos ("sphagnum"), dat grote hoeveelheden water kan opnemen en in verzadigde, gezwollen toestand voor ruim 90 procent uit water bestaat. Bovendien kan veenmos goed in zure omstandigheden groeien, die ontstaan doordat regenwater uit zichzelf licht zuur is, en bovendien niet is gebufferd.
Hoogveen kwam met name op de Nederlandse zandgronden op grote schaal voor. Het is echter grotendeels afgegraven ("vervening") voor de brandstof-voorziening. Voorbeelden van restanten van het Nederlandse hoogveen zijn: het Bargerveen bij Schoonebeek in Drenthe, het Aamsveen bij Enschede, de Engbertsdijksvenen bij Vriezeveen en in de Groote Peel in Noord-Brabant. In België vormen de Hoge Venen ("Hohes Venn of Hautes Fagnes") een uitgestrekt hoogveengebied.
De bovenste hoogveenlaag (40-50 cm) wordt bonkaarde genoemd, en is niet geschikt om turf van te maken. Deze bonkaarde werd in de Groningse, Drentse en Friese veenderijen vermengd met de zandgrond die na het afgraven van het veen tevoorschijn kwam en vormde zo de dalgrond, die met goede bemesting en ontwatering een redelijke landbouwgrond vormt. In het Noordbrabantse hoogveengebied de Grote Peel gebeurde dit niet. Daar werd de 'vale turf', zoals men het noemde, verwerkt tot turfmolm.
De onderste laag (30-40 cm) wordt dargveen genoemd. Deze is sterk samengeperst en bevat vaak 'kienhout'. Dit zijn wortels en delen van stammen van bomen die in het veen nog als eventueel platgedrukte, maar wel herkenbare resten aanwezig zijn.
Verdronken hoogveen.
Nog steeds wordt wel de indeling van veen naar de huidige ligging ten opzichte van het grondwaterniveau aangehouden. Men meende aanvankelijk dat het laaggelegen veen in West- en Noord-Nederland ook rond de waterspiegel, dus als laagveen, was ontstaan. Rond 1930 bleek echter veel van dit veen te bestaan uit veenmosveen, dat door de latere stijging van het grondwaterniveau was verdronken. Het idee dat natte vervening per definitie het gevolg van het afgraven van laagveen zou zijn bleek dus onjuist.
Bijvoorbeeld in de Nieuwkoopse plassen valt waar te nemen dat op zogenoemde rietkraggen de grondwater-afhankelijke begroeiing 'bol' gaat staan wanneer de zode van riet en lisdodden dikker wordt. Onder invloed van regenwater gaan zich daar dan plantensoorten vestigen als veenmos, zonnedauw, heidekartelblad en veenpluis, die een zuur regenwatermilieu nodig hebben. Zo ontstaat er uiteindelijk nieuw hoogveen.
Trofiegraad.
Gebaseerd op de trofiegraad is de volgende indeling te maken:
Botanische indeling.
Botanisch wordt veen ingedeeld naar de afgestorven plantensoorten die dominant en herkenbaar aanwezig zijn in de veenlaag. Deze verschillende soorten zijn een graadmeter voor de voedselrijkdom en de waterdiepte op het moment van veenvorming:
Veengronden in Nederland.
In grote delen van Holland, en ook elders in Nederland, is in de laatste 2500 jaar een dunne laag jonge zeeklei op het aanwezige veen afgezet. Dit resulteerde in de vorming van klei-op-veen gronden.
Veenverzakkingen.
Veenoxidatie of veenverzakking vindt zijn oorzaak in de aard van veen. Veen bestaat grotendeels uit plantaardig materiaal. Zoals elk organisch materiaal kan ook veen verteren door biologische afbraak door vooral aerobe (zuurstofminnende) microbiële reducenten. Als veen onder water staat, gaat dat verteren, door zuurstofgebrek, heel langzaam. Als de bodem geschikt wordt gemaakt voor agrarisch gebruik of voor woningbouw, wordt meestal het grondwaterpeil verlaagd. Dit heeft tot gevolg dat het plantaardige veenmateriaal in contact komt met zuurstof uit de lucht en daardoor oxideert, met als gevolg volume-afname; er treedt bodemdaling op. Deze oxidatie van de veenbodem is onomkeerbaar.
De vele honderden kilometers veenkade die Nederland kent zijn ontstaan door dit natuurlijke proces. Het veen van het achterland klonk in na oxidatie door ontwatering, maar de oevers langs de waterlopen bleven, met water verzadigd, op de oude hoogte. Als nu de waterstand tijdelijk daalt, en de kade de kans krijgt te verdrogen, is het optreden van verzakkingen en een dijkdoorbraak mogelijk. Dit heeft plaatsgevonden bij de kadebreuk van Wilnis in 2003.
Ook voor de aanleg van wegen en spoorlijnen wordt de waterstand soms verlaagd, waardoor uiteindelijk verzakkingen kunnen optreden. Een voorbeeld hiervan is Gouda. Door veenverzakkingen is de gemeente zodanig op kosten gejaagd dat ze bijna 40 jaar lang een artikel 12-status heeft gehad.
Plaatsnamen met 'veen' in de naam.
Zutphen heeft geen 'veen' meer in de naam, maar is afgeleid van zuid-veen.

</doc>
<doc id="32161" url="https://nl.wikipedia.org/wiki?curid=32161" title="Prinses van Oranje">
Prinses van Oranje



</doc>
<doc id="32165" url="https://nl.wikipedia.org/wiki?curid=32165" title="Wilhelm">
Wilhelm

Voornaam
Overig

</doc>
<doc id="32166" url="https://nl.wikipedia.org/wiki?curid=32166" title="Wil (begrip)">
Wil (begrip)

De wil is het bewuste vermogen van de mens om van een gedachte of een geheel van gedachten, een plan, over te gaan naar een handeling om een toestand te bestendigen, te veranderen of te doen ingaan.
Filosofie.
In de filosofie wordt in het algemeen aangenomen dat alleen een intelligent persoon met een bewustzijn van zichzelf, een zelfbewustzijn, iets kan willen. Dieren worden geacht alleen door instinct te worden geleid, hoewel de hogere primaten ook over enig zelfbewustzijn zouden beschikken en dus iets kunnen 'willen'.
Over de wil van de mens is door de eeuwen heen uitvoerig gesproken en geschreven door talloze filosofen en theologen. In de zestiende en zeventiende eeuw is intensief gedebatteerd over het functioneren van de wil, bekend werd de controverse tussen de Rotterdamse theoloog Erasmus en de Wittenberger kerkhervormer Luther. Erasmus betoogde in 1524 in zijn verhandeling "De libero arbitrio" (Over de vrije wil) dat de mens op eigen kracht voor het goede kan kiezen. In 1525 reageerde Luther met "De servo arbitrio" (Over de gebonden wil) en stelde dat de menselijke natuur dusdanig corrupt is, dat zij onder alle omstandigheden naar het boze zal neigen. Deze standpunten liggen diametraal tegenover elkaar en heet de wil ofwel autonoom en vrij, dan wel knechtelijk en gebonden. In de negentiende eeuw was de wil een van de hoofdonderwerpen van beschouwing bij onder meer Arthur Schopenhauer, Richard Wagner en Friedrich Nietzsche. Schopenhauer vormt een uitzondering op de gangbare definitie van de wil: volgens hem is alles wat leeft (dus ook planten en dieren) bezield met een wil tot leven. Volgens hem is de wil volledig gedetermineerd; er bestaat volgens hem dus geen vrije wil.
Bij Nietzsche zal het idee van een "wil tot leven" later getransformeerd worden tot het idee van een "wil tot macht".
Psychologie.
In de psychologie categoriseert Abraham Maslow met zijn piramide van Maslow de behoeften, die de wil aansturen. De wilsfunctie is grondig bestudeerd en beschreven door de psychologen Roberto Assagioli en Rollo May, allebei bekend in de school van de humanistische psychologie. Assagioli met zijn boek "Over de wil" -sturend mechanisme in het menselijk handelen- vert. van The Act Of Will (Servire, Katwijk a/z, 4de druk, 1987, ). May poneert met zijn boek "Liefde en Wil" dat de harmonische synthese van liefde en wil het hoogste is wat een mens in zijn leven kan bereiken. In de moderne cognitieve psychologie wordt wilskracht gezien als een vorm van zelfcontrole. Dit is het proces waardoor gedachten, doelstellingen of gevoelens kunnen worden onderdrukt of veranderd. Zelfcontrole wordt ook wel gerekend tot executieve functies van de mens. Vooral de frontale delen van de hersenen zouden betrokken zijn bij de regulatie van deze processen. Wilskracht en zelfcontrole gaan vaak gepaard met mentale inspanning.
Recht.
In het recht speelt de wil een belangrijke rol als vereiste voor de rechtgeldigheid van rechtshandelingen. Alleen rechtshandelingen die tot stand zijn gekomen op basis van de vrije wil daartoe van de betrokken partij, bij een eenzijdige rechthandeling als het opmaken van een uiterste wilsbeschikking, of de betrokken partijen bij meerzijdige rechthandelingen als het sluiten van een overeenkomst, zijn rechtsgeldig. Een wilsgebrek is het gebrekkig tot stand komen van de wil, waardoor een beschikking of overeenkomst vernietigbaar kan zijn. Hiervan is sprake bij bedreiging, bedrog, misbruik van omstandigheden of dwaling. In het strafrecht is alleen sprake van strafbaarheid als de wil tot het plegen van de daad bewezen kan worden.

</doc>
<doc id="32167" url="https://nl.wikipedia.org/wiki?curid=32167" title="Willeke">
Willeke



</doc>
<doc id="32168" url="https://nl.wikipedia.org/wiki?curid=32168" title="Willie">
Willie



</doc>
<doc id="32169" url="https://nl.wikipedia.org/wiki?curid=32169" title="Willy">
Willy



</doc>
<doc id="32170" url="https://nl.wikipedia.org/wiki?curid=32170" title="Willemien">
Willemien

Willemien kan betekenen:

</doc>
<doc id="32171" url="https://nl.wikipedia.org/wiki?curid=32171" title="Wilma">
Wilma



</doc>
<doc id="32173" url="https://nl.wikipedia.org/wiki?curid=32173" title="Wilhelmina">
Wilhelmina

Wilhelmina is een meisjesnaam, afgeleid van de naam Wilhelm. Bekende personen met de voornaam Wilhelmina zijn:
Wilhelmina kan ook verwijzen naar:

</doc>
<doc id="32174" url="https://nl.wikipedia.org/wiki?curid=32174" title="Wim">
Wim

Wim is een jongensnaam die oorspronkelijk is ontstaan als variatie op Willem. Deze naam is afkomstig uit het Germaans en bestaat uit twee naamdelen "wil" (betekenis: "het willen, het streven") en "helm" (betekenis: "bedekker, beschermer").
De naam Wim komt ook voor op het leesplankje van Cornelis Jetses, dat op Nederlandse scholen werd gebruikt (het aap-noot-mies).

</doc>
<doc id="32175" url="https://nl.wikipedia.org/wiki?curid=32175" title="William">
William



</doc>
<doc id="32176" url="https://nl.wikipedia.org/wiki?curid=32176" title="Bill">
Bill



</doc>
<doc id="32177" url="https://nl.wikipedia.org/wiki?curid=32177" title="Liam">
Liam

Liam is de verkorte vorm van de jongensnaam "Uilliam", een Ierse variant van de voornaam Willem.

</doc>
<doc id="32178" url="https://nl.wikipedia.org/wiki?curid=32178" title="Loenen">
Loenen



</doc>
<doc id="32182" url="https://nl.wikipedia.org/wiki?curid=32182" title="Hoogheemraadschap">
Hoogheemraadschap



</doc>
<doc id="32185" url="https://nl.wikipedia.org/wiki?curid=32185" title="Perzische Golf">
Perzische Golf

De Perzische Golf (Perzisch: خلیج پارس, Arabisch: الخليج الفارسی) is een uitloper van de Indische Oceaan tussen het Arabisch Schiereiland en Iran (Perzië). Deze binnenzee heeft een oppervlakte van circa 233.000 km² en staat door de Straat van Hormuz in verbinding met de Golf van Oman. Aan de Perzische Golf liggen de staten Iran, Oman, Verenigde Arabische Emiraten, Saoedi-Arabië, Qatar, Bahrein, Koeweit en Irak. Door hun ligging worden zij de Golfstaten genoemd.
Aan het einde van de Golf bevindt zich de rivierdelta van de Sjatt al-Arab (of "Arvand-Rud"), die bestaat uit de samengevloeide Eufraat en Tigris. De Perzische Golf is volledig omringd door woestijnen. De Perzische Golf met de omliggende landen staat bekend als de Golfregio.
Naam.
Sinds de opkomst van het Pan-Arabisme omstreeks 1960 wordt in sommige Arabische landen de naam Arabische Golf gebruikt (Arabisch:الخليج العربي). Die naam wordt internationaal echter niet erkend. Bovendien hebben de Verenigde Naties (waarin 22 Arabische leden) twee richtlijnen uitgevaardigd, respectievelijk in 1994 en 1999, waarin deze waterweg, die het Perzische plateau scheidt van het Arabisch schiereiland, als Perzische Golf wordt aangeduid.
Ligging en kenmerken.
De kustlijn van de Perzische Golf ligt aan acht landen, waarvan er vele de afgelopen 30 jaar een snelle economische ontwikkeling hebben doorgemaakt, die gepaard ging met een snelle bevolkingsgroei en verstedelijking.
De Perzische Golf is met een gemiddelde van 30 meter relatief ondiep, vooral in vergelijking met de veel diepere Rode Zee aan de andere kant van het Arabisch Schiereiland. Het ligt in een warme regio en de verdamping is groter dan de neerslag en de aanvoer van rivieren die in de Perzische Golf uitmondden. De Straat van Hormuz verbindt de Golf met de Indische Oceaan. Het zoutere water zakt naar de bodem van de Perzische Golf en stroomt via de Staat van Hormuz naar de Indische Oceaan. De tegen- of de bovenstroom naar de Perzische Golf bestaat uit relatief minder zout, en dus lichter, water.
Geschiedenis.
De Perzische Golf viel tijdens glacialen waaronder het Weichselien droog, net als de Noordzee. Tijdens de vroege Oudheid was de kustlijn door zeespiegelstijging tot diep in het huidige Irak doorgedrongen, maar nadien is deze door aanslibbing uit de Eufraat en Tigris teruggetrokken tot de huidige locatie.
De Perzische Golf was de eerste zeeroute die twee grote beschavingen met elkaar verbond: Mesopotamië en de Indusbeschaving. In de eeuwen rond 2000 v.Chr. vond een intense handel plaats met wat de Mesopotamiërs Meluhha noemden. Tussenstops waren Dilmun (het eiland Bahrein en antennes tot ) en Magan (Musandam en het Omaanse schiereiland). In die laatste plaats werd koper uit het Hadjargebergte betrokken.
Onder Cyrus de Grote kwam het gebied onder de controle van het Achaemenidisch-Perzische Rijk. Hekataios van Milete schreef rond 500 v.Chr. over de Perzische Golf ("Persikos kolpos"), een naam die gebleven is. Alexander de Grote nam het Perzische Rijk over en liet de Perzische Golf in 325 v.Chr. verkennen door een vloot onder zijn admiraal Nearchos, die vertrok vanaf de rivier de Indus. Onder impuls van Alexanders opvolgers kwam het voorzichtig tot een herleving van de maritieme handel in Arabische geurstoffen en Indische specerijen. De Seleukiden lieten een vloot te water in de Perzische Golf.
De Perzische Golf stond in het middelpunt van de Irak-Iranoorlog (1980-1988), waarin beide landen elkaars olietankers aanvielen. In 1991 speelde de Perzische Golf opnieuw een rol van betekenis tijdens de oorlog die ook de Golfoorlog wordt genoemd, waarbij Irak Koeweit binnenviel en door een internationale coalitie werd verslagen.
Een tweede Golfoorlog vond plaats in 2003, maar deze staat beter bekend als de Irakoorlog.
Economie.
Van alle landen aan de Golf kunnen alleen Iran en Irak op natuurlijke wijze voorzien aan hun zoetwaterbehoeften. De landen aan de zuidelijke Golfkust maken gebruik van ontziltingsinstallaties die het grootste deel van het zoetwater leveren. In 2020 was zo'n 45% van de wereldwijde ontziltingsproductie hier geconcentreerd.
De Perzische Golf heeft goede visgronden, uitgebreide koraalriffen en een overvloed aan pareloesters, maar het milieu wordt bedreigd door de industrialisatie, en in het bijzonder door de vervuiling met olie en aardolie tijdens oorlogen in de regio.

</doc>
<doc id="32187" url="https://nl.wikipedia.org/wiki?curid=32187" title="Brasilia">
Brasilia

Brasilia (Portugees: "Brasília") is de hoofdstad van Brazilië en de regeringszetel van het Federaal District. De stad ligt in het Hoogland van Brazilië in de regio Centraal-West van het land. Ze werd opgericht op 21 april 1960 als de nieuwe nationale hoofdstad. Brasília is naar schatting de op twee na meest bevolkte stad van Brazilië. Van de grote Latijns-Amerikaanse steden heeft ze het hoogste BBP per hoofd van de bevolking.
Brasília werd in 1956 ontworpen en ontwikkeld door Lúcio Costa, Oscar Niemeyer en Joaquim Cardozo in een plan om de hoofdstad van Rio de Janeiro naar een meer centrale locatie te verplaatsen. De landschapsarchitect was Roberto Burle Marx. Het ontwerp van de stad verdeelt het in genummerde blokken en sectoren voor specifieke activiteiten, zoals de hotelsector, de banksector en de ambassadesector. De geplande stad wordt al lang bekritiseerd vanwege zijn architectuur en lay-out met meer nadruk op wegen. Om "redenen die passend werden geacht" werd Brasília echter gekozen als UNESCO Werelderfgoed vanwege de modernistische architectuur en de unieke artistieke stadsplanning. Het werd in oktober 2017 door UNESCO uitgeroepen tot "City of Design" en maakt sindsdien deel uit van het Creative Cities Network. Het idee om de hoofdstad naar het midden van het land te verplaatsen, was een oud plan dat voor het eerst werd geïntroduceerd door José Bonifácio, een protagonist van de onafhankelijkheid van Brazilië van Portugal, en Pedro II, een voormalige keizer van Brazilië.
Alle drie de takken van de Braziliaanse federale regering zijn in de stad gecentreerd: uitvoerende, wetgevende en rechterlijke macht. Brasília herbergt ook 124 buitenlandse ambassades. De internationale luchthaven van de stad verbindt het met alle andere grote Braziliaanse steden en enkele internationale bestemmingen, en het is de op twee na drukste luchthaven van Brazilië. Brasília is de tweede meest bevolkte Portugees sprekende hoofdstad ter wereld. Het was een van de belangrijkste gaststeden van de FIFA Wereldkampioenschap Voetbal 2014 en organiseerde enkele voetbalwedstrijden tijdens de Olympische Zomerspelen 2016; het was ook gastheer van de FIFA Confederations Cup 2013.
De stad heeft een unieke status in Brazilië, omdat het een administratieve afdeling is in plaats van een legale gemeente zoals andere steden in Brazilië. Hoewel Brasília via synecdoche wordt gebruikt als synoniem voor het Federaal District, bestaat het federale district uit 31 administratieve regio's, waarvan er slechts één het gebied is van de oorspronkelijk geplande stad, ook wel "Plano Piloto" genoemd. De rest van het Federal District wordt door IBGE beschouwd als de metropoolregio van Brasília.
Geschiedenis.
De stad is aan het einde van de jaren vijftig van de twintigste eeuw, op initiatief van de toenmalige president Juscelino Kubitschek, in enkele jaren tijd uit de grond gestampt. Brasilia moest als nieuwe, neutrale hoofdstad van het land dienen ter vervanging van Rio de Janeiro. Een belangrijk doel was de economische ontwikkeling van het Braziliaanse achterland.
Wettelijk is Brasilia geen stad en ook geen deelstaat, maar hoort direct toe aan de Unie. De Braziliaanse grondwet verbiedt het verdelen van het federale district in gemeenten. De basiswet is geen grondwet, zoals in de deelstaten, maar een organieke wet, net als in de gemeenten. Ook heeft Brasilia geen burgemeester, maar wordt zijn regering geleid door een gekozen gouverneur. Brasilia - het federale district - heeft zijn eigen kenmerken maar lijkt bestuurlijk gezien toch bijna volledig op een Braziliaanse deelstaat.
Na het idee om een nieuwe hoofdstad te ontwikkelen is de ontwerper Niemeyer met zijn team gaan zoeken. Vanuit de lucht in een vliegtuig hebben zij gebieden bekeken en zagen zij de geschikte plaats waar de stad heden gevestigd is. Centraal, redelijk vlak en met een natuurlijk watergebied.
De stad is gebaseerd op een stedenbouwkundig plan van Lúcio Costa met de vorm van een vliegtuig. Aan een brede, centrale boulevard, de "monumentale as" ("Eixo Monumental") liggen alle regeringsgebouwen. Dwars daarop staan twee "vleugels" (de "Asa Norte" en "Asa Sul"). Daaraan liggen, uiterst regelmatig geordend, grote woonblokken ("superquadra's"). Een groot aantal monumentale gebouwen (onder meer de kathedraal en het congres) is van de hand van architect Oscar Niemeyer. De architecturale en stedenbouwkundige ideeën van Le Corbusier zijn van grote invloed geweest bij het concipiëren van de nieuwe stad Brasilia, zoals onder meer het uiteenleggen van de functies waardoor het verkeer toeneemt.
In tegenstelling tot een algemeen verbreide misvatting ligt Brasilia niet in het tropisch regenwoud, maar in de "cerrado", een tropische savanneachtige hoogvlakte. De stad is gebouwd aan een klein stuwmeer ("Lago Paranoá") op een hoogte van 1.150 meter. Het stuwmeer, dat een klein deel van de benodigde elektriciteit levert, werd vooral aangelegd om de stad tegen de zeer strenge droge tijd (ongeveer april t/m september) te beschermen door de kritische daling in de vochtigheidsgraad enigszins te doen verminderen. Om deze reden zijn de overheidsgebouwen ook omringd door waterspiegels.
Demografie.
In Brasilia wonen ongeveer 3 miljoen mensen, inclusief de zogenaamde satellietsteden, kleinere steden, die op enige afstand van Brasilia zijn verrezen. Oorspronkelijk woonden hier vooral de arbeiders die de stad bouwden en hier een goede toekomst tegemoet zagen. De satellietsteden zijn inmiddels uitgegroeid tot volwassen moderne steden.
Voor veel inwoners is Brasilia niet meer dan een werkstad. Dat verandert echter op de zondagen wanneer de hoofdwegen voor auto's verboden zijn en aan de fietsers toebehoren. De stad is onderverdeeld in economische bezigheden, zo is er een bankdistrict, hoteldistrict, cultuurwijk, ambassadewijk, wijk met (sport)clubs, etc. Die verdeling is hetzelfde in beide vleugels van de stad en heeft als voordeel dat men nooit lang naar een bepaald bedrijf of organisatie hoeft te zoeken. Sinds 2001 beschikt de stad over een eigen metro die inmiddels twee lijnen heeft en een lengte van 42 kilometer. De metro verbindt enkele satellietsteden met het centrale gedeelte van Brasilia.
In Brasilia zijn er momenteel meer dan 114 middelbare scholen erkend door het MEC (Ministerie van Onderwijs).
Verkeer en vervoer.
Vanuit Brasilia vertrekken in de verschillende windrichtingen de radiale federale snelwegen: 010, 020, 030, 040, 050, 060, 070, 080 en 090. Daarnaast liggen er in en rond Brasilia verschillende regionale snelwegen onder het beheer van het federaal district en een enkele verbindende snelweg.
Sport.
Hoewel Brazilië een van de voetballanden bij uitstek is heeft de stad geen rijke voetbaltraditie. Brasiliense speelde één seizoen in de hoogste afdeling. Het staatskampioenschap Campeonato Brasiliense is van geen hoog niveau. Naast Brasiliense is Gama ook een succesvolle club. Sinds 2014 is er geen enkele club uit de staat vertegenwoordigd in een van de drie hoogste nationale reeksen.
Het "Estádio Nacional de Brasília" werd gebruikt voor de FIFA Confederations Cup 2013 en bij het WK in 2014. Het werd gebruikt voor voetbalwedstrijden op de Olympische Zomerspelen 2016.
Stedenbanden.
Zustersteden van Brasilia:

</doc>
<doc id="32190" url="https://nl.wikipedia.org/wiki?curid=32190" title="Binnenstad (Utrecht)">
Binnenstad (Utrecht)

De Binnenstad van Utrecht (in de stad en provincie ook wel de Stad genoemd) is een wijk van de gemeente Utrecht, in de Nederlandse provincie Utrecht. De wijk die gelegen is in het centrum van deze gemeente heeft 18.989 inwoners (2019, bron: gemeente Utrecht). De wijk is qua inwonertal en oppervlakte de kleinste wijk van Utrecht.
De wijk omvat de historische binnenstad binnen de singels en enkele buurten ten westen daarvan. De binnenstad binnen de singels heeft een oppervlakte van 1,46 km² en een bevolking van circa 14.500 inwoners (circa 10.000 inwoners per km²).
Wijkwethouder is sinds 2022 Eva Oosters (Student &amp; Starter).
Indeling.
De gemeente deelt de wijk op in de volgende subwijken en buurten:
Naast de gemeentelijke indeling is er nog de indeling in zes kwartieren van het "Centrum Management Utrecht", dat voornamelijk ondernemers vertegenwoordigt. De kwartieren zijn met straatverlichting aangegeven en bestaan uit Museumkwartier, Domkwartier, Vredenburgkwartier, Stadhuiskwartier, Universiteitskwartier en Maliekwartier.
Geschiedenis.
Het oude kerngebied van Utrecht lag vanaf omstreeks het jaar 50 middenin de Binnenstad rond het Domplein met de Zadelstraat. Militair, religieus, bestuurlijk en qua handel en ambachten concentreerden zich hier de diverse machten. In 1122 verkreeg Utrecht stadsrechten, waarop om een 132 hectare groot grondgebied een stadswal/stadsmuur met verdedigingsgracht is aangelegd. Pas in de 19e eeuw ontwikkelde de stad zich qua bebouwing grootschalig daarbuiten en zijn het merendeel van de verdedigingswerken gesloopt. De huidige wijk Binnenstad beslaat grotendeels het grondgebied binnen de voormalige stadsmuren en daarnaast aan de westzijde ervan het terrein tussen de oude binnenstad en het spoor, en het gebied rond het Centraal Station en de Jaarbeurs.
Het grondgebied binnen de voormalige stadsmuren is vandaag de dag vrijwel in zijn geheel een beschermd stadsgezicht. Hierin bevinden zich vele honderden monumenten met vanuit de middeleeuwen onder meer de Dom van Utrecht en een kilometerslange stadshaven voorzien van werfkelders.
Geschiedenis eind 20e eeuw (stationsgebied en omgeving).
Naast het 'Plan Hoog Catharijne' in de jaren 1970 en het herstructureringsproject daarvan (CU2030) in de jaren 2010, is de binnenstad in de tussenliggende periode veranderd door stations- en (interlokale) rail-uitbreidingen en door de voortgaande bouw van voornamelijk kantoren, onder meer door de sluiting van kazernes en de sloop van andere oudere gebouwen. Daarbij verhuisde het Academisch Ziekenhuis Utrecht naar de Uithof waarbij tussen de Catharijnesingel en het spoor ook veel ruimte beschikbaar kwam voor nieuwbouw. 
Jaren '80.
Tegelijk met het gereedkomen van de van het Plan Hoog Catharijne bij het Leidseveer en het Smakkelaarsveld, is in dezelfde tijd (december 1983) ook de sneltram naar Nieuwegein gereedgekomen die langs datzelfde Smakkelaarsveld gaat. In die periode kwam ook de toen definitieve inrichting van het Smakkelaarsveld gereed. Vanwege de aanleg van de sneltram werd toen ook een van de acht jaar oude opritten voor het taxiplateau verwijderd zodat op die plek naast het toenmalige stadsbusstation een ruim bemeten sneltramhalte kon worden gebouwd. Naast het toenmalige streekbusstation werd toen ook een (kleinere) tramhalte gebouwd. (De sneltramlijn is in 2013 tijdelijk ingekort en later verlegd in het kader van CU2030 en de bouw van de Uithoflijn en de beschreven haltes bestaan niet meer.) 
In 1984 is, net buiten de rand van het stationsgebied en de binnenstad, aan de westelijke kant van het spoor, aan de Croeselaan het nieuwe hoofdkantoor van de Rabobank geopend (dit zou in 2011 weer uitgebreid worden tot het Bestuurscentrum van die bank). Aan de (centrum) zijde van het spoor, bij het toenmalige stadsbusstation kwam rond mei 1986 een nieuw kop-perron voor Utrecht Centraal gereed. Onder het nieuwe perron is een ondergrondse fietsenstalling gebouwd voor 3000 fietsen die een vervanging was van de ongeveer acht jaar oude eenvoudige stations-fietsenstalling uit 1976 die eerst op deze plek zat. (De ondergrondse stalling uit 1986 is in 2017 een groot OV-fietsen afgiftepunt geworden als onderdeel van de veel grotere fietsenstalling onder het Stationsplein dat in de periode 2017-2019 is geopend: zie ook de betreffende paragraaf in het lemma Station Utrecht Centraal.)
In 1987 werd aan de Lange Viestraat het winkelcentrum La Vie geopend waar een klein warenhuis van de Bijenkorf in gevestigd was. La Vie was onder meer gebouwd op de plek die leeg kwam te staan na de sloop van het voormalige V&amp;D-gebouw: de V&amp;D zelf was in 1973 al naar Hoog Catharijne verhuisd. (Rond 1999 is La Vie inwending grotendeels verbouwd tot een Bijenkorf, en in 2018 is het gebouw zowel uitwendig als inwending verbouwd tot een volledige en grotere Bijenkorf).
Vlak aan de westelijke zijde van het spoor werd bij de Leidseveertunnel in 1988 het Scandic Crown hotel geopend (nu het Park Plaza hotel).
In 1989 is de sterk uitgebreide stationshal geopend, en werd in vergelijking met de hal uit 1973 (die gehandhaafd bleef) ongeveer drie keer zo groot, zie Geschiedenis van station Utrecht Centraal. 
In 1989 werd aan de Croeselaan ook de Generaal Knoopkazerne (een militair kantoor) geopend tussen het Beatrixgebouw en het hoofdkantoor van de Rabobank. (In 2018 was de kazerne omgebouwd tot algemeen Rijkskantoor).
Jaren '90.
Bij het toenmalige streekbusstation en bij de andere hoofdgebouwen van de Nederlandse Spoorwegen werd aan het spoor in 1990 het HGB IV (Hoofdgebouw 4) geopend. In de jaren '90 is, na de verhuizing in 1989 van het Academisch Ziekenhuis Utrecht naar de toenmalige Uithof, het vrijgekomen terrein herontwikkeld met voornamelijk kantoren en appartementencomplexen. Op de zuidelijke punt van de te herontwikkelen buurt kwam in 1994 vlakbij de Bleekstraat de gemeentelijke dienst Burgerzaken waar (tot 2014) veel baliezaken werden afgehandeld. In het noordelijk deel van deze buurt, ten zuiden van De Inktpot, en vlak bij de toen nieuwe locatie van de toenmalige Rechtbank Utrecht, kwamen later de Belastingdienst (vanaf 1997 ), die rond 2020, of eerder, weer verhuisd is uit de Binnenstad, en de toenmalige dienst Studiefinanciering, een voorloper van de Dienst Uitvoering Onderwijs (DUO). Ook aan de overzijde van het Jaarbeursplein verrezen in diezelfde periode op het terrein van de voormalige Hojelkazerne meerdere nieuwe kantoorgebouwen. In dat gebied werd in 1994 door de Jaarbeurs Utrecht ook de Prins van Oranjehal officieel geopend, de grootste hal van de Jaarbeurs destijds zonder tussenkolommen (in 2024 is deze hal gesloopt voor woningbouw).
Jaren '90: (sociale) veiligheid.
Vanaf medio jaren 1990 tot in de 21e eeuw zijn veel maatregelen genomen om het stationsgebied beter in te richten. Tussen 1992 en 1996 werd de sporenbundel ten noorden van Utrecht Centraal zowel aan de oost- als aan de westzijde uitgebreid. Er is toen in het verlengde van de Van Sijpesteijnkade een nieuwe 'Van Sijpesteijntunnel' gebouwd die ten opzichte van de vorige veel overzichtelijker was en, omdat deze tunnel aansloot op het Smakkelaarsveld, veel aantrekkelijker was als fietsroute. Het fietspad aan het Smakkelaarsveld zou later, in de jaren 2010, uitgroeien tot het drukste fietspad van Nederland. Aan de westzijde van het spoor werd toen ook een fietsenstalling gebouwd, en een (extra) toegang tot de Noordertunnel, zodat het station voortaan ook vanaf de Van Sijpesteijnkade te bereiken is (ook was de Noordertunnel door deze ingreep geen doodlopende tunnel meer). In 1997 werd naast het station, en bij het streekbusstation, de Katreinetoren voorzien van een nieuwe glazen gevel die de betonnen brutalistische gevel uit de jaren '70 verving. De buitenzijde van Hoog Catharijne kreeg bij het toenmalige streekbusstation ook gekleurde gevels, het winkelcentrum had vlak daarvoor, rond 1995, inwendig al een grote facelift gekregen zie: de eerste verbouwing van Hoog Catharijne. Rond 1997 werd de Lange Viestraat als testproject voor de toekomstige Binnenstadsas in de periode 1996-1997 alvast omgebouwd tot HOV-busbaan. Daarbij werd de straat permanent autovrij gemaakt. Ook het Jaarbeursplein werd zowel door de gemeente (onder meer herinrichting plein, verwijderen van rijbanen) als door de eigenaar van Hoog Catharijne (nieuwe entree) veiliger gemaakt. Daarna werd in 1999 het Beatrix Theater geopend op het Jaarbeursplein. In dat jaar werd ook de Adama van Scheltemabaan opgeleverd: een busbaan tussen het Centraal Station en de Bleekstraat die lag tussen het spoor en de nieuwe kantoren van de wijk waar het Academisch Ziekenhuis had gezeten. De meeste bussen hoefden daardoor niet meer over de Catharijnesingel te rijden (na 2016 werd de Adama van Scheltemabaan omgebouwd tot trambaan voor de Uithoflijn die in 2019 is geopend).
Geschiedenis begin 21e eeuw (stationsgebied en omgeving).
In het jaar 2000 kwam er net buiten het stationsgebied, en de binnenstad, aan de achterzijde van de Jaarbeurs, een tijdelijk casino (in 2021 verhuisd uit het stationsgebied en de Binnenstad). Vanaf het jaar 2000 werd in de binnenstad de busbaan naar de Uithof (Binnenstadsas) aangelegd, in 2001 werd het hele traject officieel geopend. Ook de Potterstraat en andere straten op dat traject, dus ook in de binnenstad, werden daarbij (deels) autovrij gemaakt. In 2001 en 2002 kwam het water in twee bouwstappen weer terug in het westelijke deel van Weerdsingel, die naar aanleiding van het Plan Hoog Catharijne en andere plannen uit die tijd gedempt was, zie Stadsbuitengracht. In 2004 werden voorafgaand aan het project CU2030 het stadsbusstation en het streekbusstation grondig opgeknapt met de bedoeling het sociaal veiliger te maken, zie daarvoor ook de betreffende paragraaf in het lemma: Geschiedenis van Utrecht Centraal. Utrecht kreeg twee prijzen voor het veiliger maken van het stationsgebied in het begin van de 21e eeuw. Vanaf 2007 begonnen rondom het in dat jaar gesloten Muziekcentrum de voorbereidingen voor het veelomvattende project CU2030.
Openbaar vervoer.
Het Centraal Station van Utrecht ligt aan de westkant van de binnenstad. Veel buslijnen van U-OV (Qbuzz) doen het Centraal Station aan, net als veel regionale lijnen van Arriva, Qbuzz en Syntus Utrecht. Hieronder valt ook de sneltram naar Nieuwegein en IJsselstein en tramlijn 22.
Het HOV-tracé loopt vanaf het Centraal Station, dwars door het centrum "(Binnenstadsas)" en wordt door onder andere de U-OV-buslijnen 1 t/m 4, 6 t/m 8, 28, 50 (samen met Syntus Utrecht), 55, 73, 74 en 77 gebruikt. Van deze lijnen horen lijnen 28, 50, 73 en 77 bij het U-link netwerk.

</doc>
<doc id="32191" url="https://nl.wikipedia.org/wiki?curid=32191" title="Allotropie">
Allotropie

Allotropie (uit het Grieks: ἀλλοτροπεῖν, "allotropeín", 'veranderen', ἄλλος, "allos", 'ander' en τρόπος, "tropos" 'manier'), soms gelijksoortige stoffen, is het verschijnsel dat van hetzelfde element die een vaste stof is verschillende verschijningsvormen of allotropen bestaan. Allotropie bij enkelvoudige vaste stoffen is het gevolg van verschillen in kristalstructuur die ontstaan onder hoge temperatuur of onder hoge druk. De naam allotropie is door Jöns Jacob Berzelius bedacht. 
Allotropen kunnen door verschillen in de rangschikking van hun atomen onderling sterk verschillen wat betreft hun mechanische materiaaleigenchappen. Diamant en grafiet zijn twee allotropen van de enkelvoudige stof koolstof. De koolstofatomen nemen in diamant een kubisch kristalstelsel aan, terwijl zij in grafiet in losse lagen van in zeshoeken gerangschikte koolstofatomen liggen en daarbij een hexagonaal kristalstelsel aannemen. De faseovergang van grafietstructuur naar diamantstructuur gebeurt in de aardmantel onder invloed van de grote druk op het gesteente. Dit wordt metamorfose genoemd.
Enkele voorbeelden van vaste enkelvoudige stoffen die allotropie vertonen, zijn:
Allotropie valt onder het bredere begrip polymorfie dat hetzelfde verschijnsel bestudeert bij samengestelde stoffen.

</doc>
<doc id="32192" url="https://nl.wikipedia.org/wiki?curid=32192" title="Rio de Janeiro (stad)">
Rio de Janeiro (stad)

Rio de Janeiro (Portugese uitspraak: [ˈʁi.u dʒi ʒaˈnejɾu]), São Sebastião do Rio de Janeiro of kortweg Rio is een Braziliaanse gemeente en de hoofdstad van de gelijknamige deelstaat in het zuidoosten van het land. De stad ligt aan een wijde baai, de Baai van Guanabara, en was tot 1960 de hoofdstad van Brazilië. Het is met meer dan zes miljoen inwoners de tweede grootste stad van het land. Met de agglomeratie erbij komt het inwonertal op meer dan twaalf miljoen. De inwoners van Rio worden Carioca's genoemd.
Rio staat bekend als de stad van de samba en de bossanova en is beroemd om zijn drukbezochte stranden, zoals Copacabana en Ipanema; het reusachtige standbeeld Christus de Verlosser, dat staat op de 710 meter hoge Corcovadoberg; de Suikerbroodberg met zijn kabelbaan; en het uitbundige gevierde carnaval, dat jaarlijks wordt bezocht door duizenden toeristen. De stad ligt ingesloten tussen verschillende bergen die door de stad verspreid liggen en binnen de stad ligt een tropisch regenwoud, het Nationaal park Tijuca. Een deel van de stad staat sinds 2012 op de Werelderfgoedlijst van de UNESCO onder de titel Rio de Janeiro: Cariocalandschappen tussen de bergen en de zee. De stad is de thuishaven van vier voetbalclubs die op het hoogste niveau uitkomen. Het Maracanã was tot voor de verbouwingen van het wereldkampioenschap voetbal 2014 een van de grootste voetbalstadions ter wereld.
Rio is ook bekend vanwege de vele sloppenwijken, "favela's" genaamd, waar veel criminaliteit heerst. In de favela's strijden het leger, de politie, drugsbendes en doodseskaders om de macht.
Geschiedenis.
Rio de Janeiro werd op 1 maart 1565 door de Portugese militair Estácio de Sá gesticht onder de naam São Sebastião do Rio de Janeiro, met de bedoeling andere Europeanen, in het bijzonder de Fransen, uit het gebied te verdrijven. Deze hadden namelijk pogingen ondernomen om dit gebied, waarop de Portugezen sinds het Verdrag van Tordesillas aanspraak maakten, in bezit te nemen. Zo had in 1555 een groep Fransen onder leiding van Nicolas de Villegagnon op het naar hem genoemde eiland Villegagnon in de baai van Guanabara de kolonie Antarctisch Frankrijk gesticht. Deze Franse kolonie was echter korte tijd later in maart 1560 bezweken, voornamelijk ten gevolge van de onderlinge twisten tussen calvinisten en katholieken.
In de loop van de tijd werd Rio een steeds belangrijkere handelsstad voor de Portugezen, waardoor concurrenten als de Fransen en Nederlanders de stad meerdere keren aanvielen. De Braziliaanse kuststrook was in de loop van de 16e eeuw gekoloniseerd door Portugal en deze kolonies werden voor een deel overgenomen door de West-Indische Compagnie. De verschillende gouverneurs van de kolonie trachtten zo veel mogelijk immigranten naar het gebied te lokken, met gematigd succes. Uiteindelijk werden de Nederlanders in 1654 uit het gebied verjaagd door de Portugezen. Aan het eind van de 17de eeuw was Rio de derde belangrijkste nederzetting van Brazilië (na Salvador en Recife-Olinda). Dit was hoofdzakelijk te danken aan de bloeiende teelt van suikerriet en de exploitatie van de mijnen in Minas Gerais.
Ten behoeve van deze bedrijfstakken werden in de 18e eeuw op grote schaal zwarte slaven uit Afrika aangevoerd, en ontscheept op de Valongowerf in Rio de Janeiro. Deze kade staat om die reden sinds 2017 op de Werelderfgoedlijst van de UNESCO.
In 1807 rukten Napoleons troepen op naar Lissabon. Twee dagen voor de invasie vertrokken 40 schepen met als passagiers de Portugese kroonprins Don João VI en zijn volledige hofhouding van 15 000 personen. Toen de regent aankwam in Rio werd dit door zijn onderdanen uitbundig gevierd, met wilde danspartijen in de straten. Don João hield onmiddellijk van de "Cidade Maravilhosa". Toen hij even later koning van Portugal werd, riep hij Rio uit tot hoofdstad van het Verenigd Koninkrijk van Portugal, Brazilië en de Algarve.
Toen Brazilië in 1822 onafhankelijk werd van Portugal, werd Rio de Janeiro de hoofdstad van de nieuwe natie. In 1960 werd een nieuwe hoofdstad gebouwd, Brasilia. Het voormalige parlementsgebouw van Brazilië is nu het parlementsgebouw van de deelstaat Rio de Janeiro.
Rio organiseerde de Olympische Zomerspelen 2016. In 2009 werd de stad verkozen boven Chicago, Madrid en Tokio. Het was voor het eerst dat een Zuid-Amerikaanse stad de organisatie van het evenement in handen kreeg.&lt;br&gt;
In 2013 heeft het de wereldjongerendagen gehuisvest, waarbij Paus Franciscus de speciale gast was. In 2014 werd de finale van het Wereldkampioenschap voetbal in Rio gespeeld.
De stad.
Naam.
De naam Rio de Janeiro betekent in het Portugees "Januaririvier". Toen de Portugese ontdekker Gaspar de Lemos op 1 januari 1502 de Baai van Guanabara ontdekte, dacht hij dat het om de monding van een rivier ging, vandaar deze naam. Door haar ligging tussen de steile rotsen heeft de stad de bijnaam "Cidade Maravilhosa" ("Prachtige Stad") gekregen.
Olivier van Noort.
Olivier van Noort was de derde Europeaan (en de eerste Nederlander) die de wereld rondzeilde. In 1599 begon hij zijn wereldreis en hij probeerde met zijn bemanning Rio de Janeiro binnen te vallen, wat mislukte ten gevolge van een effectieve verdediging vanuit het Portugese fort Santa Cruz, gelegen aan de ingang van de baai van Guanabara.
Bevolking.
De bevolking van Rio de Janeiro werd door de IBGE in 2005 geschat op 6.094.183 inwoners, Cariocas genaamd (inwoners van de staat Rio de Janeiro worden Fluminenses genoemd), en een oppervlakte van 1256 km². Inclusief voorsteden bedraagt de bevolking ongeveer 13 miljoen inwoners. Het is de tweede stad van Brazilië (na São Paulo) en was de hoofdstad van Brazilië in de post-koloniale periode van 1822 tot 1960, toen Brasilia die rol overnam. De stad is gebouwd op vlakke stukken land tussen rotsige heuvels, de "morros". De gebieden aan de kust zijn het dichtbevolkst.
Taalgebruik.
De Cariocas staan in heel Brazilië bekend om hun markante accent. Typerend is de uitspraak van de s als sj aan het eind van een woord of lettergreep. De o wordt veelal uitgesproken als oa. Zo kun je de strandverkopers hun waar aan horen prijzen als "Agua, Coaca, Sjkoll!". De inwoners van Rio maken ook graag gebruik van het Braziliaanse slang, genaamd "gíria".
Sociale ongelijkheid.
Rio de Janeiro kent, net als de rest van Brazilië, een grote sociaal-economische ongelijkheid. Een deel van de stad kan zich qua uitstraling meten met moderne Westerse metropolen, maar miljoenen mensen wonen in sloppenwijken, ook wel favelas genoemd. Favelas zijn overal verspreid door de stad, soms op slechts honderden meters van luxueuze hotels en zakenwijken. Ze zijn doorgaans gebouwd op hellingen die te steil zijn voor reguliere bebouwing en grenzen vaak aan de meest exclusieve wijken van Rio. De favela Rocinha, tot voor kort de grootste sloppenwijk van Zuid-Amerika, is direct gelegen naast een van de duurste wijken, São Conrado.
Onderwijs.
Rio de Janeiro heeft, samen met São Paulo, Curitiba en Porto Alegre een van de meest geavanceerde onderwijssystemen. Het heeft een van de laagste uitvalcijfers en een grote hoeveelheid (80) hogescholen.
Bezienswaardigheden.
In het centrum van de stad zijn veel oude gebouwen verdwenen en vervangen door hoogbouw. Een aantal oudere gebouwen zijn gebleven, zoals het "Theatro Municipal" uit 1909 dat geïnspireerd is op de Opéra Garnier uit Parijs en het Koninklijk Portugees Leeskabinet dat als een van de mooiste bibliotheken ter wereld wordt gezien. In deze wijk zijn verschillende kerken te vinden zoals de barokkerk Candelária en de oude Carmelkathedraal en de modernistische Sint-Sebastiaankathedraal die in de stijl van het Brutalisme is gebouwd. Het Keizerlijk paleis was van 1808 tot 1822 de residentie van Johan VI van Portugal toen deze stad de hoofdstad was van zowel Brazilië als Portugal. Bekende musea zijn het Museum van de schone kunsten, het Nationaal Museum, het Museum voor Moderne Kunst en het "Museu do Amanhã" ontworpen door Santiago Calatrava. In de stad is ook het "Carioca Aqueduct" te vinden dat vroeger voor de watervoorziening zorgde maar sinds 1896 als brug voor de Santa Teresatram wordt gebruikt. Deze tram is vooral een toeristische attractie.
Botanische tuin.
"Jardim Botânico do Rio de Janeiro" is een botanische tuin van circa 145 hectare.
Stranden.
De bekendste stranden zijn Copacabana, Ipanema en Barra da Tijuca, waarvan vooral het laatste in opkomst is. Copacabana en Ipanema zijn wereldberoemd en liggen vlak naast elkaar: alleen het kleine strand van Arpoador scheidt ze. Het Copacabanastrand is 4 kilometer lang en heeft de vorm van een halve maan. Het Ipanemastrand en de omliggende gelijknamige wijk is overigens een van de veiligste van Rio dankzij de vele politie. Het Arpoadorstrand is bekend vanwege de vele surfers. De Praia Vermelha is een klein strandje in de wijk Urca, letterlijk vertaald 'Rode Strand', benoemd naar het zand dat rood gekleurd lijkt door de zon. De stranden van Rio staan bekend door de schaars geklede vrouwen en beachsoccer spelende mannen.
Tijucawoud.
Het Tijucawoud (Floresta da Tijuca) is een regenwoud, midden in de stad Rio de Janeiro in de wijk Tijuca, die circa 150 000 inwoners heeft. Het regenwoud is handmatig aangelegd en bestrijkt een oppervlakte van bijna 33 vierkante kilometer, waardoor het Tijucawoud het grootste bos ter wereld is dat midden in een stad ligt. In het woud bevindt zich onder andere het Cristo Redentor beeld op de 710 meter hoge Corcovadoberg. Hiermee is het niet de hoogste berg van het woud: dat is de Pico da Tijuca met 1022 meter. Ook de Mesa do Imperador staat in het woud, een enorme granieten picknicktafel.
Het Tijucawoud is het thuis van vele met uitsterven bedreigde dier- en plantensoorten. Het originele woud werd in de koloniale tijd vernietigd zodat er koffieplantages konden worden aangelegd. In de tweede helft van de 19e eeuw was het burgemeester Manuel Gomes Archer die opdracht gaf om het woud te 'herbouwen'. Het woud werd in 1961 uitgeroepen tot Nationaal Park.
Christus de Verlosser.
Christus de Verlosser is een enorm beeld van Jezus Christus op de 710 meter hoge berg Corcovado. Het beeld zelf is 38 meter hoog, en staat symbool voor de wereldwijde verspreiding van de christelijke boodschap. Het beeld werd officieel onthuld op 12 oktober 1931, nadat er ongeveer 10 jaar aan gebouwd was.
In 2007 is het standbeeld via een grootschalige internet-verkiezing verkozen tot een van de zeven moderne wereldwonderen. Het is bereikbaar via de Corcovadospoorlijn.
Suikerbroodberg.
De Suikerbroodberg is een bergtop van 396 meter hoog, gelegen bij de ingang van de Baía de Guanabara. De berg is een van de zeven granieten rotsblokken van Rio. De berg eindigt kegelvormig, wat het een karakteristiek aanzien geeft. Mede daarom is het een van de populairste attracties in Rio. De berg is makkelijk te bereiken via een 1400 meter lange kabelbaan, maar valt ook te beklimmen.
De wijk Urca, met het boven beschreven 'rode strand', ligt aan de voet van de berg.
Klimaat.
Het klimaat in Rio de Janeiro is subtropisch met een gemiddelde jaarlijkse temperatuur van 22,7° Celsius. De officieel hoogst gemeten temperatuur was 43,2° Celsius op 14 januari 1984.
Aangrenzende gemeenten.
De gemeente grenst aan Duque de Caxias, Itaguaí, Mesquita, Nilópolis, Niterói, Nova Iguaçu, São João en Seropédica.
Vervoer.
Luchthavens.
Rio de Janeiro beschikt over vijf luchthavens. De internationale luchthaven Galeão - Antônio Carlos Jobim is gelegen op Ilha do Governador in de Baía de Guanabara. Dit vliegveld is vernoemd naar de wereldberoemde componist, maar wordt in het dagelijks spraakgebruik meestal Galeão genoemd. In 2012 en 2013 verwerkte het vliegveld ruim 17 miljoen passagiers, wat ruim boven de capaciteit van 15 miljoen passagiers ligt. De tweede luchthaven is luchthaven Santos-Dumont, slechts 2 km verwijderd van het centrum, is genoemd naar de Braziliaanse luchtvaartpionier en is ook gelegen in de Baia de Guanabara, dicht bij het commerciële centrum van de stad. De luchthaven Santos Dumont wordt voornamelijk gebruikt voor vluchten naar São Paulo, die zeer regelmatig plaatsvinden. De derde luchthaven in Jacarepaguá is voornamelijk in gebruik voor particuliere vluchten.
De vliegvelden "Base Aérea dos Afonsos" en "Base Aérea de Santa Cruz" zijn alleen voor militair gebruik.
Openbaar vervoer.
De metro van Rio de Janeiro bestaat uit twee lijnen en is geïntegreerd met buslijnen en treindiensten. In totaal bestaat ze uit 42 km spoor en 34 stations. Een derde lijn is in aanbouw. Dagelijks maken ongeveer 420.000 mensen gebruik van de metro. Er zijn in Rio de Janeiro 437 bussen, die gezamenlijk op één dag meer dan vier miljoen mensen door de hele stad vervoeren. In de toekomst komt er mogelijk een hogesnelheidslijn naar São Paulo. Deze lijn zal een lengte hebben van ongeveer 420 km en met een gemiddelde snelheid van 280 km/h zal een rit anderhalf uur duren.
Rio-Niteróibrug.
De Rio-Niteróibrug is de brug die de steden Rio de Janeiro en Niterói verbindt. De officiële naam is de "President Costa e Silva Brug", naar de man die opdracht gaf tot het bouwen. Het bouwen is verzorgd door Britse bouwfirma's, en kostte ongeveer 30 miljoen euro. Het project werd gestart op 23 augustus 1968 (hoewel het echte bouwen pas in januari 1969 begon) en voltooid in 4 maart 1974. Tijdens de bouw overleden 5 werknemers, omdat een deel van de brug afbrak en in de baai stortte. De brug is 13.290 meter lang en loopt dwars door de Baía da Guanabara.
Wegennet.
De stad ligt aan het eind van de radiale snelweg BR-040 tussen Brasilia en Rio de Janeiro. Daarnaast ligt ze aan de wegen BR-101 en RJ-083.
Carnaval.
In Rio de Janeiro wordt Carnaval uitbundig gevierd. Het wordt gevierd van zaterdag tot dinsdag. De mensen gaan tijdens Carnaval met z'n allen uitbundig feesten. De samba speelt hier in een belangrijke rol. Iedereen is mooi verkleed en/of uitgedost. Er wordt ook ieder jaar een grote carnavalsoptocht op de sambadrome gehouden door de wereldberoemde sambascholen. Het feest is ook bedoeld om te protesteren tegen corruptie politici, te klagen over armoede en liefdesverdriet te vergeten.
Voetbal.
Flamengo.
Flamengo is een voetbalclub, opgericht in 1895. Sinds de oprichting in 1971 van de Braziliaanse competitie won Flamengo vier keer de titel. De voetbaltak van Flamengo is in 1911 opgericht, nadat ontevreden leden van Fluminense overstapten naar Flamengo: sindsdien is Flamengo-Fluminense een zeer beladen derby ("Fla-Flu"). Samen met Vasco da Gama en São Paulo heeft Flamengo de grootste aanhang van het land, wat de naam van de derby tussen de twee ploegen verklaart: "Clássico dos Milhões", Klassieker van de Miljoenen. De clubkleuren zijn rood, zwart en wit.
Fluminense.
Fluminense is opgericht in 1902, en de enige professionele voetbalclub uit Rio die niet uit een roeivereniging is ontstaan. De club heeft één Braziliaanse titel gewonnen, en speelt een zeer beladen derby tegen Flamengo ("Fla-Flu"), nadat een aantal ontevreden leden de voetbaltak van Flamengo waren gestart. Groen, wit en rood zijn de clubkleuren.
Vasco da Gama.
Vasco da Gama, samen met Flamengo en São Paulo de populairste club van het land, heeft een Copa Libertadores gewonnen en vier landstitels behaald. De derby met Flamengo, de "Clássico dos Milhões" is beladen. De club is opgericht in 1898 en de clubkleuren zijn zwart-wit.
De thuishaven van Vasco is São Januario.
Botafogo.
Botafogo, vaak afgekort als "fogo", is met twee landstitels (1968 en 1995) een wat minder succesvolle club uit Rio. De club is opgericht in 1904 en de clubkleuren zijn zwart-wit. Botafogo is net als Vasco da Gama en Flamengo uit een roeiclub ontstaan.
Andere clubs.
Buiten de vier grote clubs heeft Rio ook nog enkele belangrijke kleinere clubs. America speelde 100 jaar lang van 1908 tot 2008 in het Campeonato Carioca, het staatskampioenschap en een laatste keer in 2011. De club speelde ook 17 jaar lang in de Série A, het laatste seizoen in 1988. Het laatste seizoen in de Série B was in 2000 en in de Série C in 2007. Bangu is de zesde club van de stad. Ook deze club speelde al meer dan 100 seizoenen in het staatskampioenschap en speelde negen seizoenen in de Série A, waarvan de laatste keer in 1988 was. São Cristóvão FR, Madureira EC, Olaria AC, Bonsucesso FC, Portuguesa en Campo Grande AC speelden lange tijd in de hoogste klasse van het staatskampioenschap, maar speelden op nationaal niveau geen rol van betekenis. Madureira, Olaria en Bonsucesso zijn de enige clubs die de laatste jaren nog in de hoogste klasse van het staatskampioenschap speelden.
Maracanã.
Het Maracanã is het wereldberoemde voetbalstadion van Rio de Janeiro, een van de grootste voetbalstadions ter wereld. De officiële naam is "Estádio Mário Filho", vernoemd naar de bedenker van het project en oud-burgemeester van Rio. Het stadion is ovaalvormig en geopend in 1950, speciaal voor het WK van dat jaar in Brazilië. Destijds had het een capaciteit van 183 000 plaatsen, maar tijdens de laatste en beslissende wedstrijd tussen Brazilië en Uruguay zaten er 199 854 toeschouwers op de tribunes. De capaciteit is later teruggebracht tot 120 000 en nu vanwege veiligheidsredenen tot amper 80 000, hoewel de toeschouwersaantallen vanwege de onveiligheidsverklaring meestal niet boven de 10 000 uitkomen.
Ten tijde van de opening kende het stadion ongekende luxe, met onder andere liften naar vipboxen, luxe kleedkamers en met daarin zuurstofmaskers, voorzieningen die in de rest van de wereld pas enkele tientallen jaren later kwamen.
In augustus 1963 trok het stadion 177 656 toeschouwers voor een wedstrijd tussen Flamengo en Fluminense, het record bij clubwedstrijden.
Tina Turner heeft in 1988 een wereldrecord gevestigd met bijna 188.000 toeschouwers, de meeste toeschouwers voor een soloconcert ooit. Dit deed ze tijdens haar Break Every Rule Tour. In 1990 heeft Paul McCartney ook een concert gegeven voor zo'n 180.000 toeschouwers.
Stedenbanden.
Zustersteden van Rio de Janeiro:

</doc>
<doc id="32193" url="https://nl.wikipedia.org/wiki?curid=32193" title="Kaapverdische eilanden">
Kaapverdische eilanden



</doc>
<doc id="32194" url="https://nl.wikipedia.org/wiki?curid=32194" title="Marco van Basten">
Marco van Basten

Marcel (Marco) van Basten (Utrecht, 31 oktober 1964) is een voormalig Nederlands profvoetballer en voetbaltrainer.
Van Basten, drievoudig Europees voetballer van het Jaar en tweevoudig Wereldvoetballer van het Jaar, wordt wereldwijd erkend als een van de beste voetballers aller tijden. De voormalige aanvaller werd geroemd om zijn balvastheid, techniek, tactische klasse en manier van afronding. Hij maakte tijdens zijn actieve carrière als speler vooral furore bij Ajax en AC Milan. In Amsterdamse dienst won de spits onder meer drie landstitels en de European Cup Winners Cup. In 1987 nam hij afscheid van het Nederlandse publiek en zette hij zijn loopbaan voort in Italië bij AC Milan, waar hij net als bij Oranje een succesvol duo vormde met Gullit. Daar won hij een aantal grote prijzen, waaronder drie keer de Europacup I / UEFA Champions League, twee wereldbekers en drie keer de Europese Supercup.
In 1988 wist Van Basten met het Nederlands elftal Europees kampioen te worden in West-Duitsland. De treffer die Van Basten maakte in de finale tegen de Sovjet-Unie wordt door voetbalfans nog steeds gezien als een van de meest memorabele doelpunten ooit.
Op 17 augustus 1995 nam Van Basten op 30-jarige leeftijd vroegtijdig afscheid van het profvoetbal wegens een ernstige enkelblessure. Op dat moment was hij al bijna twee en een half jaar niet meer aan spelen toegekomen, sinds zijn laatste duel tegen Olympique Marseille in de finale om de UEFA Champions League.
Na zijn afscheid liet Van Basten het voetbal links liggen en focuste hij zich met name op golf. Tot hij in 2003 aan de slag ging met de trainerscursus bij de KNVB. Na afronding daarvan trad hij in dienst bij Ajax als trainer van de beloften. Een jaar later werd hij echter door de KNVB gevraagd om bondscoach te worden van het Nederlands elftal als opvolger van Dick Advocaat. Deze functie vervulde hij tot en met het EK voetbal in 2008. Na het Europese kampioenschap keerde hij in de zomer terug bij Ajax als trainer van het eerste elftal. Dit bleef hij tot en met 6 mei 2009, waarna hij ontslag nam vanwege teleurstellende resultaten.
Privéleven.
Van Basten werd op 31 oktober 1964 om drie uur ’s middags geboren in de Surinamestraat te Utrecht. Hij groeide op in de wijk Oog in Al als jongste van drie kinderen met zijn zus Carla en broer Stanley. Omdat zijn oma van moederskant moeite had met het uitspreken van de naam Marcel werd dit al spoedig na zijn geboorte Marco. Juist zijn oudere broer Stanley was vernoemd naar de beroemde voetballer Stanley Matthews, maar Marco bleek degene te zijn met het talent voor deze sport in de familie. Hierdoor werd hij de favoriet van zijn vader, Joop van Basten (1930–2014), die zelf profspeler bij DOS en HVC was. Deze sloeg, tot grote ergernis van diens vrouw Leny die dat oneerlijk vond, de wedstrijden van Stanley vaak over, maar miste geen enkele wedstrijd van Marco. Van Basten bracht zijn lagereschooltijd door op de St. Dominicusschool en behaalde daarna zijn HAVO-diploma aan het Niels Stensen College in Utrecht. Naast voetballen speelde Van Basten in zijn jeugd ook tafeltennis, deed hij aan schoonspringen en speelde hij piano. Toch domineerde voetbal zijn leven. Door klasgenoten werd hij omschreven als een jongen met een uitzonderlijk voetbaltalent. Dagelijks werd er gevoetbald op het nabijgelegen Herderplein en het veldje aan de Cervanteslaan, dat jaren later tot 'Sportpark Marco van Basten' werd omgedoopt.
Het karakter van Van Basten werd sterk beïnvloed door een paar traumatische gebeurtenissen in zijn leven. Op jonge leeftijd zag hij zijn vriendje Jopie in Maarssen door het ijs zakken. Hij deed er van alles aan om hem te helpen, maar de hulp kwam te laat en hij zag Jopie voor zijn ogen verdrinken. Van Basten heeft hier nooit met iemand over willen praten. Daarnaast werd zijn moeder op 16 oktober 1985 getroffen door een herseninfarct, toen hij een WK-kwalificatiewedstrijd tegen België afwerkte. Leny werd opgenomen in het ziekenhuis, waar ze twee weken later ook nog een hartinfarct kreeg. Het had tot gevolg dat vanaf dat moment haar geheugen niet meer functioneerde, waardoor ze van de verdere carrière van haar zoon niets meer heeft kunnen vernemen. Joop van Basten heeft sindsdien de dagelijkse persoonlijke zorg voor zijn vrouw op zich genomen.
Van Basten werd behoorlijk aangegrepen door de toestand van zijn moeder en besloot na deze gebeurtenis het ouderlijk huis te verlaten. In het openbaar sprak hij nooit over de situatie maar zijn houding tegenover de buitenwereld veranderde. De spits was tegenover de media nooit erg open geweest maar deze gebeurtenis maakte hem nog afstandelijker en zakelijker. Over voetbal wilde hij best praten, maar de rest bleef privé. Na zijn vertrek besloot hij te gaan samenwonen met zijn vriendin Liesbeth van Capelleveen. Hun relatie liep niet altijd even voorspoedig en kende in 1990 zelfs een korte onderbreking. Het kwam echter weer goed en op 21 juni 1993 besloten ze elkaar bij Kasteel de Haar in Haarzuilens het jawoord te geven. Ze hadden op dat moment samen al twee dochters en later kwam daar nog een zoon bij. Gezamenlijk woonden zij lange tijd in Badhoevedorp, maar toen Van Basten in 2008 hoofdtrainer werd bij Ajax besloten zij naar Amsterdam te verhuizen.
Clubcarrière.
Jeugd.
EDO en UVV.
Van Basten begon in 1970 met voetballen bij de plaatselijke amateurclub EDO. Daar bleek dat de jonge pupil ver boven de middelmaat uitstak. Na een jaar verhuisde hij daarom naar het professionelere UVV. Dagelijks werd hij bijgestaan door vader Joop, die zijn doen en laten in dienst had gesteld van zijn amper zeven jaar oude zoon. Joop van Basten was echter geen voetbalvader die zijn zoon kritiekloos benaderde en de hemel in prees; hij wees hem telkens op zijn tekortkomingen en was zeer kritisch. Joop van Basten had zelf op het hoogste niveau gespeeld als verdediger en was na zijn actieve carrière aan de slag gegaan als jeugdtrainer bij diverse Utrechtse amateurclubs. Hij was overtuigd van de capaciteiten van zijn zoon en liet hem dat regelmatig merken: "Met jouw kwaliteiten moet je veel beter kunnen". De jeugdige Van Basten ontwikkelde zich stormachtig, maar kreeg op zijn vijftiende last van serieuze lichamelijke ongemakken. Vooral zijn liezen speelden hem parten, waarna contact werd gezocht met orthopedisch chirurg Rein Strikwerda. Strikwerda was clubarts bij FC Utrecht en gold als een autoriteit op zijn vakgebied. De arts kwam tot de conclusie dat de stand van Van Basten enkels 'niet optimaal' was en adviseerde hem te stoppen met voetballen op het hoogste niveau; vaker dan twee keer per week trainen was in zijn ogen niet mogelijk. Bij een hogere intensiteit zou hij over enkele jaren in een rolstoel belanden. Toch besloten Joop en Marco er nog geen punt achter te zetten. Het voetballen werd vooralsnog driekwart jaar uitgesteld.
Elinkwijk en Ajax.
In de zomer van 1979 werd het advies van Strikwerda definitief door Joop van Basten in de wind geslagen met het besluit Marco te verhuizen naar USV Elinkwijk. Elinkwijk was de grootste amateurclub van Utrecht en naar de mening van Van Basten senior zou zijn zoon hier betere trainers tegenkomen en meer weerstand ondervinden van zijn tegenstanders. De spits bereikte bij Elinkwijk al snel de grenzen van wat op amateurniveau mogelijk was. Aad de Mos, jeugdtrainer bij Ajax in het seizoen 1980/81 en interim-hoofdtrainer bij Ajax van maart 1981 tot en met juni 1981, kreeg hoogte van het talent uit Utrecht en deed hem een aanbieding. Marco van Basten had hier wel oren naar maar hij genoot ook de interesse van FC Utrecht. Uiteindelijk besloot hij voor de club uit Amsterdam te kiezen, waarover Marco later zou zeggen: "Als het mis zou gaan bij Ajax, kon ik altijd nog terug naar Utrecht. Omgekeerd was dat onmogelijk". Van Basten tekende op 17 april 1981 een jeugdcontract dat hem vanaf 1 juli 1981 aan de club zou binden in ruil voor een maandelijkse reiskostenvergoeding van 500 gulden. Leeftijdsgenoten als Edwin Godee en Gerald Vanenburg, die dat seizoen ook een nieuw contract tekenden bij Ajax, verdienden al veel meer. Zij ontvingen respectievelijk 12.000 en 25.000 gulden per jaar, maar waren al verder in hun ontwikkeling. Utrechter Vanenburg maakte vanaf april 1981 vast deel uit van het eerste elftal van Ajax, en Godee werd in het tweede elftal geplaatst. Van Basten mocht zich gaan bewijzen in de A1, waar een zakelijke cultuur heerste en de hiërarchie werd bepaald op basis van prestaties op het veld. Van Basten wist hier goed mee om te gaan en ontwikkelde zich tot een technische spits van wie in de toekomst veel werd verwacht.
Ajax.
1981/82.
Op 3 april 1982 mocht Van Basten als zeventienjarige zijn debuut maken voor de Amsterdammers in de competitiewedstrijd tegen N.E.C.. Op dat moment had hij nog maar vijf duels voor Ajax 2 gespeeld en was de spits nog slechts een A-junior. Van Basten kwam als invaller binnen de lijnen en verving Johan Cruijff, de man die hem de komende jaren bij de hand zou nemen. Zijn debuut luisterde hij op met een treffer (5-0), waardoor Van Basten destijds de op 1 na jongst scorende speler van Ajax en de op 1 na jongste debutant werd (de jongste was Gerald Vanenburg, 17 jaren en 1 maand jong, debuut 5 april 1981, 1e 2 goals: 10 mei 1981). Toch bleef het zijn enige optreden in het seizoen 1981/82, waarin Ajax landskampioen werd met maar liefst 117 goals vóór en 42 goals tegen.
1982/83.
In het seizoen 1982/83 nam Cruijff nadrukkelijk de rol van voetbalvader over van Van Basten senior. Cruijff zorgde ervoor dat Van Basten zich verder ontwikkelde door hem alerter, gemener, scherper en harder te maken. Tevens had Cruijff zelf ervaring als diepe spits, waardoor hij Van Basten aanwijzingen kon geven die het verschil in een wedstrijd zouden kunnen maken. Dat Cruijff niet veel verschilde van Joop van Basten, bleek wel uit de kritische benadering van de voormalige nummer 14. Dit kwam mede omdat Van Basten over meer talent beschikte dan teamgenoten als John van 't Schip, Wim Kieft of Frank Rijkaard. De aanwijzingen van Cruijff lagen overigens niet allemaal op het technische of tactische vlak; Cruijff leerde de jongeling ook om te overleven in de voetbalwereld. Hij maakte hem zelfbewust en zelfverzekerd, bijna op het arrogante af. Want 'stel je je kwetsbaar op, dan word je gekwetst', aldus Cruijff. Dit alles vatte hij samen onder de noemer ‘stressbestendig maken’. Van Basten maakte tijdens het seizoen vaker zijn opwachting en verscheen twintigmaal binnen de lijnen. Mede dankzij zijn negen doelpunten prolongeerde Ajax de titel met 106 goals vóór en 41 goals tegen, en won het tevens de KNVB beker.
1983/84.
In de zomer van 1983 vertrokken er bij Ajax enkele dragende spelers, waaronder Søren Lerby, Piet Schrijvers, Wim Kieft en Leo van Veen. Ook Johan Cruijff wisselde van club na een aanvaring met Ajax-voorzitter Ton Harmsen, Cruijff verkaste uitgerekend naar rivaal Feyenoord. Deze 9 talenten binnen de groep, die meestal vaste keus zouden zijn, dienden vanaf dat moment het elftal te dragen: Sonny Silooy, Jan Mølby, Frank Rijkaard; Ronald Koeman; Gerald Vanenburg, Marco van Basten, Jesper Olsen, John van 't Schip en pinchhitter Johnny Bosman. Ook viel Stanley Menzo sporadisch in als vervanger voor eerste doelman Hans Galjé, en speelde Winston Haatrecht enkele wedstrijden in een zaalvoetbaltoernooi eind december 1983, in het KNVB beker-toernooi, en in de competitie. Mölby en Ronald Koeman wisselden weleens elkaars posities als libero en rechtermiddenvelder af. De gemiddelde leeftijd van de 22 contractspelers bedroeg bij het begin van het seizoen in juli 1983 21,3 jaar. Het seizoen 1983/84 betekende definitief de doorbraak van Marco van Basten. Ondanks dat de spits de ziekte van Pfeiffer opliep, speelde Van Basten 26 wedstrijden waarin hij 28 keer het net wist te vinden. Met dat aantal werd hij voor de eerste maal topscorer van de Eredivisie. Het hoogtepunt dat seizoen was in september 1983 de 8-2-overwinning op aartsrivaal Feyenoord, met de overgestapte Johan Cruijff en Amsterdammer Ruud Gullit in de gelederen. Van Basten was tijdens het duel drie keer trefzeker geweest voor Ajax, Jesper Olsen tweemaal; bovendien waren zij de hele wedstrijd de 2 uitblinkers. Van Basten's oude leermeester had daar niets tegenover kunnen zetten. Toch bleken de doelpunten van de spits en het feit dat Ajax tot en met 10 maart 1984 het beste doelsaldo in de eredivisie had, niet voldoende voor Ajax om het landskampioenschap te kunnen verdedigen. Cruijff haalde zijn sportieve revanche door zijn laatste seizoen als profvoetballer met de landstitel af te sluiten. Ajax stond slechts sporadisch op de eerste plaats, en meestal op de tweede of derde plaats op de ranglijst, en sloot het seizoen af als nummer 3 van de 18 clubs, met 51 punten en een doelsaldo van +54 (100-46). Ajax eindigde half mei 1984 op enige afstand van nummer 1, Feyenoord, en met een uiterst minimale achterstand qua punten en doelsaldo op nummer 2, PSV.
1984/85.
In het seizoen 1984/85 werd Marco van Basten de gezichtsbepalende speler van de jonge groep Ajacieden. Hij speelde 33 duels voor de Amsterdammers en scoorde daarin 22 keer, waarmee hij zijn titel als topscorer prolongeerde. Ajax contracteerde de geroutineerde 30-jarige centrumverdediger Ronald Spelbos, en de 20-jarige linkerspits Rob de Wit, als opvolger voor de naar Manchester United vertrokken 23-jarige linkerspits Jesper Olsen. Ajax bleef de eerste 16 ronden tussen 1 september en 9 december 1984 ongeslagen in de eredivisie (13 zeges, 2 gelijke spelen uit, 0 nederlagen, 1 inhaalduel tegoed, doelsaldo +31 (46-15)) en was daarmee op weg naar het landskampioenschap. Ook werd op 25 november 1984, voor het eerst in 13 seizoenen, weer een uitwedstrijd tegen Feyenoord in Rotterdam gewonnen, met 1-3. Op internationaal niveau werd de club die maand echter reeds in de tweede ronde van het UEFA Cup-toernooi uitgeschakeld, tot grote ontevredenheid van Van Basten, die aangaf trainer Aad De Mos daarvoor verantwoordelijk te houden, door te stellen dat er onder zijn leiding nooit iets gepresteerd zou worden buiten de landsgrenzen. Het startschot voor het aanstaande vertrek van De Mos was daarmee gegeven. Cruijff bleek hier echter ook een flinke vinger in de pap te hebben. De voormalige vedette lonkte naar het trainerschap bij Ajax en gebruikte Van Basten en Van ‘t Schip om zijn invloed binnen de club te vergroten. De twee vrienden kwamen regelmatig bij Cruijff over de vloer, waardoor medespelers hen gekscherend bestempelden als "FC Vinkeveen".&lt;
Vervolgens begon Ajax vanaf half december 1984 punten te morsen, en in de 2e competitiehelft, met name in april en de eerste week van mei 1985, verspeelde Ajax in rap tempo punten. Ajax won op 6 april 1985 thuis nog nipt van nummer 18 en hekkesluiter PEC Zwolle, met 2-1 in de laatste minuut, na lange tijd met 0-1 te hebben achtergestaan. Trainer De Mos beboete zijn spelers voor de wanprestatie. Tegen Twente uit op 8 april (1-1), Groningen thuis op 21 april (1-3 verlies) en Haarlem uit op 5 mei (1-0 nederlaag) wist Ajax helemaal niet te winnen, en de concurrenten PSV en Feyenoord kwamen qua punten steeds dichterbij op de ranglijst, die nog wel door Ajax werd aangevoerd.
Op 6 mei 1985, vijf duels voor het einde van de competitie, werd door het bestuur besloten om afscheid te nemen van De Mos, na de 1-0 nederlaag in Haarlem, waar van Basten en van 't Schip buiten de ploeg gehouden waren. Van Basten bleef koel onder de situatie en wist ondanks het vrij zware resterende programma het conflict om te zetten in klinkende prestaties: aan het einde van het seizoen vierde hij zijn derde landskampioenschap met Ajax, onder leiding van het trio interim-trainers Tonny Bruins Slot, Spitz Kohn en Cor van der Hart, nadat Ajax onder meer Feyenoord had uitgeschakeld als titelkandidaat in een rechtstreeks treffen op 19 mei (4-2). Op 27 mei 1985, na de wedstrijd Ajax-Volendam 5-2 in de 33e en één na laatste speelronde, was de stand aan kop: 1. Ajax 54 punten (24 zeges, 6 x gelijk, 3 nederlagen), doelsaldo +51 (93-42), 2. PSV 46 punten, doelsaldo +47 (80-33), 3. Feyenoord 46 punten, doelsaldo +34 (84-50). In de 34e en laatste competitieronde op 2 juni 1985 verspeelde Ajax echter het beste doelsaldo, door uit in Eindhoven met maar liefst 4-0 onderuit te gaan tegen PSV. De eindstand aan kop was: 1. Ajax 54 punten (24 zeges, 6 x gelijk, 4 nederlagen), doelsaldo +47 (93-46) 2. PSV 48 punten, doelsaldo +51 (84-33) 3. Feyenoord 48 punten, doelsaldo +36 (87-51). Daarnaast werd van Basten door zijn collega’s uit het betaald voetbal verkozen tot Nederlands voetballer van het jaar.
1985/86.
Na het vertrek van trainer Aad de Mos lag de weg open voor de terugkeer van Johan Cruijff. Ajax bood Cruijff een contract aan en kwam op 6 juni 1985 een dienstverband met hem overeen als technisch directeur voor de duur van één jaar. Omdat Cruijff niet over de benodigde diploma’s beschikte, mocht hij bij de club niet als trainer aan de slag. Halverwege het seizoen verleende het bondsbestuur van de KNVB hem echter dispensatie, waardoor het de voormalige spits werd toegestaan om in de functie van technisch directeur Ajax te trainen. De komst van Cruijff was voor Van Basten een belangrijke reden om voor twee seizoenen bij te tekenen. Hij was, net als alle andere spelers in de selectie van Ajax, opgebloeid onder de nieuwe trainer en kende in 1985/86 het meest succesvolle seizoen als clubvoetballer in Nederland. Met 37 doelpunten in 26 duels werd hij voor de derde keer op rij topscorer van de Eredivisie. Bovendien werd Van Basten met dat aantal Europees topscorer, waardoor hij de Gouden Schoen in ontvangst mocht nemen. Vooral in de duels tegen Heracles (vijf doelpunten, 1-8 zege) en Sparta (zes doelpunten, 9-0 zege) was de spits bijzonder trefzeker geweest. Overigens zijn Van Basten, Lammers, Kerkhoffs en Cruijff de enige spelers die zes keer wisten te scoren in één competitiewedstrijd. Alleen Afonso Alves vond in 2007 vaker het net (zeven keer). Het grote aantal doelpunten bleek echter niet genoeg te zijn voor prolongatie van de landstitel; ondanks 120 gescoorde goals en 35 tegengoals en het beste doelsaldo (+85), moest Ajax genoegen nemen met de 2e plaats achter PSV, dat 8 punten meer had (52 tegen 60; 2 punten voor een zege). Ook was er de deceptie, dat ex-sterspeler Frank Arnesen na 2 jaar Valencia en 2½ jaar Anderlecht (Brussel), niet zijn verwachte rentree voor Ajax maakte, maar in plaats daarvan bij de meer slagvaardige rivaal PSV debuteerde op 1 december 1985. Wel werd in het begin van het seizoen in augustus 1985, na 2-0 en 4-1 overwinningen met uiterst spectaculair voetbal, het Amsterdam-710-toernooi gewonnen, en aan het einde van het seizoen in mei 1986, na drie jaar weer de KNVB beker veroverd.
1986/87.
Ondanks het vertrek van sterspelers Gerald Vanenburg en Ronald Koeman naar rivaal PSV in Eindhoven, en een hersenbloeding op vakantie in Spanje van een andere sterspeler, Rob de Wit, wiens carrière hierdoor op 22- à 23-jarige leeftijd reeds werd beëindigd in de zomer van 1986, draaide Ajax een zeer succesvol seizoen. De start van het seizoen 1986/87 verliep niet geheel probleemloos. Van Basten kampte nog steeds met de naweeën van een enkelblessure, die hij in het vorige seizoen had opgelopen in een oefenduel tegen RCH. Het weerhield hem echter niet om op 9 november 1986 tegen FC Den Bosch een van de meest memorabele doelpunten uit zijn loopbaan te maken. Van Basten ontving de bal over grote afstand van Jan Wouters en schoot hem meteen middels een omhaal in de verre kruising achter doelman Jan van Grinsven. Het doelpunt eindigde in 2010 op de derde plaats van mooiste Ajax-goals aller tijden.
De pijnlijke enkel zou in de winterstop worden verholpen door een eenvoudige operatie, maar Van Basten kende op dat moment grotere problemen. Op 7 december 1986, een week voordat de operatie zou plaatsvinden, raakte hij zwaar geblesseerd. In het competitieduel tegen FC Groningen liep het tot grote frustratie bij Van Basten niet zoals hij graag wilde. De spits verloor de controle en uit irritatie maakte hij na twintig minuten spelen een harde en onnodige tackle op Edwin Olde Riekerink, waarbij zijn eigen rechterenkel het moest ontgelden. De geplande operatie op 15 december aan de linkerenkel in het Prinsengrachtziekenhuis ging door en verliep zonder problemen, maar de pijn aan de rechterenkel bleef. De wedstrijden in het voorjaar van 1987 kwamen daardoor veel te vroeg, besefte hij later zelf ook: 
Voor ieder duel werd de rechterenkel ingetapet en na het fluitsignaal moest de voet meteen in een bak met ijs. Cruijff was echter genadeloos en liet zijn spits zo veel mogelijk spelen. Het landskampioenschap had Ajax al vroeg in de 2e competitiehelft, begin 1987, verspeeld, waardoor alle pijlen werden gericht op het winnen van de European Cup Winners Cup. Voor de winterstop was er al afgerekend met Bursaspor en Olympiakos Piraeus, en in maart 1987 was Malmö FF de volgende tegenstander. In Zweden werd er met 0-1 verloren, maar in eigen huis bleek Ajax te sterk door twee treffers van Van Basten en een van Winter (3-1). In de halve finales was het Spaanse Real Zaragoza de volgende tegenstander. Hoewel Van Basten daarin niet wist te scoren, steeg hij tijdens de duels boven zichzelf uit. Beide ontmoetingen werden gewonnen (2-3 uit in Zaragoza en 3-0 thuis in Amsterdam) waardoor Ajax de finale in Griekenland's hoofdstad Athene bereikte. Daarin bleek Van Basten beslissend, want door zijn rake kopbal na een voorzet vanaf de rechterkant van Sonny Silooy, versloegen de Amsterdammers op 13 mei 1987 Lokomotive Leipzig met 1-0. Het was de eerste grote prijs voor Johan Cruijff als trainer en voor een lichting spelers die op nationaal en internationaal niveau nog veel van zich zouden laten horen.
De goede prestaties in de Europacup leverden Van Basten in 1987 de Trofeo Bravo op, de prijs voor de beste Europese voetballer onder 23 jaar. In de vaderlandse competitie liet hij zich ook niet onbetuigd. Met 31 doelpunten werd Van Basten namelijk voor de vierde keer op rij topscorer van de Eredivisie (118 goals in de 4 seizoenen 1983/1984 tot en met 1986/1987 bij Ajax). Alleen Ruud Geels heeft vaker (vijfmaal) deze eretitel mogen dragen (123 goals in de 4 seizoenen 1974/1975 tot en met 1977/1978 bij Ajax, 22 goals in het seizoen 1980/1981 bij Sparta). Tot slot drukte Van Basten nog zijn stempel op de finale van de KNVB beker op 5 juni 1987 in Den Haag. In de verlenging tegen FC Den Haag besliste hij met twee doelpunten het duel (2-4), waardoor een derde nationale beker aan zijn palmares werd toegevoegd. Het werd de laatste prijs die de spits met Ajax won, want een week voor de Europacup II-finale had hij een contract ondertekend bij AC Milan in Noord-Italië. Al een jaar eerder had Van Basten een voorcontract kunnen tekenen bij de Milanezen, maar hier besloot de spits destijds niet op in te gaan. Wel gaf hij de toezegging dat AC Milan de eerste gegadigde zou zijn. Van een contractverlenging bij Ajax kwam daardoor niets terecht. Van Bastens zaakwaarnemer Cor Coster, de schoonvader van Johan Cruijff, zorgde er in maart 1987 voor dat het contract met Milan kon worden afgerond. Dit gebeurde allemaal in het diepste geheim, waardoor zelfs vader Joop van Basten niets wist van de op handen zijnde transfer. In het lopende contract met Ajax had Coster laten opnemen dat er slechts een afkoopsom van maximaal 1,7 miljoen gulden hoefde te worden betaald voor de diensten van Van Basten. Voor Milan-voorzitter Silvio Berlusconi was dit slechts een kleinigheid in vergelijking tot de afkoopsom van Ruud Gullit, die in maart 1987 ook de overstap naar Milan afrondde. Voor de middenvelder van PSV werd tien miljard lire op tafel gelegd, wat gelijkstond aan 17 miljoen gulden. Hij werd daarmee na Diego Maradona de duurste speler ter wereld. Op 8 juni 1987 speelde Van Basten uiteindelijk zijn laatste wedstrijd voor Ajax, die met 2-1 werd verloren van FC Twente. In de eredivisie finishte Ajax als 2e, met 92 goals vóór en 30 goals tegen.
AC Milan.
AC Milan kende een dramatische periode voor de komst van Van Basten en Gullit. Sinds 1979 was er geen landskampioenschap meer gevierd en bovendien raakte de club in 1980 betrokken bij een grootschalig omkoopschandaal. Als gevolg daarvan speelde AC Milan twee seizoenen in de Serie B, waar het tot op dat moment nog nooit had geacteerd. Toen Silvio Berlusconi op 24 maart 1986 echter tot 21e clubvoorzitter werd verkozen, ging er een nieuwe wind waaien. Hij besloot de transfermarkt op te gaan en contracteerde spelers als Roberto Donadoni, Carlo Ancelotti, Giovanni Galli en Angelo Colombo. Samen met Paolo Maldini, Franco Baresi en Alessandro Costacurta die uit de eigen jeugdopleiding kwamen, kon er worden gebouwd aan een nieuw elftal dat weer voor prijzen moest gaan zorgen. Dit alles gebeurde onder leiding van de nieuwe coach Arrigo Sacchi, die Berlusconi in de zomer van 1987 van Parma AC had overgenomen. Sacchi was op dat moment een relatief onbekende coach met een on-Italiaanse liefde voor aanvallend voetbal. Zijn visie kenmerkte zich vooral in het onder druk zetten van de tegenstander, de tot dan toe weinig toegepaste manier van zoneverdediging en het willen spelen van totaalvoetbal. Sacchi bleek vooral onder de indruk te zijn van het spel dat Rinus Michels en Johan Cruijff in de jaren zeventig vertoonden: 
Sacchi ging altijd uit van een 4-4-2 formatie. Voorin was een basisplaats weggelegd voor Gullit die zijn transfersom moest waarmaken. Naast hem was er nog één plek over voor Van Basten, maar Sacchi had ook nog de keuze uit Daniele Massaro en de regerend topscorer Pietro Paolo Virdis. De 22-jarige Van Basten kon zich gaan opmaken voor de destijds, volgens velen, sterkste clubcompetitie ter wereld.
1987/88.
Van Basten maakte zijn debuut voor Milan op 13 september 1987 in de competitiewedstrijd tegen Pisa, net als Ruud Gullit, en wist meteen te scoren. Tien minuten voor het eindsignaal benutte hij een strafschop en bepaalde daarmee de eindstand op 3-1. Kort daarna werd hij vervangen door Pietro Paolo Virdis. Het was een voorspoedig begin, maar de rest van het seizoen kenmerkte zich vooral door aanhoudend blessureleed aan de rechterenkel. In december 1987 besloot hij zich daarom opnieuw te laten opereren door prof. dr. René Marti, dezelfde chirurg die in zijn Ajax-tijd ook zijn linkerenkel had behandeld. Er volgde een ingreep aan het rechtergewricht en de enkelbanden, waarbij er werd geconstateerd dat het kraakbeen was beschadigd. Marti kwam tot de conclusie dat er al eens iets met de enkel was gebeurd dat nooit was herkend, waarschijnlijk een flinke verzwikking in zijn jeugd. Als gevolg van de operatie stond Van Basten de helft van het seizoen langs de kant en speelde hij slechts elf wedstrijden waarin hij drie keer het net vond. De meeste tijd bracht hij door met revalideren. Daarbij liet Van Basten zich op aanraden van Gullit regelmatig behandelen door haptonoom Ted Troost die al vaker met hem had gewerkt. In maart 1988 sloot Van Basten vervolgens weer aan bij de spelersgroep in de strijd om de titel. Het seizoen werd een nek-aan-nek race tussen AC Milan met uitblinker Gullit en landskampioen Napoli met sterspeler Maradona. De strijd werd uiteindelijk beslist op 1 mei 1988 in het onderlinge duel tussen de twee titelkandidaten. Door twee doelpunten van Virdis en een treffer van invaller Van Basten werd het 3-2 in het voordeel van Milan. Twee weken later was een gelijkspel tegen Como voldoende voor de eerste landstitel in negen jaar tijd.
1988/89.
In de zomer van 1988 kwam Frank Rijkaard over van Sporting Lissabon om de gelederen te versterken. Samen met Gullit en Van Basten zou hij het Nederlandse trio vormen dat de tweede bloeiperiode van de club inluidde. In de jaren vijftig was het Zweedse trio "Gre-No-Li" (Gren, Nordahl en Liedholm) hen voorgegaan. Zij wonnen in acht jaar tijd vier landstitels en brachten Milan daarmee naar de top van het Italiaanse voetbal. De verwachtingen bij de Milanese tifosi voor het seizoen 1988/89 waren hooggespannen, aangezien het Nederlandse trio na de zomerstop terugkeerde als de nieuwe Europees kampioen. Van Basten was de uitblinker van het EK voetbal geweest en verkozen tot beste speler. Daarnaast was hij met vijf doelpunten topscorer van het toernooi geworden. Het succes werd meteen voortgezet, want een week voorafgaand aan het nieuwe seizoen won Van Basten met AC Milan al zijn volgende prijs, de Supercoppa. Mede door een doelpunt van de spits wisten de Milanezen de eerste editie van de nieuw ingevoerde supercup met 3-1 te winnen van Sampdoria. De prestaties van Van Basten werden dat najaar beloond met de uitverkiezing tot Europees voetballer van het jaar. Hij bleef daarmee zijn ploeggenoten Gullit en Rijkaard voor, die respectievelijk op de tweede en derde plaats eindigden.
De behaalde landstitel van het vorige seizoen betekende dat Milan na negen jaar ook weer mocht deelnemen aan de Europacup I. Het werd het begin van de Europese overheersing van AC Milan. Het versloeg achtereenvolgens Vitosha Sofia, Rode Ster Belgrado, Werder Bremen en kwam in de halve finale het Real Madrid van Leo Beenhakker tegen. In Madrid bleef het bij een 1-1 gelijkspel, maar tijdens de return werd "de Koninklijke" met ruime cijfers verslagen. Gullit, Rijkaard en Van Basten scoorden ieder een doelpunt en stuurden de Madrilenen uiteindelijk met 5-0 naar huis. Ook in de finale tegen Steaua Boekarest deed Milan van zich spreken. Door twee doelpunten van Gullit en twee van Van Basten werd de ploeg van Gheorghe Hagi met 4-0 overtuigend verslagen.
Van Basten bleef grotendeels blessurevrij en kon eindelijk een volledig seizoen meedraaien. Hij scoorde negentienmaal in 33 wedstrijden en eindigde daarmee als tweede op de topscorerslijst achter Aldo Serena, die 22 doelpunten maakte. Serena won met zijn club Internazionale de landstitel, Milan eindigde achter Napoli op de derde plaats.
1989/90.
Tijdens het seizoen 1989/90 reeg AC Milan wederom de prijzen aaneen. In de eerste seizoenshelft werd afgerekend met Europacup II-winnaar FC Barcelona, waardoor de eerste Europese Supercup werd gewonnen. Vervolgens werd in december de Wereldbeker veroverd ten koste van het Colombiaanse Atlético Nacional. De prestaties van Van Basten leverden hem een tweede uitverkiezing tot Europees voetballer van het jaar op. Opnieuw eindigde hij in de eindklassering voor twee van zijn ploeggenoten, Baresi en Rijkaard. Daarnaast werd aan het einde van het seizoen wederom de Europacup I aan de prijzenkast toegevoegd. Milan was geen landskampioen geworden maar mocht wel als titelverdediger deelnemen aan het toernooi. De Rossoneri wonnen de relatief saaie finale door een doelpunt van Rijkaard met 1-0 van Benfica. Ondanks dat Milan op de laatste speeldag het kampioenschap verspeelde en de Coppa Italia verloor van Juventus, was er veel bewondering voor het team van Arrigo Sacchi. Het elftal uit deze periode werd regelmatig aangeduid als "Gli Immortali" (de onsterfelijken). Vele kenners bestempelen het Milan van 1989/90 als het beste clubteam aller tijden. Opnieuw wist Van Basten negentienmaal te scoren in 26 competitiewedstrijden en dit bleek genoeg te zijn om het seizoen als topscorer te eindigen.
1990/91.
Ook het seizoen 1990/91 wist AC Milan op te luisteren met de winst van de Europese Supercup en de Wereldbeker. Het Italiaanse voetbal kende zijn hoogtijdagen: alle Europese prijzen van het vorige seizoen waren gewonnen door clubs uit de Serie A. Milan wist beslag te leggen op de Europacup I, Sampdoria won de Europacup II en Juventus veroverde ten koste van Fiorentina de UEFA Cup. Milan mocht het daarom in de herfst gaan opnemen tegen het Sampdoria van Roberto Mancini in de strijd om de Europese Supercup. Over twee duels bleken de Milanezen te sterk voor de club uit Genua en pakten daardoor de tweede Supercup op rij. In het duel om de Wereldbeker mocht Milan het opnemen tegen het Paraguayaanse Olimpia. Twee doelpunten van Rijkaard en een van Stroppa bepaalden de eindstand op 3-0.
In de Europacup I kende Milan minder voorspoedige tijden, vooral toen in maart 1991 het duel tegen Olympique Marseille uitliep op een debacle. In de return van de kwartfinale misten de Milanezen hun goede vorm en konden ze niet beschikken over de geblesseerde Baresi en geschorste Van Basten. De Italianen waren op een 1-0-achterstand gekomen waarna de Fransen hoopten op een spoedig einde van de wedstrijd. Toen de scheidsrechter in de slotminuten echter floot voor een vrije trap dachten de Marseille-fans dat het eindsignaal had geklonken en bestormden ze van vreugde het veld. De scheidsrechter greep in maar tijdens de ontruiming van het veld vielen er enkele lichtmasten uit waardoor iedereen het terrein verliet. Na een kwartier van herstelwerkzaamheden instrueerde de leidsman beide teams weer terug naar het veld maar Milan weigerde dit, in de hoop dat het duel zou worden overgespeeld. Er werd besloten om het duel te staken maar de situatie kende niet de gewenste afloop voor de Italianen. De UEFA kende een 3-0-overwinning toe aan Marseille en sloot Milan voor een jaar uit van Europees voetbal. Het seizoen werd uiteindelijk afgesloten zonder Scudetto of nationale beker. Van Basten was tijdens de competitie minder op dreef gekomen dan voorgaande seizoenen en wist in 31 duels elfmaal te scoren.
1991/92.
In het seizoen 1991/92 vertrok succescoach Sacchi als trainer van AC Milan om bondscoach te worden van het Italiaanse elftal. De voormalige middenvelder van Milan Fabio Capello werd zijn opvolger. Capello kende een vliegende start met de Rossoneri en wist de club naar het winterkampioenschap van de Serie A te leiden zonder een nederlaag te hoeven incasseren. In de tweede seizoenshelft werden de goede prestaties voortgezet. AC Milan leed opnieuw geen nederlagen waardoor de club uiteindelijk ongeslagen landskampioen werd. Van Basten was dat seizoen verantwoordelijk geweest voor ruim een derde van de totale doelpuntenproductie. Met het zeldzaam hoge aantal van 25 treffers (al 26 jaar niet meer voorgekomen) werd de spits voor de tweede maal "Capocannoniere". Het elftal dat die jaargang niet verloor werd regelmatig bestempeld als "Gli Invicibili" (de onoverwinnelijken).
1992/93.
Berlusconi besloot in de zomer van 1992 de club flink te versterken en trok vele miljoenen uit voor nieuwe spelers. Zo haalde hij Dejan Savićević, Stefano Eranio, Zvonimir Boban en werden de transferrecords gebroken voor de komst van Jean-Pierre Papin en Gianluigi Lentini. Papin werd de concurrent van Van Basten in de spits en kwam voor een kleine dertig miljoen gulden over van Olympique Marseille. Lentini was zelfs vier jaar lang de duurste speler ter wereld nadat hij voor 33 miljoen overkwam van Torino. Ook Van Basten tekende in het najaar een vernieuwd contract dat hem de komende drie jaar aan de club zou binden. Jaarlijks zou hij hier drie miljoen gulden mee opstrijken. De spits verkeerde in zijn hoogtijdagen en luisterde zijn contractverlenging op met vier treffers tegen Napoli. Ook in de Champions League tegen IFK Göteborg nam hij nog diezelfde maand met opnieuw vier doelpunten de totale doelpuntenproductie voor zijn rekening. Daarmee werd hij de eerste speler die vier keer in één Champions League-wedstrijd wist te scoren.
De prestaties van Van Basten werden dat najaar beloond, toen de spits voor de derde maal werd uitgeroepen tot Europees voetballer van het jaar. Hij evenaarde daarmee Cruijff en Platini, waardoor zij de enige spelers zijn die de prijs drie keer in ontvangst mochten nemen. Het hoogtepunt was echter de uitverkiezing tot Wereldvoetballer van het jaar door de Wereldvoetbalbond FIFA. De prijsuitreiking in Lissabon had echter een bittere bijsmaak omdat Van Basten kort daarvoor opnieuw zwaar geblesseerd was geraakt aan zijn rechterenkel in het competitieduel tegen Ancona. De aanvaller liet zich daarvoor opnieuw onder handen nemen door zijn vaste chirurg, René Marti. Hij opereerde Van Basten op 21 december 1992 voor de derde keer en haalde tien stukjes bot uit de enkel en het onderste spronggewricht. De operatie werd door Marti omschreven als zwaar en voorspelbaar:
Volgens Marti was de enkel in feite versleten en werden met een operatie alleen de symptomen opgeheven. De verwachting was dat Van Basten drie maanden langs de kant zou staan maar zijn herstel verliep trager dan verwacht. De spits ging daarom op 1 april 1993 naar België voor een second opinion van orthopedisch chirurg Marc Martens. Dr. Martens trok echter dezelfde conclusie als zijn collega en adviseerde Van Basten nog enkele weken rust.
Ondertussen plaatste AC Milan zich met overmacht voor de finale van de Champions League. Op weg naar de eindstrijd speelde de club tien wedstrijden die allemaal werden gewonnen. In de finale tegen Olympique Marseille waren de Rossoneri dan ook de grote favoriet, maar deze rol wisten ze uiteindelijk niet waar te maken. Door een rake kopbal van Basile Boli op aangeven van Abédi Pelé wonnen de Fransen met 1-0. Van Basten speelde geen rol van betekenis en voelde zich beperkt door zijn enkelblessure, waardoor hij in de 86e minuut werd gewisseld voor Eranio. Later zou blijken dat Marseille-voorzitter Bernard Tapie spelers van Valenciennes had omgekocht zodat Marseille een week voor de CL-finale kampioen werd en zich zodoende in alle rust kon voorbereiden op de eindstrijd met AC Milan. Daarnaast kwam dertien jaar na dato aan het licht dat bijna alle spelers van Marseille voorafgaand aan de finale doping hadden gebruikt.
In de competitie bleef AC Milan dat seizoen ongeslagen tot en met 21 maart 1993. Op die dag verloor Milan met 0-1 van Parma, waardoor de club na 58 competitiewedstrijden op rij haar ongeslagen status verloor. Dit is nog steeds een record in de Serie A. Milan liep daarna nog enkele keren tegen puntverlies aan, maar de club won uiteindelijk toch haar tweede Scudetto op rij en de dertiende uit de clubgeschiedenis, waarmee het stadsgenoot Internazionale evenaarde. Door blessureleed bleef de doeltreffendheid van Van Basten dat seizoen steken op 13 goals in 15 competitieduels.
Einde.
Milan zou in de volgende twee seizoenen nog tweemaal het landskampioenschap vieren en bereikte ook nog tweemaal de finale van de Champions League. Voor Van Basten betekende deze periode echter het begin van het einde. Na zijn operatie in december 1992 speelde hij nog slechts twee competitiewedstrijden en de finale van de Champions League. Tegen Olympique Marseille kreeg Van Basten echter opnieuw last van zijn rechterenkel en besloot hij wederom onder het mes te gaan. Op 9 juni 1993 nam dr. Martens hem voor de eerste keer onder handen. Tijdens de operatie verwijderde hij stukjes kraakbeen uit de enkel, waarna Van Basten enkele maanden rust moest houden. Hij kwam echter het hele jaar niet aan spelen toe en liet zich op 14 juni 1994 opnieuw opereren. Tijdens deze vierde operatie aan zijn rechterenkel bracht dr. Martens metalen steundelen aan die ervoor moesten zorgen dat zich nieuw kraakbeen zou vormen. Het experiment met het apparaat van Ilizarov mislukte echter en Van Basten raakte opnieuw in de versukkeling. Op 17 augustus 1995 nam Van Basten uiteindelijk het definitieve besluit om afscheid te nemen van het voetbal. Voorafgaand aan de Trofeo Berlusconi tussen AC Milan en Juventus, maakte hij een laatste ereronde waarbij hij onder toeziend oog van 63.000 fans en de huilende Fabio Capello een staande ovatie kreeg.
Na zijn actieve carrière bleef de pijn aan Van Bastens rechterenkel echter bestaan. Daarom nam hij in maart 1996 het besluit om zijn enkel in het AMC vast te laten zetten. Hierdoor zou hij weliswaar altijd enigszins mank blijven lopen, maar wel pijnvrij door het leven gaan. Hoewel hij hierdoor niet meer kon voetballen, verscheen hij toch nog een paar keer op het veld tijdens de afscheidswedstrijden van oud-ploeggenoten Franco Baresi (1997), Demetrio Albertini en Dennis Bergkamp (beiden 2006). Hij liet in de meeste duels zien zijn talent niet te hebben verloren en scoorde zelfs enkele malen.
Nederlands elftal.
WK onder 20 jaar 1983.
Van Basten maakte zijn internationale debuut op het WK onder 20 jaar in 1983. Samen met onder anderen Vanenburg, Been, Silooy en Godee trof Nederland in gastland Mexico achtereenvolgens Brazilië, de Sovjet-Unie, Nigeria en Argentinië. Van Basten begon als basisspeler aan het toernooi en speelde met Oranje in de openingswedstrijd met 1-1 gelijk tegen Brazilië door een doelpunt van Been. Vervolgens won het jeugdelftal van de Sovjet-Unie waarbij Van Basten het winnende doelpunt maakte (3-2). In het laatste groepsduel tegen Nigeria werd er met 0-0 gelijk gespeeld waardoor Nederland als tweede eindigde in de poule. Met deze stand plaatste de ploeg van bondscoach Kees Rijvers zich voor de kwartfinale waarin Argentinië de volgende tegenstander was. Van Basten scoorde de openingstreffer maar dit bleek niet genoeg te zijn voor de overwinning (2-1). Het eerste optreden van Nederland op een WK onder 20 jaar eindigde zodoende in de kwartfinale.
EK 1984 en WK 1986.
Op 7 september 1983 maakte Van Basten zijn debuut voor het Nederlands elftal in de thuiswedstrijd tegen IJsland onder bondscoach Kees Rijvers. Twee weken later in de vriendschappelijke interland tegen België scoorde van Basten zijn eerste doelpunt voor Oranje. Ondertussen was Nederland al zo goed als zeker gekwalificeerd voor het EK 1984. Alleen Spanje zou nog roet in het eten kunnen gooien wanneer het in zijn laatste kwalificatiewedstrijd met elf doelpunten verschil van Malta zou winnen. Het onmogelijke gebeurde: Spanje won op 21 december 1983 met 12-1 van Malta, waardoor Nederland deelname aan het EK misliep. Twee jaar later wist Nederland zich ook niet te plaatsen voor het WK voetbal in Mexico. Oranje eindigde in een groep met Hongarije, Oostenrijk en Cyprus als tweede waardoor het een play-offwedstrijd diende te spelen om zich te kunnen kwalificeren. In dat kader trof de equipe van Van Basten buurland België. In de uitwedstrijd half oktober 1985 beperkte Nederland de schade tot 1-0 voor België, nadat Kieft, die zich liet provoceren door Vercauteren, al in de 3e minuut van het veld was gestuurd met een rode kaart, waardoor Nederland de laatste 87 van de 90 minuten met slechts 10 man speelde, tegen 11 Belgen. In november 1985 won Nederland in eigen huis met 2-1, na 2-0 te hebben voorgestaan. De totale score over de 2 wedstrijden was dus 2-2. Op basis van een uitdoelpunt van Georges Grün (dubbeltelregel uit-gescoorde goals) konden de Belgen zich echter plaatsen voor het mondiale eindtoernooi.
EK 1988.
Van Basten was in 1988 net op tijd fit om deel te nemen aan het EK voetbal in gastland West-Duitsland. De spits had een ongelukkig seizoen bij AC Milan achter de rug, waardoor hij in eerste instantie genoegen moest nemen met een reserverol. Hij kreeg daarom rugnummer 12 toegewezen. In de openingswedstrijd tegen de Sovjet-Unie kreeg Ajax-spits John Bosman een basisplaats. Hij wist tijdens het duel echter niet te overtuigen en er werd ook nog verloren met 0-1. Bondscoach Rinus Michels besloot in te grijpen en plaatste in de tweede wedstrijd tegen Engeland Van Basten in de spits. Dit bleek een gouden ingreep want Van Basten scoorde drie keer, waardoor Nederland met een 3-1-overwinning het veld af liep. In de laatste groepswedstrijd won Oranje nipt en met wat geluk van Ierland door een doelpunt van Wim Kieft (1-0). Nederland nam daardoor de tweede plaats in de poule over van de Ieren en bereikte de halve finales, waarin gastland West-Duitsland de tegenstander was. De Duitsers kwamen in de tweede helft op een 1-0-voorsprong door een omstreden strafschop die werd binnengeschoten door Lothar Matthäus. Even later bleek het geluk echter aan Nederlandse zijde, toen ook zij een makkelijk gegeven strafschop kregen na een overtreding van Jürgen Kohler op Van Basten. Ronald Koeman faalde niet waardoor de stand weer gelijk werd getrokken. Nederland ging op zoek naar de overwinning maar vlak voor tijd leek het toch op een verlenging aan te komen. In de 88e minuut gleed Van Basten echter een bal op aangeven van Jan Wouters achter doelman Eike Immel, waardoor Nederland na veertien jaar revanche nam op de wereldkampioen van 1974. De finale vond plaats op 25 juni waarin Nederland het mocht opnemen tegen de Sovjet-Unie. Het Oost-Europese team was al eens eerder Europees kampioen geworden (1960) en was twee keer verliezend finalist (1964 en 1972). Voor Nederland was het de eerste kans op een Europese titel. Na een half uur opende Ruud Gullit de score met een rake kopbal, na een voorzet van Van Basten. Tien minuten na rust viel de 2-0, ditmaal door Marco van Basten. Arnold Mühren schoot de bal schuin voor het doel langs naar Van Basten, die de bal in één keer – uit een schier onmogelijk hoek – uit de lucht haalde en doelman Rinat Dasajev bovenlangs passeerde. Beelden van het doelpunt gingen de hele wereld over en het wordt door velen nog steeds gezien als een van de mooiste uit de geschiedenis. In de autobiografie Basta zou Van Basten later vertellen dat hij dit doelpunt zonder zijn enkelblessure hoogstwaarschijnlijk niet had gemaakt.
De Sovjet-Unie kreeg daarna nog wel een kans op de aansluitingstreffer, maar Ihor Bilanov zag zijn strafschop gekeerd worden door Hans van Breukelen. Nederland werd Europees kampioen en pakte daarmee zijn eerste internationale prijs van betekenis. Marco van Basten werd met vijf doelpunten topscorer van het toernooi en verkozen tot beste speler.
WK 1990.
Als regerend Europees kampioen begon Nederland met hoge verwachtingen aan het WK 1990 in gastland Italië. Onder leiding van bondscoach Thijs Libregts was Oranje als eerste geëindigd in de kwalificatieronde, voor West-Duitsland, Finland en Wales. Libregts vertrok echter niet naar het WK, omdat hij een half jaar voor aanvang werd ontslagen nadat er al een tijd lang conflicten bestonden tussen hem en een deel van de spelersgroep. Een week voor het WK werd Leo Beenhakker aangesteld als nieuwe bondscoach. Daarover ontstond echter onenigheid omdat een meerderheid van de spelers de voorkeur had gegeven voor Johan Cruijff als opvolger. Beenhakker kreeg vervolgens de zware taak om een verdeelde spelersgroep weer op de rails te krijgen. In de eerste groepswedstrijd tegen Egypte kwam Oranje niet verder dan een teleurstellend 1-1 gelijkspel. Ook in het tweede duel tegen Engeland presteerde het Nederlands elftal maar matig en kwam het goed weg met een 0-0-eindstand op het scorebord, het scheelde weinig of Nederland had met 2-0 verloren. De laatste wedstrijd tegen Ierland (1-1) werd een aanfluiting, aangezien beide landen aan een gelijkspel genoeg hadden om de volgende ronde te bereiken. Nederland eindigde weliswaar als derde in de poule maar wist zich te kwalificeren als een van de vier beste nummers drie. In de achtste finale trof Nederland in het San Siro, de thuishaven van Van Basten, Gullit en Rijkaard, groepswinnaar en titelfavoriet West-Duitsland, waartegen Nederland zijn beste en enige goede wedstrijd van het toernooi speelde. Oranje begon goed aan de wedstrijd en wist enkele kansen te creëren maar dit was van korte duur. Rijkaard kon zijn emoties niet te bedwingen en bespuugde tot tweemaal toe tegenstander Rudi Völler. Beide spelers moesten uiteindelijk met rood het veld verlaten en de Nederlandse ploeg verloor haar grip op de wedstrijd. Klinsmann en Brehme zorgden voor een 2-0-voorsprong waarna Ronald Koeman in de laatste minuten van de wedstrijd nog een aansluitingstreffer maakte (2-1). Het bleek niet genoeg en Nederland werd zonder een wedstrijd te winnen in de achtste finales uitgeschakeld. Later verklaarde Beenhakker dat hij vooral op de drie Milanese vedetten geen vat had kunnen krijgen: "Niemand nam het voortouw. Niemand was de dragende speler waar je je verhaal aan kwijt kon als coach".
EK 1992.
Na een succesvolle periode in Milaan, begon Van Basten in de zomer van 1992 aan zijn laatste grote eindtoernooi. Nederland was, samen met het verenigde Duitsland, opnieuw de favoriet voorafgaand aan het EK voetbal in Zweden. Oranje opende het toernooi tegen Schotland, maar wist in haar eerste duel niet echt te overtuigen. Door een doelpunt van Bergkamp in de 75e minuut werd de zege echter veilig gesteld. In de tweede wedstrijd tegen het GOS had Van Basten een negatieve bijrol. Hij was de meest geïrriteerde speler van het veld, wat leidde tot een slag in het gezicht bij tegenstander Achrik Tsvejba. Dit werd echter gemist door de Deense scheidsrechter, wel werd de spits betrapt op zes andere overtredingen. Ondanks de weerstand van het GOS kwam Van Basten in de 77e minuut tot een doelpunt, maar de zuivere treffer werd door scheidsrechter Mikkelsen onterecht afgekeurd vanwege buitenspel. Het bleef 0-0 en daarmee bracht de Nederlandse equipe zich in een lastige uitgangspositie voor de laatste groepswedstrijd tegen de Duitsers, die door een overwinning op Schotland op gelijke hoogte waren gekomen. Tegen de regerend wereldkampioen liet Oranje echter goed voetbal zien. Vanaf de eerste minuut domineerden de Nederlanders de wedstrijd. Twee doodspelmomenten, beide na grove overtredingen op Marco van Basten, in de 4e en 14e minuut bezorgden Nederland een 2-0-voorsprong. In de 4e minuut kopte Rijkaard een vrije trap van Ronald Koeman binnen en ruim 10 minuten later legde Koeman succesvol af op Rob Witschge, die zo zijn eerste interlandgoal maakte. Na de rust begon Nederland slapjes en Duitsland sloeg meteen toe. Klinsmann scoorde de aansluitingstreffer en de paniek sloeg zichtbaar toe aan Nederlandse zijde. Na twintig minuten herpakte Oranje zich en via een prachtige aanval waarbij Van Basten als bliksemafleider fungeerde, scoorde Bergkamp zijn tweede toernooigoal. Met de 3-1-overwinning plaatste Nederland zich voor de halve finale waarin het tegenover Denemarken kwam te staan. Nederland begon als grote favoriet aan de wedstrijd maar stond na vijf minuten al met 0-1 achter. Frank de Boer leed bij de achterlijn knullig balverlies, waarna Brian Laudrup er meteen vandoor ging en de bal op het voorhoofd van Henrik Larsen legde die binnen kopte. Bergkamp kon halverwege de eerste helft nog gelijkmaken, maar tien minuten daarna stonden de Denen alweer voor door een goal van Larsen. Lang leek Denemarken voor een sensatie te zorgen, maar in de 86e minuut schoot Rijkaard na een hoekschop van Witschge van dichtbij raak. De verlenging zorgde niet voor een winnaar waarna strafschoppen de beslissing moesten brengen. Uitgerekend de ster van het EK 1988 werd de schlemiel van het EK 1992. De inzet van Van Basten werd als enige gekeerd door de Deense doelman Peter Schmeichel. Hierdoor gingen zeer verrassend de Denen naar de finale, waarin het onverwacht van Duitsland won.
De gemiste strafschop betekende het begin van het Nederlandse penaltysyndroom dat Oranje de komende toernooien met zich mee zou dragen (EK 1996, WK 1998 en EK 2000), zoals Ajax in de 12 seizoenen 1973/74 tot en met 1984/85 ook leed aan het verlengingen-syndroom en het penaltysyndroom in Europa Cup-wedstrijden (1973/74, 1975/76, 1977/78, 1983/84, 1984/85). Het werd het dieptepunt uit Van Bastens interlandcarrière, die na 1988 eigenlijk nog maar enkele keren had weten te excelleren in Oranje. Op 14 oktober 1992 speelde de spits van AC Milan zijn laatste interland tegen Polen.
Speelstijl.
Marco van Basten stond bekend als een technische spits met een bijzondere lichaamsbeheersing. Hij was snel (liep de 100 in 11,0 seconden), tweebenig, had een links-rechts schijnbeweging in huis en wist zich te wapenen tegen het harde spel. In Italië ging hij het krachthonk in en werd een fysiek sterke speler die van zich af kon slaan. Daardoor kreeg hij echter ook het imago van een gemenerik: hij sloeg António Veloso een tand uit zijn mond, ontving rode kaarten voor ellebogen en gooide met zand om de tegenstander af te leiden. Van Basten ontwikkelde zich tot een kruising tussen een genie en een rotzak. Hij wist van zichzelf dat hij een goede voetballer was maar gedroeg zich daar ook soms op het veld naar. Hij tartte zijn tegenstander en maakte zich daarmee tot prooi van sluipmoordenaars als Pietro Vierchowod en Jürgen Kohler. Dit leverde hem al op jonge leeftijd versleten enkels op waar hij echter nog jaren mee door voetbalde. Experts noemen het een wonder dat hij het zo lang volhield, maar er wordt gezegd dat zijn talent de slijtage heeft gecompenseerd.
Erelijst.
Individueel
Ranglijsten
Golfcarrière.
In 1996, nadat zijn enkel was vastgezet, is Van Basten meer gaan golfen, voornamelijk in zijn toenmalige woonplaats Monaco en het nabijgelegen Cannes. Hij had al handicap 18, nam weer lessen en speelde zo'n drie à vier keer per week.
Bij zijn terugkeer in Nederland zette hij het golfen voort als lid van de Noordwijkse Golfclub. Daar werd hij gecoacht door Tom O'Mahoney. Op 2 april 2000 maakte Van Basten zijn debuut in de hoogste afdeling van de Nederlandse golfcompetitie. Zijn eerste wedstrijd legde hij af op Golfclub de Dommel in Sint-Michielsgestel. De mediabelangstelling voor het debuut was groot: nog nooit had de opening van het nieuwe golfseizoen zoveel aandacht getrokken. Van Basten had op dat moment een handicap van 3,5. Naar schatting zijn er in Nederland minimaal honderd golfers die een lagere handicap hebben.
Nadat Van Basten terugkeerde in de voetballerij kwam hij minder aan golfen toe. Toen hij echter in 2009 vertrok bij Ajax pakte hij zijn grote hobby weer op. Zo nam hij onder andere deel aan de KLM Open en het Alfred Dunhill Links Championship.
Verdere carrière.
Na zijn gedwongen afscheid in 1995 hield Van Basten zich lang afzijdig van de voetbalwereld. Pas toen zijn vriend John van 't Schip in 2001 hoofdtrainer werd bij FC Twente begon het weer te kriebelen bij de oud-spits: "Ik zag hem daar bezig en besefte dat dat best leuk kon zijn". Van Basten besloot daarom de cursus Coach Betaald Voetbal te gaan volgen. In 1997 wilde hij hier ook al mee beginnen maar zag daar toen op het laatste moment van af omdat hij emotioneel nog niet toe was aan een rentree in de voetballerij. Tijdens het seizoen 2002/03 legde Van Basten de verkorte cursus af voor internationals met meer dan 40 interlands achter hun naam. Als onderdeel daarvan liep hij stage bij Ajax, waar hij na vijftien jaar afwezigheid terugkeerde bij de A1 van Danny Blind, het Jong Ajax van John van 't Schip en het eerste elftal van Ronald Koeman. Op 9 mei 2003 slaagde Van Basten voor de cursus en kon hij aan de slag als hoofdtrainer. Enkele dagen later trad hij in dienst bij Ajax, om samen met Van 't Schip Jong Ajax te leiden.
Jong Ajax.
Dat Van Basten en Van 't Schip Jong Ajax gezamenlijk gingen leiden lag aan het feit dat de selectie in het seizoen 2003/04 meer spelers zou herbergen dan tijdens vorige jaren. Met onder anderen Thomas Vermaelen, Niklas Moisander, Rasmus Lindgren en Fred Benson werd er aan het seizoen begonnen dat uiteindelijk zeer succesvol zou eindigen. Met Jong Ajax won het trainersduo namelijk zowel het landskampioenschap als de KNVB beker voor beloften. Van Basten bleek het naar zijn zin te hebben en verlengde al in maart bij Jong Ajax, ondanks aanbiedingen die hem hogerop zouden kunnen brengen. Zo kon hij bij PSV aan de slag als veldtrainer onder technisch directeur Guus Hiddink, maar werd hij ook door de KNVB gepolst als opvolger van Ruud Gullit voor het bondscoachschap van Jong Oranje. In combinatie met het bondscoachschap zou Van Basten daarnaast aan de technische staf van bondscoach Dick Advocaat worden toegevoegd en met het Nederlands elftal afreizen naar het EK 2004 in Portugal. Van Basten bedankte echter vriendelijk voor de eer, want de aanbiedingen kwamen hem te vroeg.
Na het EK voetbal stapte Advocaat echter op als bondscoach en klopte de KNVB in de persoon van Henk Kesler aan bij Johan Cruijff om advies in te winnen over de opvolging. Deze beval Van Basten aan en die bleek daar wel oren naar te hebben. Van Basten had met Van 't Schip en Cruijff al uitgebreid gesproken over het bondscoachschap omdat hij het minder naar zijn zin had gekregen bij Ajax. Louis van Gaal was daar namelijk de nieuwe technische directeur geworden en zijn karakter botste met dat van Van Basten.
Nederlands elftal.
Op 29 juli 2004 bereikten de KNVB en Van Basten overeenstemming over een contract tot en met het EK van 2008. John van 't Schip, Stanley Menzo en Rob Witschge, met wie van Basten in de periode 1982-1987 bij Ajax had samengespeeld, werden zijn assistenten. In het contract dat met de KNVB werd gesloten werd overeengekomen dat het Nederlands elftal onder Van Basten weer 'goed, attractief en initiatiefrijk voetbal' moest gaan laten zien. Deze uitspraak zou Van Basten de rest van zijn carrière als bondscoach blijven achtervolgen.
Van Basten bleef vanaf zijn aantreden zestien keer op rij ongeslagen en verbrak daarmee het record van Rinus Michels, die in zijn eerste negen duels ongeslagen bleef. Een vriendschappelijke interland tegen Italië op 12 november 2005 in de Amsterdam ArenA (1-3) maakte een einde aan de lange reeks wedstrijden zonder verlies. Dit was ook meteen de grootste nederlaag die Oranje leed onder het vierjarige bewind van Van Basten.
Van Basten was gedurende zijn periode als bondscoach veelvuldig geneigd om spelers, die tot op dan toe nog nauwelijks in beeld waren gekomen voor het Nederlands elftal, te laten debuteren. Dit deed hij veelal in zijn eerste twee jaar als bondscoach, na die periode hield hij meer vast aan een vaste selectie met weinig uitschieters. Van 2004 tot 2008 liet de keuzeheer in totaal 32 spelers debuteren.
WK 2006.
Nederland plaatste zich relatief eenvoudig voor het WK voetbal in Duitsland. Tijdens de kwalificatie werden in Groep 1 bijna alle wedstrijden gewonnen, alleen de twee onderlinge duels tegen Macedonië eindigden in een gelijkspel. In december 2005 vond vervolgens de loting plaats die Nederland koppelde aan Groep C met daarin Argentinië, Ivoorkust en Servië en Montenegro. Oranje won de eerste wedstrijd tegen Servië en Montenegro op 11 juni 2006 met 1-0 door een doelpunt van Arjen Robben. De ploeg van Van Basten won ook zijn tweede wedstrijd in de poule tegen Ivoorkust met 2-1, door doelpunten van Robin van Persie en Ruud van Nistelrooij. Hierdoor was het Nederlands elftal al geplaatst voor de volgende ronde van het toernooi. De wedstrijd tegen Argentinië deed er niet meer toe, want ook de Zuid-Amerikanen hadden zich al geplaatst en het duel eindigde dan ook in 0-0.
Nederland eindigde als tweede in groep C en moest het daarom in de achtste finale opnemen tegen de winnaar van Groep D, Portugal. Het werd een emotioneel weerzien met de ploeg die twee jaar eerder had voorkomen dat Oranje de finale bereikte op het Europees kampioenschap. Portugal won destijds met 2-1, in een wedstrijd waarin Nederland weinig had in te brengen. Ditmaal kenmerkte het duel zich vooral door de spijkerharde confrontaties. De Russische scheidsrechter Valentin Ivanov deelde maar liefst 16 gele en 4 rode kaarten uit. Nooit eerder werden tijdens een WK-wedstrijd zoveel gele en rode kaarten getoond. Chelsea-middenvelder Maniche besliste in de 22e minuut de wedstrijd door 1-0 te maken, waardoor Nederland vroegtijdig werd uitgeschakeld. Met zijn aanwezigheid op het WK zorgde Van Basten voor een unicum. Hij werd de eerste Nederlander die als speler én als bondscoach deelnam aan het mondiale voetbaltoernooi. Zijn prestatie is tot dusver door niemand geëvenaard.
EK 2008.
Van Basten kwalificeerde zich met moeite voor het EK 2008, door met Nederland als tweede in groep G te eindigen. Nederland leed puntenverlies in Bulgarije (1-1) en Wit-Rusland (2-1 verlies) en haalde uit de duels tegen Roemenië slechts één punt (thuis 0-0, uit 1-0 verlies). Alle andere wedstrijden werden gewonnen, waardoor Nederland één punt voor bleef op nummer drie Bulgarije. Het kwam de bondscoach op kritiek te staan vanuit de media en fans waren ontevreden over het zwakke spel dat Nederland vertoonde. Gedurende deze periode kondigde Van Basten aan te stoppen met het vasthouden aan 4-3-3 en meer te gaan spelen op een manier die bij zijn selectie zou passen.
Op 2 december 2007 vond de loting plaats voor het EK in Oostenrijk en Zwitserland. Nederland werd als groepshoofd ingedeeld bij Groep C samen met wereldkampioen Italië, verliezend finalist Frankrijk en oude bekende Roemenië. "Het is een hele zware poule. Tijdens het afgelopen WK zaten we in een groep met Argentinië, Ivoorkust en Servië en Montenegro en dat werd de Groep des Doods genoemd. Nu zijn we ingedeeld bij de twee WK-finalisten, dus ik ben benieuwd hoe ze deze poule gaan noemen", reageerde Van Basten. Twee dagen later kwam de bondscoach naar buiten met het nieuws dat hij het na het EK voor gezien zou houden. Samen met Van 't Schip zou het zijn laatste kunstje worden, ongeacht het resultaat dat zou worden behaald.
Hoewel werd verwacht dat de strijd zwaar zou zijn in Groep C, kwam het Nederlands elftal glansrijk zijn groepsronde door. Op 9 juni 2008 opende Oranje het toernooi met een onverwachtse 3-0 overwinning op Italië. Nederland gaf hier een vervolg aan met een spectaculaire 4-1 overwinning op Frankrijk. De laatste wedstrijd deed er al niet meer toe, want Nederland was al geplaatst voor de kwartfinale, maar toch won het Nederlandse reserve-elftal met 2-0 van Roemenië. Het elftal van Van Basten werd door nationale en internationale media meteen bestempeld als een van de grootste kanshebbers voor de winst van het toernooi. In de kwartfinale waarin Oranje het moest opnemen tegen het Rusland van Guus Hiddink, liep het echter allemaal anders. Nederland kwam de gehele wedstrijd niet in zijn spel en liep tegen een 1-0-achterstand aan. Uiteindelijk dwong het door een doelpunt van Van Nistelrooij nog een verlenging af maar daarin scoorde Rusland twee keer. De wissels van Van Basten konden niks forceren waardoor Nederland met 3-1 werd uitgeschakeld.
De uitschakeling tegen Rusland was het laatste wapenfeit van Van Basten als bondscoach. In totaal speelde het Nederlands elftal 52 interlands onder leiding van de oud-spits. Daarvan werden er liefst 35 gewonnen, alleen Bob Glendenning behaalde meer overwinningen (37) dan Van Basten als Oranje-bondscoach. Bij 31 duels werd de nul gehouden, wat Marco van Basten een nationaal record opleverde. Het vorige record stond op naam van Rinus Michels die 30 keer de nul hield in 53 duels.
Ajax.
Enkele maanden voordat Van Basten afscheid zou nemen als bondscoach werd bekend dat hij vanaf 1 juli 2008 de nieuwe hoofdtrainer van Ajax zou worden. Op 22 februari tekende hij samen met zijn assistenten Van 't Schip en Witschge een contract voor vier seizoenen. De nieuwe technische staf werd op 5 maart gepresenteerd aan de pers. Er was kritiek ontstaan op Van Basten omdat hij te weinig ervaring zou hebben om als hoofdtrainer aan de slag te gaan. Tijdens de persconferentie werd dit door Van Basten echter eenvoudig weerlegd door te stellen dat de succesvolste trainers van Ajax (Michels, Cruijff en Van Gaal) ook allen slechts geringe ervaring hadden bij hun aanstelling.
Nog voordat Van Basten officieel was begonnen als trainer van Ajax kwam hij in conflict met Johan Cruijff. Cruijff had aangeboden om de club, die net door een bestuurlijke crisis was gegaan, te assisteren bij de herstructurering en dan met name de jeugdopleiding. Zijn denkbeelden bleken echter niet overeen te komen met die van Van Basten. Van Basten vond de ideeën te rigoureus en wees het plan van Cruijff af. Cruijff besloot vervolgens om zijn handen van de club af te trekken en alle medewerking op te zeggen. Nog maandenlang na het incident spraken vele media over de 'ruzie' tussen 'meester' Cruijff en 'leerling' Van Basten. Zowel Van Basten en Cruijff verklaarden dat het incident niet overdreven moest worden en dat de twee geen enkele vorm van ruzie hadden.
Van Basten begon in de zomer te trainen met een selectie van 30 spelers maar eigenlijk vond hij deze groep te groot. Daarom besloot hij begin augustus Kenneth Pérez, Jurgen Colin, Laurent Delorge en Albert Luque, allen aankopen van het voorgaande seizoen, terug te zetten naar Jong Ajax. Luque, Colin en Delorge gingen akkoord, maar Pérez was het er niet mee eens en spande een arbitragezaak aan waarin hij eiste dat hij, op basis van zijn contract, deel van de A-selectie moest uitmaken. Pérez verloor de zaak, waarna er werd besloten om het contract met Ajax te ontbinden.
Van Basten kreeg bijna de volledige zeggenschap over het technische beleid en contracteerde die zomer voor vele miljoenen Miralem Sulejmani, Ismaïl Aissati, Darío Cvitanich, Evander Sno, Eyong Enoh en Oleguer. Ondanks de nieuwe aankopen verliep de eerste seizoenshelft wisselvallig. Al in de eerste competitiewedstrijd liep Ajax puntverlies op door een 2-1 nederlaag tegen Willem II. Ook werd de equipe van Van Basten al vroegtijdig uitgeschakeld in de KNVB beker, nadat het in de derde ronde verloor van hekkensluiter FC Volendam. In het Europese bekertoernooi wist Ajax wel te overwinteren. De club sloot de eerste seizoenshelft uiteindelijk af op een tweede plaats, met drie punten achterstand op koploper AZ. Opmerkelijk was dat Van Basten niet vasthield aan een vaste formatie: Leonardo, Kennedy en Rommedahl die in de voorbereiding te horen hadden gekregen dat ze niet op veel speeltijd hoefden te rekenen, mochten ineens toch weer meedoen.
In de winterstop werd Robbie Wielaert aangetrokken als routinier in de defensie, maar raakte de club aanvoerder Klaas-Jan Huntelaar kwijt aan Real Madrid. De start van de tweede seizoenshelft was desondanks veelbelovend maar dit bleek slechts van korte duur. Ajax liet elf punten liggen in vier duels waarmee de landstitel uit het zicht verdween. Europees gezien ging het beter na de uitschakeling van Fiorentina in de derde ronde. In de achtste finale bleek Olympique Marseille echter over twee wedstrijden te sterk voor de Amsterdammers. In de competitie hield Ajax nog lang zicht op de tweede plaats en daarmee kwalificatie voor de derde voorronde Champions League. In de laatste weken ging het echter mis na twee grote nederlagen met ieder 4 goals verschil, bij PSV (6-2) en Sparta (4-0), waardoor de derde plaats het hoogst haalbare bleek. Na de blamage bij Sparta gaf Van Basten aan niet aan opstappen te denken, maar daar kwam hij drie dagen later op terug. Op 6 mei 2009 besloot Van Basten om zijn functie als hoofdtrainer neer te leggen. Als hoofdreden gaf Van Basten aan dat hij tot de conclusie was gekomen dat hij zijn doelstellingen niet had gehaald. Daarnaast had hij niet het gevoel dat hij het zelf volgend seizoen beter zou gaan doen.
Van Basten nam daarna geen afscheid van de voetbalwereld. Kees Jansma, toenmalig directeur van Sport1, vroeg Van Basten in juli 2009 of hij de analyse van Champions League-wedstrijden op de voetbalzender voor zijn rekening wilde nemen. De voormalige spits stemde met het verzoek in en schuift sindsdien aan in de studio samen met collega's Willem van Hanegem, Wim Kieft en Marc van Hintum. Tegelijkertijd volgde Van Basten enkele cursussen om zichzelf te verbeteren met het doel terug te keren in het trainersvak. Na zijn vertrek bij Ajax werd hij onder andere in verband gebracht met Sporting Lissabon, Chelsea, en FC Twente, en met het bondscoachschap van Denemarken, Japan en de Verenigde Arabische Emiraten. Ook was Van Basten in 2011 nadrukkelijk in beeld om de nieuwe directeur voetbalzaken van Ajax te worden. Om diverse redenen kwam het echter niet tot een overgang naar een nieuwe werkgever.
sc Heerenveen.
Op 13 februari 2012 werd bekendgemaakt dat Van Basten de nieuwe hoofdtrainer zal zijn bij sc Heerenveen in het seizoen 2012/2013. Van Basten tekende een contract van twee jaar. Het eerste seizoen was wisselvallig, en Heerenveen eindigde op de 8e plaats met 42 punten. Het tweede seizoen begon sc Heerenveen goed aan de competitie, waardoor de club zich na de 2-1 gewonnen Friese derby tegen rivaal SC Cambuur na 8 speelrondes gedeeld koploper van de Eredivisie mocht noemen. Op 29 januari 2014 (3 dagen na de door sc Heerenveen met 3-1 kansloos verloren uitwedstrijd tegen aartsrivaal SC Cambuur) maakte Van Basten bekend niet te zullen bijtekenen. Over de reden hiervan werden zowel door Van Basten als het bestuur van SC Heerenveen geen mededelingen gedaan.
AZ.
In april 2014 maakte AZ op de eigen website bekend een akkoord te hebben met Van Basten over een contract van juli 2014 tot juli 2016 als hoofdtrainer in Alkmaar. Kort na de start van het seizoen meldde Van Basten zich ziek met hartkloppingen. Hierop nam Pastoor tijdelijk het hoofdtrainerschap op zich. Toen Van Basten terugkeerde op 16 september werd in eerste instantie besloten om de rollen om te draaien, zodat Pastoor hoofdcoach zou blijven, terwijl Van Basten de functie van assistent zou gaan vervullen. Uiteindelijk werd besloten om niet door te gaan met Pastoor en werd John van den Brom aangesteld als nieuwe hoofdtrainer. Van Basten bleef wel aan als assistent.&lt;br&gt; Van Basten verklaarde daarbij dat hij waarschijnlijk nooit meer als hoofdcoach zou werken in het betaald voetbal.
Nederlands elftal.
Van Basten keerde in juli 2015 terug bij het Nederlands voetbalelftal, als assistent van de op dat moment recentelijk aangetreden Danny Blind. Samen met mede-assistent Ruud van Nistelrooij en Blind heeft Van Basten kwalificatie voor het Europees kampioenschap voetbal 2016 als primaire doelstelling meegekregen van de KNVB.
FIFA.
Van Basten werd in september 2016 aangesteld als Chief Officer for Technical Development bij de FIFA. Hij ging zich bezighouden met het aantrekkelijker maken van het wereldwijde voetbal. In zijn periode bij de FIFA werd het gebruik van de videoscheidsrechter (VAR, video assistant referee) uitgerold. In oktober 2018 kondigde Van Basten zijn afscheid aan bij de FIFA. Hij wilde meer tijd vrijmaken voor zijn familie en besloot zijn contract op te zeggen.
Televisie.
Na zijn vertrek bij de FIFA werd Van Basten analist bij FOX Sports. Hij schoof als vaste gast aan op de zaterdagavond tijdens de uitzending van "De Eretribune", gepresenteerd door Jan Joost van Gangelen en Aletha Leidelmeijer.
Op 29 juni 2020 werd bekend dat Van Basten zou overstappen naar Ziggo Sport. Hij zal aanschuiven bij de wedstrijden uit de UEFA Champions League, Serie A, Premier League en Primera División. Ook is hij een van de vaste gasten van "Rondo", gepresenteerd door Wytse van der Goot.
Eerder was Van Basten als analist actief bij SBS6 rondom de wedstrijden van het Nederlands elftal.
Controverses.
Nederlands elftal.
Van Basten botste tijdens zijn bondscoachschap met verschillende meervoudig internationals.

</doc>
<doc id="32195" url="https://nl.wikipedia.org/wiki?curid=32195" title="Vleuten-De Meern (wijk)">
Vleuten-De Meern (wijk)

Vleuten-De Meern is een van de tien wijken van de gemeente Utrecht, in de Nederlandse provincie Utrecht. De wijk bestaat uit de woonplaatsen Haarzuilens, Vleuten en De Meern en de polder Rijnenburg ten zuiden van De Meern. Met ruim 51.200 inwoners in 2024 is Vleuten-De Meern de wijk binnen Utrecht met het hoogste bevolkingsaantal. Met een derde deel van het grondgebied van de gemeente is de wijk ook de grootste in oppervlakte. Wijkwethouder namens de gemeente Utrecht is sinds juni 2022 Lot van Hooijdonk (GroenLinks).
Geschiedenis.
In 1811 werden uit de toenmalige gerechten Themaat, De Haar, Vleuten en De Meern, Ouden Rhijn, Heijcop, Papendorp, Galecop, Veldhuizen, Reijerscop-Kreuningen en Reijerscop-St.Pieters vier gemeenten gevormd: Vleuten, Oudenrijn, Veldhuizen en Haarzuilens. Uit (delen van) deze gemeenten ontstond op 1 januari 1954 de gemeente Vleuten-De Meern. Op 1 januari 2001 werd deze gemeente geannexeerd door Utrecht. Het oostelijk deel van de opgeheven gemeente, globaal het gebied ten oosten van de dorpen De Meern en Vleuten, behoort nu tot de wijk Leidsche Rijn. De buurtschap Nedereindseweg met aanliggende weidegronden, welk gebied tot 2001 tot de gemeente Nieuwegein behoorde, is aan de wijk Vleuten-De Meern toegevoegd.
Vinex-locatie.
De gemeente Vleuten-De Meern was al vanaf 1997 begonnen met de bouw van het deelplan Veldhuizen met ongeveer 3.000 woningen ten westen van de dorpskern van De Meern. Na de annexatie volgde over een langdurige periode het grootste deelplan van de Vinex-locatie, Vleuterweide met ongeveer 6.000 woningen ten zuiden van de oude dorpskern van Vleuten. In 2005 en de jaren hierna werd in het centrum van De Meern het deelplan De Woerd met een kleine 500 koopwoningen ontwikkeld. Van ongeveer gelijke grootte is het plan "Haarzicht" aan de noordwestrand van het oude dorp Vleuten, waarvan in 2020 de voltooiing nadert. Beperkt van omvang zijn drie woningbouwprojecten in De Meern, waarvan twee in 2017 werden voltooid en één in 2020 in ontwikkeling is. Door alle vorengenoemde bouwactiviteiten steeg het aantal inwoners van Vleuten-De Meern in de periode 2001-2020 van ongeveer 20.000 naar 50.000.
Ten behoeve van de ontwikkeling van de Vinex-locatie Leidsche Rijn is op 1 januari 2001 het grondgebied van de gemeente Utrecht ten westen van het Amsterdam-Rijnkanaal uitgebreid met de per deze datum opgeheven gemeente Vleuten-De Meern en met een deel van de gemeente Nieuwegein, namelijk het gebied rondom de Nedereindseweg ten westen van de A2.
Ook in de wijk Leidsche Rijn, die tussen Vleuten-De Meern en het Amsterdam-Rijnkanaal ligt, werd in dezelfde periode in snel tempo gebouwd. Hier woonden op 1 januari 2021 42.783 Utrechters. Samen met Vleuten-De Meern telde de Vinex-locatie op deze peildatum 93.285 inwoners. Naar verwachting loopt dit aantal verder op naar ruim 100.000 inwoners.
Tussen de woonplaatsen Vleuten en De Meern en de wijk Leidsche Rijn bevindt zich het Máximapark.
Subwijken en buurten.
Vleuten-De Meern bestaat uit vier subwijken, die elk zijn onderverdeeld in een of meer buurten. De subwijken zijn:
Hieronder worden de 12 buurten van de wijk Vleuten-De Meern opgesomd, waarbij deze zijn gegroepeerd naar woonplaats. De subwijk waartoe een buurt behoort is te zien aan de buurtcode; de eerste drie cijfers van die code zijn de subwijkcode, de eerste 2 cijfers de wijkcode 10 (wijk Vleuten-De Meern).

</doc>
<doc id="32196" url="https://nl.wikipedia.org/wiki?curid=32196" title="Oost (Utrecht)">
Oost (Utrecht)

Oost is een wijk van de gemeente Utrecht, de hoofdstad van de Nederlandse provincie Utrecht. De wijk heeft 32.529 inwoners (2019, bron: gemeente Utrecht) en is hiermee qua inwoners de zesde wijk. Wijkwethouder is Anke Klein (D66).
In de wijk wonen relatief veel studenten, zowel op campus De Uithof en studentencomplex Ina Boudier Bakkerlaan als in de rest van de wijk. Verklaring hiervoor is de ligging van de wijk tussen de binnenstad en De Uithof.
Er bevinden zich in Utrecht-Oost onder andere Stadion Galgenwaard (FC Utrecht), het Spoorwegmuseum, het Diakonessenhuis, het Wilhelminapark, het Provinciehuis, de campus van het University College Utrecht, het Pieter Baan Centrum en diverse sportparken. Daarnaast zijn nog te vinden op Utrecht Science Park: grote delen van de Universiteit Utrecht, de Hogeschool Utrecht en het Universitair Medisch Centrum.
Bij de gemeenteraadsverkiezingen 2014 was de opkomst in Oost (66,2%) aanmerkelijk hoger dan het stedelijk getal (54,2%). D66, GroenLinks en nieuwkomer Student &amp; Starter scoorden in Oost beter dan in de andere Utrechtse wijken, SP en PvdA scoorden juist slechter.
Ligging.
De wijk wordt afgebakend door:
Een deel van Oost is een beschermd stadsgezicht.
Buurten.
De wijk bestaat uit de volgende buurten.
Ten westen van de Waterlinieweg, van noord naar zuid:
Ten oosten van de Waterlinieweg:
De laatste twee liggen ten oosten van snelweg A27.
Monumenten.
Er zijn 984 gemeentelijke monumenten in Utrecht-Oost.

</doc>
<doc id="32197" url="https://nl.wikipedia.org/wiki?curid=32197" title="West (Utrecht)">
West (Utrecht)

West is een wijk van de gemeente Utrecht, de hoofdstad van de Nederlandse provincie Utrecht. De wijk heeft 29.421 (2019, bron: gemeente Utrecht) inwoners en is hiermee qua inwoners de achtste wijk van Utrecht.
Wijkwethouder voor de wijk is Lot van Hooijdonk (GroenLinks).
De gemeente deelt de wijk op in de volgende subwijken en buurten:

</doc>
<doc id="32198" url="https://nl.wikipedia.org/wiki?curid=32198" title="Leidsche Rijn (wijk)">
Leidsche Rijn (wijk)

Leidsche Rijn is een nieuwbouwlocatie en wijk in de stad Utrecht, ten westen van het Amsterdam-Rijnkanaal. In 2024 telde de wijk 49.307 inwoners. De naam verwijst naar de Leidse Rijn die erdoorheen loopt.
In de decennia vanaf de aanleg was Leidsche Rijn de grootste Vinex-locatie van Nederland. Het grootste deel lag in de toenmalige gemeente Vleuten-De Meern, ten westen van Utrecht. Het Utrechtse deel sloot aan bij de stad en omvatte de Hoge en de Lage Weide. Vleuten-De Meern werd op 1 januari 2001 bij de gemeente Utrecht gevoegd.
Het project zou 30.000 woningen voor 90.000 inwoners omvatten, te verdelen over twee wijken: Leidsche Rijn en de wijk Vleuten-De Meern. Die laatste omvat veel bestaande bebouwing en is veel groter in oppervlak en iets groter qua inwonertal.
Inleiding.
Geschiedenis.
Aan het begin van de jaartelling liep de hoofdtak van de Rijn via het huidige Utrecht en Leiden naar de Noordzee. Ten noordoosten van het huidige De Meern splitste deze rivier zich in een noordelijke en zuidelijke tak; in Harmelen kwamen deze takken weer bij elkaar. De noordelijke tak liep via Vleuten, de zuidelijke via De Meern. Van beide riviertakken zijn slechts fragmenten overgebleven. Niettemin hebben beide takken duidelijke sporen achtergelaten rond Leidsche Rijn, Vleuten en De Meern. Grote delen van het gebied liggen relatief hoog en waren tuinbouwgrond voordat het grote nieuwbouwproject Leidsche Rijn een aanvang nam. De hoge ligging is veroorzaakt door de afzettingen van de Rijn, die in het onbedijkte gebied zijn loop menigmaal kon wijzigen.
De relatief hoge ligging nodigde de Romeinse legers in de eerste eeuw van onze jaartelling als het ware uit om er een vaste legerplaats te bouwen. In het huidige De Meern werd zo'n castellum gebouwd op een verhoogd terrein aan de later verdwenen zuidelijke tak van de Rijn. Lange tijd is aangenomen dat de Romeinse naam hiervan Fletio(ne) was. Volgens huidige inzichten is deze naam twijfelachtig. Van dit castellum is op bodemvondsten na niets bewaard gebleven. Op precies dezelfde plaats is het echter in 2015 'herbouwd'. Deze nieuwe versie kreeg de naam Castellum Hoge Woerd, genoemd naar de huidige naam van het verhoogde terrein. 
Ook elders in De Meern zijn belangrijke archeologische vondsten gedaan. Voorafgaand aan de bouw van de buurt Veldhuizen trof men sporen aan van de grensweg van het Romeinse Rijk, de limesweg. Nog op dezelfde dag vond men iets verderop een in de Rijn gestrand Romeins schip uit de 2e eeuw. Dit zag er, de ouderdom in aanmerking genomen, zeer gaaf uit en een deel van de scheepsinventaris was nog aanwezig. Na lichting en conservering is het schip overgebracht naar het museum van Castellum Hoge Woerd. Er zijn later nog verschillende andere schepen gevonden in het projectgebied.
De Romeinen bevoeren de zuidelijke tak van de Rijn meer dan de noordelijke. In de vroege middeleeuwen verzandde de zuidelijke tak, zodat de noordelijke weer in beeld kwam. Deze meanderde echter sterk, met vooral in het huidige Parkwijk veel bochten. Om de bochten af te snijden werd de Vleutense Vaart gegraven, vanaf de Utrechtse binnenstad tot de uitmonding in de Rijn bij Den Hoet. Van daaraf voeren de schepen door de natuurlijke Rijnloop, die door het huidige Máximapark en het dorp Vleuten naar Harmelen liep. Later in de middeleeuwen voldeed ook dit gedeelte niet meer en werd in 1381 een nieuw traject ontworpen, namelijk dat van de Oude Rijn, die door De Meern loopt. Dit kanaal was recht, behalve op het eerste stuk tussen de Utrechtse binnenstad en Oog in Al, waar het vaarwater nabij Jaffa een scherpe hoek maakte. In 1665 werd deze hoek afgesneden door de nieuw gegraven kaarsrechte Leidse Vaart. Een motief hiervoor was de op gang gekomen trekvaart tussen Utrecht en Leiden. Om die reden werd ook de Oude Rijn bij De Meern op de gewenste breedte gebracht. Vanaf toen is men het scheepvaarttraject Utrecht-De Meern-Harmelen in zijn geheel Leidsche of Leidse Rijn gaan noemen. Hiernaar is de Vinex-locatie en wijk "Leidsche Rijn" genoemd.
Grenswijziging 1995 en gemeentelijke herindeling 2001.
Aanvankelijk was het de bedoeling dat elk van de beide betrokken gemeenten haar verantwoordelijkheid zou nemen voor het deel van het project op haar grondgebied. Wél vond men een grenswijziging nodig die erop neerkwam dat de toekomstige buurt Langerak in de gemeente Utrecht zou gaan liggen. Daarvoor zou de grens tussen Utrecht en Vleuten-De Meern wat naar het westen moeten worden verlegd. Aldus gebeurde op 1 januari 1995.
Daarna ontstond er een strijd tussen de gemeenten Utrecht en Vleuten-De Meern. In de landelijke politiek was een discussie gaande over stadsgewesten. Diverse grotere steden hadden door tal van oorzaken financiële problemen: veel van deze steden benadrukten dat dat niet lag aan hun eigen begrotingsbeleid zoals hun participatie in financieel kostbare bouwprojecten zoals Hoog Catharijne (of in Amsterdam de Stopera), maar dat ze veel kosten hadden aan bijstandsuitkeringen en aan gewone centrumvoorzieningen, waarvan randgemeenten profiteerden zonder bij te dragen in de kosten.
Grote steden raakten in elk geval in geldnood en werden via een Artikel 12-procedure onder financiële curatele van het Rijk gesteld. Met betrekking tot de herindeling benadrukte de gemeente Utrecht de financiële problemen nooit maar gaf als enige motivatie de VINEX-locatie onder een bestuur te willen brengen. De schuldenlast van de gemeente Utrecht van circa 200 miljoen gulden rond 1990 kwam volgens de gemeente vooral door stadsvernieuwing en in mindere mate ook door de grote hoeveelheid monumenten in Utrecht. Gemeenten als Utrecht hebben juist lang voor de 'onderkant van de woningmarkt' gebouwd waardoor mensen uit de middenklasse naar de groeikernen zoals Nieuwegein, Houten en Maarssen(broek) verhuisden.
Maar de gemeente Vleuten-De Meern was in die zin nooit een 'overloopgebied' voor Utrecht geweest en liet zich daarom niet graag annexeren en verzet van bewoners speelde een grote rol; Amsterdamse en Rotterdamse uitbreidingsplannen waren niet doorgegaan na raadpleging van de eigen bevolking. De gemeente Utrecht speelde hierop in door (wel) te pleiten voor annexatie van Vleuten-De Meern, waardoor het hele gebied van het project Leidsche Rijn onder één bestuur zou komen te vallen. De gemeente en de bevolking van Vleuten-De Meern zagen deze herindeling als een annexatie en verzetten zich er jarenlang tegen. In 1996 stemde ruim 83% van de bewoners in een referendum tegen deze herindeling. Toen bleek dat in de Tweede Kamer een meerderheid vóór was, veranderde het gemeentebestuur echter van standpunt. De toen nieuw gekozen gemeenteraad van Utrecht kwam de bewoners tegemoet door de bestaande indeling in woonplaatsen niet te wijzigen. Daardoor bestaat de gemeente Utrecht uit de woonplaatsen De Meern, Haarzuilens, Utrecht en Vleuten.
Gelijktijdig met de annexatie werd de grens tussen Utrecht en Nieuwegein gewijzigd: het gebied rondom de Nedereindseweg ten westen van de A2 ging over van Nieuwegein naar Utrecht. Samen met de aangrenzende Heicopse Polder kreeg dit gebied de naam Rijnenburg, naar een vroeger kasteeltje aan de Nedereindseweg. Rijnenburg is door de gemeente Utrecht aangewezen als toekomstige woningbouwlocatie.
De ontwikkeling van Leidsche Rijn.
Het gebied, inclusief het poldergebied Rijnenburg, is ongeveer 25 km² groot. Oorspronkelijk waren 30.000 woningen voor ongeveer 90.000 inwoners voorzien. Hierbij waren de ongeveer 6.000 bestaande woningen in de dorpen De Meern, Vleuten en Haarzuilens inbegrepen. Eind 2019 werd het beoogde aantal van 90.000 inwoners gepasseerd. Op 1 januari 2022 telden de beide wijken samen ruim 95.000 inwoners, van wie ongeveer 45.000 in de wijk Leidsche Rijn. De grootste deel-locatie van het gebied is Vleuterweide; deze telt ruim 18.000 inwoners. Vanwege deze omvang is Vleuterweide onderverdeeld in drie buurten. Andere grote deel-locaties zijn Terwijde en Het Zand. 
De eerste paal voor Leidsche Rijn werd op 4 december 1997 geslagen door toenmalig premier Wim Kok. De oplevering van de eerste woningen met de sleuteloverdracht was op 14 oktober 1998. De oudste deel-locaties binnen het gebied zijn Veldhuizen en Langerak. Met de bouwactiviteiten aldaar werd in 1997 begonnen. Veldhuizen behoorde toen nog tot de gemeente Vleuten-De Meern. Toen in 2001 deze gemeente bij Utrecht werd gevoegd, was het grootste deel van de 3.000 nieuwe woningen in Veldhuizen al bewoond. Ze is met ruim 9.000 inwoners de buurt binnen de gemeente Utrecht met de meeste inwoners.
Voor het lokale verkeer was de opening van de Prins Clausbrug van belang. Dit was de eerste nieuwe brug tussen Utrecht en het Leidsche Rijnse gebied Papendorp. Veel busverbindingen gebruiken deze brug, die in 2003 door toenmalig prinses Máxima geopend is.
Op 12 april 2005 gaf minister Karla Peijs van Verkeer en Waterstaat het startschot voor de grote infrastructurele werken ten behoeve van Leidsche Rijn. Naast de verlegging, verbreding en overkapping van de A2 was vooral de verhoging en verdubbeling (naar vier sporen) van de spoorlijn Utrecht-Woerden in 2010 belangrijk. Door de verhoogde ligging van het spoor en de wijde onderdoorgangen viel de barrière-werking van het spoor weg en kregen buurten ten noorden van het spoor toegang tot het centrale deel van het Máximapark, dat in 2011 in gebruik genomen werd. Ook het perifere noordelijke deel van het park ten noorden van het spoor kon worden verbonden met de rest van het park. In 2013 werd het park officieel geopend door koningin Máxima. Intussen werd de A2 verlegd en overkapt, waarna op 20 juni 2014 het startsein gegeven kon worden voor de bouw van de buurt Leidsche Rijn Centrum. Het winkelcentrum werd op 16 mei 2018 geopend door toenmalig burgemeester Jan van Zanen.
Eerder waren al meer lokale winkelcentra geopend: in 2010 winkelcentrum Vleuterweide in de aangrenzende wijk Vleuten-De Meern en in 2014 winkelcentrum Terwijde.
Anno 2020 is ongeveer 90% van het project Leidsche Rijn voltooid. Nieuwbouwactiviteiten van enige omvang vinden dan nog plaats in Leidsche Rijn Centrum en ten noorden van Vleuten.
Subwijken en buurten.
De "wijk Leidsche Rijn" is onderverdeeld in de volgende subwijken en buurten:
De onderverdeling in subwijken en buurten van de "wijk Vleuten-De Meern" is te vinden in het artikel Vleuten-De Meern (wijk), kopje "Subwijken en buurten".
Natuur en recreatie.
Binnen de wijk Leidsche Rijn ligt het Willem-Alexanderpark op het dak van de Leidsche Rijntunnel. In het zuiden van de wijk bevindt zich de Recreatieplas Strijkviertel, een vroegere zandwinningsplas die is ontstaan in verband met de aanleg van de nabijgelegen autosnelwegen A2, A12 en het knooppunt Oudenrijn.
Aan de rand van de wijk ligt het Máximapark, waarvan de oorspronkelijke naam Leidsche Rijnpark was. Het is een centraal park binnen de Vinex-locatie Leidsche Rijn, omringd door de wijk Leidsche Rijn in het oosten, het dorp De Meern in het zuiden en het dorp Vleuten in het westen.
Ten noordwesten van de wijk ligt de Haarrijnseplas. Deze is aangelegd als waterbuffer in het kader van 'Nederland leeft met water'. Daarnaast dient deze plas voor recreatie en als ecologische verbindingszone.
De Vikingrijn in het Máximapark is aangelegd om de rivier de Rijn, die door het gebied van Leidsche Rijn en Vleuten-De Meern liep, weer gedeeltelijk zichtbaar te maken.
Om de waterkwaliteit te verbeteren zijn in hoger gelegen delen van Leidsche Rijn onder andere wadi's toegepast.
Archeologie.
In De Meern zijn op een verhoogd terrein even ten noorden van de dorpskern in 1940 belangrijke archeologische vondsten gedaan. Hier stond in de Romeinse tijd een Romeins fort of castellum (zie artikel castellum Fletio). De contouren van een badhuis op het castellumterrein zijn toen teruggevonden. Later kon met redelijke nauwkeurigheid de hele plattegrond van het castellum worden vastgesteld. De naam van de in 2015 gebouwde reconstructie op de oorspronkelijke plaats van dit fort is Castellum Hoge Woerd. (Aanvankelijk werd op basis van een oude kaart en andere bronnen gedacht dat dit castellum de naam Fletio droeg, maar later is hierover twijfel ontstaan) Dit castellum lag aan de rivier de Rijn, om precies te zijn aan de zuidelijke tak van de Rijn in dit gebied. Zo'n 1,5 km ten noorden van het castellum splitste de Rijn zich namelijk in een noordelijke tak die via het huidige Vleuten liep en een zuidelijke die tak die langs het castellum van noord naar zuid stroomde en even verderop (in het centrum van het huidige De Meern) een bocht naar rechts maakte. Deze zuidelijke tak werd door de Romeinen aangewezen als de noordgrens van hun Romeinse Rijk. Deze riviertak is ten gevolge van gebrek aan onderhoud na het vertrek van de Romeinen en door verzanding geheel uit het landschap verdwenen. Bij het bouwrijp maken van de grond ten behoeve van de Meernse wijk Veldhuizen in de jaren 1990 werden opnieuw belangrijke archeologische vondsten gedaan. Op plekken waar ooit de zuidelijke tak van de Rijn stroomde werden enkele scheepswrakken aangetroffen. Ook is daar een zeer goed bewaard gebleven vrijwel compleet Romeins schip gevonden. Dit schip is uit de bodem gelicht en overgebracht naar een werkplaats waar het is gerestaureerd en een conserverende behandeling heeft ondergaan. Thans is het te bezichtigen in de museumhal van het Castellum Hoge Woerd. Vrijwel gelijktijdig met de vondst van dit schip werden ook sporen van de limesweg ontdekt. Deze ontdekking was verrassend omdat voorheen was aangenomen dat het castellum Trajectum in het huidige Utrecht en het castellum bij het huidige De Meern met elkaar waren verbonden via de limesweg. Bij deze nieuwe ontdekking bleek dat de limesweg meer naar het zuiden lag, niet ver van de huidige A12. Via zijwegen van deze hoofdweg waren de castella bereikbaar. Er zijn ook sporen van enkele wachttorens teruggevonden. Ten oosten van het castellum in De Meern is een vicus gevonden. Dit is een wijkje - vicus betekent wijk - met autochtone bevolking die dienstbaar was aan de in het castellum gelegerde Romeinse soldaten. Ook bij andere castella lagen vici.
Infrastructuur.
Zoals in de inleiding van dit artikel is aangegeven, heeft het gebied van de stadsuitbreiding de omvang van een middelgrote stad, zowel qua oppervlakte als aantal inwoners. Voor dit gebied moest nieuwe infrastructuur worden ontwikkeld, waarin de aanwezige infrastructuur moest worden ingepast. Hiervoor zouden ambitieuze projecten moeten worden ontwikkeld en grote investeringen gedaan. Een deel van deze projecten stond al op de wensenlijsten van Rijkswaterstaat en ProRail. Bijzondere nieuwe aandachtspunten vormden de ligging van het Amsterdam-Rijnkanaal tussen Leidsche Rijn en oudere wijken van Utrecht, en de spoorlijn Utrecht-Woerden en de autosnelweg A2, die dwars door het gebied lopen. Barrières die in strijd zouden zijn met het concept "compacte stad" wilde men vermijden. Dit leidde tot het inzicht dat genoemde spoorlijn moest worden verhoogd ten behoeve van ruime onderdoorgangen. Bovendien zou het deel van de A2 tussen de spoorlijn en de afrit De Meern moeten worden verlegd en overkapt. Ten slotte zouden bestaande bruggen over het Amsterdam-Rijnkanaal moeten worden verbreed en nieuwe bruggen worden gebouwd.
Wegen en tunnels.
Binnen de wijk Leidsche Rijn werd de A2 / Ring Utrecht West verbreed en opgezet als parallelbaansysteem met een hoofdrijbaan (drie rijstroken per richting) en een parallelrijbaan (twee rijstroken per richting). In de Leidsche Rijntunnel, een zogenaamde landtunnel, werd de autosnelweg overdekt aangelegd. In verband hiermee werden de op- en afritten bij Lage Weide verplaatst. Deze werkzaamheden bij Utrecht vielen samen met een landelijk project ter verbreding en verbetering van de A2.
Ook de A12 ten westen van het net buiten de wijk gelegen knooppunt Oudenrijn werd verbreed. Het traject tussen dit knooppunt en De Meern kreeg zes rijstroken en in omgekeerde richting vijf rijstroken. Tussen De Meern en Gouda werd de A12 verbreed tot vier rijstroken in beide richtingen. Verder werden bij Harmelen nieuwe op- en afritten met ontsluitingswegen aangelegd ten behoeve van Harmelen zelf en de westelijke delen van Vleuten-De Meern en Leidsche Rijn. Ook hier vielen deze werkzaamheden samen met een landelijke uitbreidingsproject ter verbetering van de A12.
Voor het autoverkeer werden een noordelijke en zuidelijke stadsas aangelegd. Tussen het grote winkelcentrum van Leidsche Rijn en het Berlijnplein ligt de Stadsbaantunnel. Deze is tegen de Leidsche Rijntunnel aangebouwd.
Rail- en bus-infrastructuur.
In oktober 2018 is de verdubbeling van het aantal sporen van twee naar vier in de spoorlijn tussen Utrecht en Woerden voltooid. Dit was onderdeel van het project en het concept Randstadspoor dat tot doel heeft om de regio Utrecht en onder meer de Vinex-locaties in deze regio goed te ontsluiten. Station Vleuten werd verplaatst en er kwamen twee nieuwe stations bij: Utrecht Terwijde en Utrecht Leidsche Rijn. In Leidsche Rijn en Vleuten is de spoorbaan verhoogd en voorzien van ruime onderdoorgangen. Ten behoeve van deze verdubbeling is eind 2017 een tweede spoorbrug over het Amsterdam-Rijnkanaal geplaatst naast de reeds bestaande spoorbrug.
Het gebied van de wijken Leidsche Rijn en Vleuten-De Meern, heeft twee grotendeels vrije busbanen. Stads- en streekbussen rijden hierover met hoge frequentie en zorgen overeenkomstig het concept hoogwaardig openbaar vervoer voor vlotte verbindingen tussen de oude en nieuwe stadswijken van Utrecht. Diverse bruggen en viaducten in Leidsche Rijn zijn gebouwd met aparte rijbanen voor de bus.
Bruggen en viaducten.
In 2017 is een fietsbrug over het Amsterdam-Rijnkanaal geopend, de Dafne Schippersbrug. Deze brug verbindt het centrum van Utrecht en de buurten Lombok en Oog in Al met enkele buurten in Leidsche Rijn en met de woonplaats De Meern. Fietsers hoeven nu niet meer de omweg te maken via de Hogeweidebrug of de De Meernbrug.
Eerder werden nieuwe bruggen over het Amsterdam-Rijnkanaal in gebruik genomen. De Hogeweidebrug verbindt, onder meer, Leidsche Rijn Centrum met het centrum van Utrecht en de wijken Zuilen en Overvecht. Deze nieuwe brug zorgde voor een belangrijke verbetering; de vorige brug op deze plaats, de Vleutensebrug, was veel te smal geworden. Tussen Papendorp, een bedrijvengebied binnen de wijk met voornamelijk kantoren, en de Utrechtse buurt Kanaleneiland is de Prins Clausbrug gebouwd. Zowel de Hogeweidebrug als de Prins Clausbrug hebben speciale rijstroken voor bussen.
Een viaduct over de A2 in het noordwesten van Papendorp verbindt deze buurt met de overige buurten van Leidsche Rijn. Ook is daar een vrije busbaan waarover verschillende stads- en streekbussen van treinstation Utrecht Centraal (via Kanaleneiland en Papendorp) naar De Meern en verder rijden, o.a. naar Gouda, Woerden en Vleuten.
Op verschillende plaatsen zijn over het kanaal de Leidse Rijn nieuwe bruggen en viaducten gebouwd. Enerzijds was dit nodig vanwege de sterke groei van het aantal inwoners in de buurt van dit kanaal; anderzijds kunnen hierdoor snel en langzaam verkeer elkaar nu ongehinderd kruisen. Ook in het Máximapark zijn voorzieningen getroffen waardoor het recreatieve langzame verkeer en het doorgaande verkeer zo weinig mogelijk hinder van elkaar ondervinden.
Openbaar vervoer.
Door de wijk loopt de spoorlijn Utrecht - Rotterdam / Den Haag / Leiden. Binnen de wijk liggen station Utrecht Leidsche Rijn en station Utrecht Terwijde en even ten westen van de wijk station Vleuten. Er rijden op deze spoorlijn sprinters in beide richtingen met een frequentie van 4 per uur overdag en 2 per uur 's avonds en in het weekend. Deze treinen stoppen op alle drie genoemde stations. Het betreft de volgende treinseries:
Het hele treintraject tussen de treinstations Utrecht Centraal en Woerden heeft sinds oktober 2018 4 sporen, waardoor het mogelijk is, naargelang de vervoersvraag, om hier het concept Randstadspoor uit te voeren. Er is voldoende capaciteit voor 6 stoptreinen per uur tussen Woerden en Utrecht (in beide richtingen). Sinds de uitbreiding van het aantal perrons op station Geldermalsen in 2022 is er capaciteit voor 6 sprinters per uur op het traject Woerden - Utrecht Centraal - Geldermalsen.
De bussen die in Leidsche Rijn komen:
Voormalig Informatiecentrum.
Het eerste informatiecentrum van Leidsche Rijn bevond zich van 10 september 1999 tot en met 11 augustus 2012 in een relatief groot glazen, en speciaal voor dit doel ontworpen, gebouw aan de Dirck Hoetweg 5 (voorheen Verlengde Vleutenseweg 32). Potentiële kopers en huurders konden hier, mede door de deels interactieve expositievorm, uitgebreide informatie krijgen met betrekking tot hun toekomstige woning en wijk. Dit gebouw was een van de eerste voorzieningen die opgeleverd was in deze Vinex-locatie en speelde in die beginjaren een belangrijke rol in het aantrekken van nieuwe bewoners aangezien de meeste wijken toen nog gebouwd of zelfs nog ontworpen moesten worden. Het informatiecentrum stond onder meer bekend vanwege de grote maquette van Leidsche Rijn.
Het gebouw was zo ontworpen dat het eenvoudig omgebouwd kan worden tot een andere functie. Ook omdat in de planning het idee was dat het gebouw tot hooguit 2015, het oorspronkelijke geplande jaar van de voltooiing van Leidsche Rijn, een voorlichtingscentrum zou zijn. Het voormalige gebouw van het Informatiecentrum Leidsche Rijn zou na juli 2011 verpacht worden voor religieuze doeleinden. Het was voor het eerst dat een Nederlandse gemeente een gebouw dat haar eigen bezit was beschikbaar stelde voor religieus gebruik. Door een aantal omwonenden werd aan de legaliteit van dit besluit getwijfeld. In juli 2012 werd het gebouw verkocht met de bestemmingen sport, lichte horeca, kinderdagverblijf en buitenschoolse opvang. In 2018 is bekend geworden dat dit gebouw gesloopt zal gaan worden. Op deze manier komt ruimte vrij voor nieuwbouw met meer ruimte voor het fitnesscentrum en het kinderdagverblijf en is het tevens mogelijk om (huur)woningen te bouwen op deze locatie.
Het informatiecentrum zelf ging begin 2013 weer open aan de verlengde Hogeweidebaan 1 (voorheen Groenewoudsedijk 2a) waar het kanaal de Leidse Rijn het Amsterdam Rijnkanaal kruist. In dat gebouw zat van 1997 tot 2007 het Mobilion: een voormalig informatie- en communicatiecentrum van Rijkswaterstaat waar voorlichting werd gegeven over de grote uitbreidingen van het (spoor)wegennet in die tijd in de regio Utrecht, waaronder de Leidsche Rijntunnel waarvan de bouwlocatie op loopafstand van dat gebouw was. Het was geopend door Minister Jorritsma en had toentertijd de grootste glazen vloer van Europa waarbij bezoekers over een kaart van het toen toekomstige midden Nederland konden lopen. (De informatie die tot 2007 in het Mobilion werd gegeven had daarmee voor een groot deel ook betrekking op Leidsche Rijn. Tevens werd Leidsche Rijn daar naar voren gebracht als voorbeeld van hoe een wijk op een duurzame manier vorm geeft aan de mobiliteit.) Op 23 december 2018 is het informatiecentrum van Leidsche Rijn ook in dat gebouw dichtgegaan en is daarmee definitief gesloten. Het gebouw, waar het archief werd bewaard van de ontwikkeling van Leidscherijn, brandde 21 april 2023 goeddeels af. In september 2023 verscheen op deze plek een replica van de Domtoren, geschonken door de maker Chris van der Sman uit Nooddorp.
Voorzieningen.
Vlak bij het station Utrecht Leidsche Rijn is op 16 mei 2018 (ten zuidwesten van het station) een groot winkelcentrum geopend, het grootste van de stad Utrecht na het winkelgebied in de binnenstad. Ten noorden hiervan langs de autosnelweg A2 ligt sinds 2009 The Wall, een winkelcentrum bestaande uit megastores.
Verder zijn er in de wijk Leidsche Rijn twee buurtwinkelcentra, te weten "Winkelcentrum Terwijde", dat zich nabij het station Utrecht Terwijde bevindt, en "Winkelcentrum Parkwijk", dat dicht bij de grens tussen de buurten Parkwijk en Langerak ligt. Niet ver ten westen en ten zuiden van de wijk liggen "Winkelcentrum Vleuterweide" te Vleuten en "Winkelcentrum Mereveldplein" te De Meern.
Tegenover The Wall bevindt zich het Sint-Antonius Ziekenhuis, locatie Leidsche Rijn.
Even ten zuidoosten van station Leidsche Rijn staat bioscoop Pathé Utrecht Leidsche Rijn, een groot en hoog gebouw met zeven zalen en met een panoramadak. Het is een voormalige CineMec-bioscoop.
In het noorden van het Bedrijvengebied De Wetering bevindt zich een foodspot, een grootschalig verzamelgebouw van horecavoorzieningen, onder meer met landelijk bekende ketens. Een andere wijkoverstijgende voorziening is het Skydivecentrum in de buurt de Wetering.
Cultuur.
In de realisatiefase van de Vinex-locatie Leische Rijn was er het meerjarige kunstproject Beyond. Een van de onderdelen was in 2003 Parasite Paradise waarin kunstenaars meewerkten aan het ontwerp van de openbare ruimte door tijdelijke onderkomens en voorzieningen te bouwen. Onder deze deelnemende kunstenaars waren onder meer Luc Deleu, Kevin van Braak, Atelier van Lieshout, Rob Vrijen, en Dré Wapenaar. Artistiek leider was Tom van Gestel.
Tussen 2007 en 2014 stond in de buurt van de Hogeweidebrug over het Amsterdam-Rijnkanaal een groot rood gebouw. Daarin werden vanwege de verbouwing van Muziekcentrum Vredenburg de grote concerten van dit muziekcentrum gegeven. Officieel droeg het de naam "Vredenburg Leidsche Rijn", maar al spoedig kreeg het de bijnaam "De Rode Doos". De voorziening werd door sommigen bekritiseerd vanwege de vermeende slechte akoestiek. De Rode Doos nam tijdens de verbouwing de rol van Grote Zaal van Muziekcentrum Vredenburg over. Kleinere concerten vonden in deze periode plaats in het gebouw Leeuwenbergh in de Utrechtse binnenstad. De Rode Doos is inmiddels afgebroken.
Het NUT Nieuw Utrechts Toneel is het theatergezelschap van Leidsche Rijn. Het is gevestigd op het Berlijnplein en op de Kersenboomgaard. Het gezelschap staat onder artistieke leiding van Greg Nottrot.
Kunst in de openbare ruimte.
Op verschillende voor iedereen toegankelijke plaatsen in de wijk staan kunstwerken. Vanwege hun grootte worden deze gewoonlijk aangeduid als "monumentale kunst".
Films.
Films die in deze wijk zijn opgenomen zijn o.a. de Mees Keesfilms in de buurt Het Zand.

</doc>
<doc id="32199" url="https://nl.wikipedia.org/wiki?curid=32199" title="Overvecht (wijk)">
Overvecht (wijk)

Overvecht is een groene en ruim opgezette wijk in de Nederlandse gemeente Utrecht. Het is een van de tien wijken waarin de gemeente Utrecht bestuurlijk is opgedeeld. Overvecht is een naoorlogse hoogbouwwijk, zoals er verschillende zijn in de regio Utrecht (bijvoorbeeld Kanaleneiland, een wijk die architectonisch veel overeenkomsten vertoont, en Vollenhove in Zeist). 
Overvecht biedt veel voorzieningen: meerdere parken, een groot wijkwinkelcentrum, een politiebureau, een bibliotheek, een eigen treinstation en een wijkbureau. Ook op sport en cultureel gebied biedt Overvecht vele mogelijkheden met een eigen zwembad de Kwakel, schaatsbaan de Vechtsebanen, een groot recreatiegebied de Ruijgenhoek en een eigen cultureel centrum Stefanus. Overvecht was tot de bouw van Leidsche Rijn de grootste uitbreidingswijk van Utrecht. De wijk heeft 34.293 inwoners (2019, bron: gemeente Utrecht) en is daarmee de zesde wijk in de stad. Er staan 15.752 woningen geregistreerd in de wijk. De wijk biedt woningplekken aan mensen van diverse culturele achtergronden.
Aan de rand van Overvecht liggen drie forten die deel uitmaken van de Hollandse Waterlinie: Fort de Gagel, Fort aan de Klop en Fort Blauwkapel. Alle forten zijn rijksmonument. Dit gebied behoort ook tot Overvecht. Wethouder Kees Diepeveen (GroenLinks) is wijkwethouder voor Overvecht.
Geschiedenis.
Het gebied dat toebehoorde aan de gemeenten Maartensdijk, Achttienhoven en Westbroek kwam na de gemeentelijke herindeling van 1954 aan Utrecht. Door de grenswijziging werd de bouw van de wijk Overvecht mogelijk. Het grondgebied besloeg 800 hectare waarvan 420 hectare door de stedenbouwkundigen W. Wissing en K.F.G. Spruit werd bestemd voor de bouw van woningen voor 45.000 mensen. Tot 1960 was Overvecht weiland. De stedenbouwkundigen Wissing en Hanekroot maakten het stedenbouwkundig plan voor Overvecht dat grotendeels is uitgevoerd in de jaren zestig. Toenmalig burgemeester van Utrecht, jhr. De Ranitz, gaf op 30 maart 1961 het officiële startschot voor de bouw van de wijk. Tussen 1960 en 1970 zijn Overvecht-Noord en Overvecht-Zuid gebouwd. Er werden veel flats gebouwd en relatief weinig eengezinswoningen. Het overgrote deel van de woningen is eigendom van woningcorporaties. In de beginjaren was Overvecht een nieuwbouwwijk, die woonruimte bood aan woningzoekenden op de toen krappe woningmarkt. De wijk is nu uitgegroeid tot een volwassen multiculturele stadswijk. Flats worden afgewisseld met eengezinswoningen. Naast de huurwoningen komen er ook steeds meer koopwoningen. 
Toen Overvecht in 2011 haar 50-jarig jubileum vierde, had ze al drie jaar de status van Vogelaarwijk wegens de gestapelde problematiek van achterstallig onderhoud, jeugdcriminaliteit en drugsgebruik. In 2012 werd begonnen met renovatiewerkzaamheden en nieuwbouwprojecten, zoals bijvoorbeeld Mariakwartier, Loevenhout, Bruisdreef en Wonen aan de Klop.
Wijken en buurten.
De gemeente deelt de wijk op in de volgende subwijken en buurten:
Straatnamen.
Alle straatnamen in Overvecht eindigen op -dreef. De grote doorgaande wegen zijn vernoemd naar bekende geleerden (Einsteindreef, Zamenhofdreef etc.). De wegen die de kruisverbindingen vormen tussen deze wegen, zijn vernoemd naar rivieren (Theemsdreef, Moezeldreef etc.). Een deel van de overige straten hebben geografische of historische namen (Faraodreef, Agamemnondreef etc.), die te maken hebben met de gebieden waar de eerdergenoemde rivieren stromen. In Overvecht Zuid komen ook aan bod: opera's (Tannhäuserdreef), literatuur (Camera Obscuradreef), namen uit de Griekse en Romeinse mythologie (Euterpedreef, Fortunadreef) en historische namen van vrouwen (Cleopatradreef; Jeanne d'Arcdreef; Anna Boleyndreef; Maria van Hongarijedreef).
In Overvecht Zuid (ten zuiden van de Einsteindreef (25 t/m 28) hebben de straatnamen Europese thema's: in Noord-West Amerikaanse en Antarctische (29 en 32), en in Noord-Oost Aziatische (31) of Afrikaanse (30). De nummers tussen haakjes staan voor de gebieden in bovenstaande lijst. Australië komt opvallend genoeg niet aan bod.
Van krachtwijk tot prachtwijk.
Er wordt in Overvecht hard gewerkt aan de problemen van de wijk, zoals de vervuiling van de openbare ruimte, de jongerenoverlast en schietpartijen (over meerdere jaren). Overvecht investeert veel in het oplossen van de werkloosheid, gezondheidsproblemen, criminaliteit en veiligheid. Inmiddels is de veiligheid van de wijk op gelijk niveau met de rest van de stad Utrecht. Bovendien heeft Overvecht veel successen geboekt op het gebied van gezond gewicht voor kinderen en volwassenen. De Brede School, een pilotproject vanuit Overvecht, biedt extra lessen aan kinderen met een verschillende multiculturele achtergrond. Deze school vindt nu navolging in andere probleemwijken in Utrecht.
De wijk is toegevoegd aan de bestaande lijst van "krachtwijken": Kanaleneiland, Zuilen-Noordoost, Ondiep, Nieuw Hoograven. Overvecht heeft sinds het begin van de 21e eeuw te maken met toenemende achterstand. Gemeente en corporaties werken onder de noemer 'Echt Overvecht' samen met bewoners, ondernemers en professionele partners aan versterking en verbetering van de wijk op maatschappelijk en fysiek gebied.
Hieronder enkele sociaal-economische gegevens uit 2006 en 2008, en het rapportcijfer dat de bewoners zelf aan de subwijk geven:
De bewoners waarderen vooral het vele groen en de kwaliteit van de voorzieningen in de wijk (imago-onderzoek 'Echt Overvecht 2010'). Ook het aantal voorzieningen is voor de bewoners het leukste aan de wijk (wijken monitor 2009).
De wijk Overvecht is op 22 maart 2007 aangewezen als zogenaamde "Krachtwijk". Ter verbetering van de wijk zijn het wijkactieprogramma Doe mee in Overvecht en de gebiedsplannen "Overvecht Spoorzone" en "Overvecht de Gagel" ontworpen. Overvecht Spoorzone ligt in Overvecht Zuid en wordt begrensd door de spoorlijn, de Brailledreef, Zamenhofdreef, Moldaudreef en de Darwindreef. Overvecht de Gagel ligt in Overvecht Noord en is het gebied tussen de Carnegiedreef, Klopvaart, Karl Marxdreef en de Einsteindreef.
Openbaar vervoer.
Aan de zuidoostrand van Overvecht ligt het treinstation Utrecht Overvecht.
In de wijk rijden de volgende buslijnen:
Bekende Overvechters.
In Overvecht zijn geboren en/of opgegroeid:

</doc>
<doc id="32200" url="https://nl.wikipedia.org/wiki?curid=32200" title="Zuid (Utrecht)">
Zuid (Utrecht)

Zuid is qua inwoners (27.772 in 2019, bron: gemeente Utrecht) de negende wijk van de gemeente Utrecht, in de Nederlandse provincie Utrecht. De wijk heeft ook een wijkraad. De wijkraad bestaat uit een groep bewoners, ondernemers en vertegenwoordigers van organisaties die actief zijn in de wijk. De leden wonen in de wijk of hebben er een onderneming. De Wijkwethouder is sinds de verkiezingen van 2014 Lot van Hooijdonk (GroenLinks).
Wijken.
De gemeente deelt de wijk op in de volgende subwijken en buurten:

</doc>
<doc id="32201" url="https://nl.wikipedia.org/wiki?curid=32201" title="Noordoost (Utrecht)">
Noordoost (Utrecht)

Noordoost is een wijk van de gemeente Utrecht, de hoofdstad van de Nederlandse provincie Utrecht. De wijk heeft 39.282 inwoners (2019, bron: gemeente Utrecht) en is hiermee qua inwoners de derde wijk.
De wijk wordt grofweg begrensd door de spoorlijn Utrecht - Kampen, de A27, de Biltstraat en diens verlengde, de noordoostelijke Stadsbuitengracht en de rivier de Vecht. De wijk wordt in oost-west richting doorsneden door een drukke verkeersader, de Kardinaal de Jongweg. In de wijk ligt het Griftpark, in het oosten de Voorveldse Polder.
De gemeente deelt de wijk op in de volgende subwijken en buurten:
"ten zuiden van de Kardinaal de Jongweg:"
"ten noorden van de Kardinaal de Jongweg, inclusief de Voorveldse Polder:"
Het Veeartsenijterrein in de wijk valt onder beschermd stadsgezicht.

</doc>
<doc id="32202" url="https://nl.wikipedia.org/wiki?curid=32202" title="Zuidwest (Utrecht)">
Zuidwest (Utrecht)

Zuidwest is qua inwoners de vierde wijk van de gemeente Utrecht in de Nederlandse provincie Utrecht. De wijk heeft 38.428 inwoners (2019, bron: gemeente Utrecht). Sinds 2022 is Dennis de Vries (PvdA) de verantwoordelijke wethouder van de wijk.
Indeling.
De gemeente deelt de wijk op in de volgende subwijken en buurten:
Het deel van Zuidwest ten westen van het Merwedekanaal, dus zonder de subwijk Rivierenwijk/Dichterswijk, wordt historisch en in de volksmond Kanaleneiland genoemd.
Openbaar vervoer.
Zuidwest is goed per openbaar vervoer bereikbaar. Verschillende buslijnen doen de wijk aan; onder andere 7, 10, 14, 24, 29, 34, 65, 74, 77, 81, 102 en 107. De wijk is echter vooral bekend door de sneltram die erdoorheen loopt. Het is daarmee, samen met de binnenstad en Oost, de enige wijk in de stad Utrecht die een tramlijn heeft.

</doc>
<doc id="32203" url="https://nl.wikipedia.org/wiki?curid=32203" title="Noordwest (Utrecht)">
Noordwest (Utrecht)

Noordwest is een wijk van de gemeente Utrecht, in de Nederlandse provincie Utrecht. De wijk heeft 44.579 inwoners (2019, bron: gemeente Utrecht) en is hiermee qua bevolking de tweede wijk van Utrecht (alleen de wijk Vleuten-De Meern is in bevolkingsaantal groter). De wijk Noordwest is grotendeels gelegen rond (en min of meer georiënteerd op-) de Amsterdamsestraatweg.
Wijkindeling.
De gemeente deelt de wijk op in de volgende subwijken en buurten:
Wijkraad / Wijkplatform.
De Wijkraad Utrecht Noord-West is een groep bewoners en/of ondernemers uit Zuilen, Ondiep en Pijlsweerd, die de gemeente adviseert over de wijk en beleid dat invloed heeft op de wijk. De wijkraad heeft een aantal subgroepen die gespecialiseerd zijn in specifieke onderwerpen als bewonersparticipatie, luchtkwaliteit, verkeer, de wijken, groen. Bij het aantreden van het nieuwe college van Burgemeester en Wethouders in 2018 is besloten dat de 10 wijkraden in Utrecht worden omgevormd naar wijkplatforms. De wijkraad is per 2020 overgegaan in het wijkplatform. Het wijkplatform bestaat uit een bestuur, 10 leden en de werkgroepen Openbaar Vervoer, Groen en Wonen. 
Wijkraadleden handelen conform protocol niet in het belang van hun eigen straat of buurt maar overstijgend over de hele wijk.

</doc>
<doc id="32204" url="https://nl.wikipedia.org/wiki?curid=32204" title="Prijs der Nederlandse Letteren">
Prijs der Nederlandse Letteren

De driejaarlijkse Prijs der Nederlandse Letteren is sinds 1956 de belangrijkste literaire oeuvreprijs van Vlaanderen en Nederland. De prijs wordt toegekend door de Nederlandse Taalunie, die zich hierbij laat adviseren door een onafhankelijke jury. De uitreiking vindt beurtelings in België en Nederland plaats, waarbij het staatshoofd van het gastland de prijs overhandigt.
In 2001 ontstond opschudding toen de overheid vaststelde dat men onmogelijk een beroep op koning Albert II van België kon doen om de prijs uit te reiken aan Gerard Reve, nadat bekend werd dat diens levenspartner Joop Schafthuizen werd verdacht van ontucht met een minderjarige. De prijs werd aan de schrijver uitgereikt door een ambtenaar van de Nederlandse Taalunie.
In 2007 weigerde de schrijver Jeroen Brouwers de prijs, na deze aanvankelijk te hebben geaccepteerd, omdat het bijbehorende geldbedrag van 16.000 euro volgens hem niet in overeenstemming was met het prestige van de prijs. In een open brief aan de verantwoordelijke Vlaamse minister Bert Anciaux en Nederlandse minister Ronald Plasterk protesteerden de Vlaamse Auteursvereniging en de Nederlandse Vereniging van Letterkundigen tegen het in hun ogen lage geldbedrag. Als gevolg van de weigering werd de prijs in 2007 niet uitgereikt. De laureaten ontvangen sinds 2009 het aangepaste bedrag van 40.000 euro. Aan Brouwers is de aangepaste prijs niet toegekend.
De prijs is sinds zijn oprichting ruim vier keer zo vaak aan mannelijke als aan vrouwelijke schrijvers toegekend (van alle bekroonden is meer dan 80% man).
Laureaten.
De Prijs der Nederlandse Letteren is sinds 1956 toegekend aan de volgende schrijvers:

</doc>
<doc id="32205" url="https://nl.wikipedia.org/wiki?curid=32205" title="Televisie-serie">
Televisie-serie



</doc>
<doc id="32208" url="https://nl.wikipedia.org/wiki?curid=32208" title="De Uithof">
De Uithof

Een uithof was de buitenplaats behorende bij een klooster, zie uithof (klooster).

</doc>
<doc id="32210" url="https://nl.wikipedia.org/wiki?curid=32210" title="Australië (continent)">
Australië (continent)

Australië is een continent dat het vasteland van Australië, Tasmanië en Nieuw-Guinea omvat, inclusief de omliggende eilanden. Het is het kleinste van de traditionele zeven continenten. Nieuw-Zeeland behoort niet tot het continent Australië maar wordt, als deel van Oceanië, wel meestal daartoe gerekend. Het werelddeel wordt vaak Oceanië genoemd alhoewel dit uitgebreider is. Over de exacte definitie van het werelddeel is vaak verwarring.
Het continent Australië wordt door een aantal ondiepe zeeën (de Arafurazee en de Straat Torres tussen het vasteland van Australië en Nieuw-Guinea, en de Straat Bass tussen het vasteland van Australië en Tasmanië) onderverdeeld in een aantal landmassa's. In de kwartaire ijstijd, toen de zeespiegel lager lag, waren deze landmassa's met elkaar verbonden. In de laatste tienduizend jaar zijn de lager gelegen gebieden overstroomd. Geologisch gezien strekt een continent zich uit tot de rand van haar continentaal plat, waardoor de nu-afzonderlijke eilanden beschouwd worden als deel van het continent.
Geografie en namen.
Met een totale landoppervlakte van 8.560.000 km² is het Australische continent het kleinste en het laagst gelegen menselijk bewoonde continent op aarde. Het continentaal plat dat de eilanden verbindt, waarvan de helft minder dan 50 meter diep is, omvat zo'n 2.500.000 km². De soevereine staat Australië ligt grotendeels op een eigen landmassa dat het grootste deel van het continent Australië omvat. Informeel wordt dan gesproken over een 'eilandcontinent' dat omgeven is door oceanen.
In de archeologie worden verschillende namen gebruikt voor deze regio. Voor de jaren zeventig werd het Pleistocene continent aangeduid als Australazië, dat afstamt van het Latijnse woord "australis", dat "zuidelijk" betekent. Deze term verwijst tegenwoordig echter meestal naar een bredere regio die Nieuw-Zeeland omvat, een land dat zich niet op het continentaal plat van Australië bevindt. In het begin van de jaren zeventig werd de term "Greater Australia" (Groot-Australië) geïntroduceerd voor het Pleistocene continent. Op een conferentie in 1975 en in de daaropvolgende publicatie, werd het gebruik van de naam Sahoel, dat van origine alleen gebruikt werd voor het Sahoelplat, uitgebreid om het hele continent mee aan te duiden.
In 1984 opperde W. Filewood de naam Meganesië, dat "groot eiland" of "grote eilandgroep" betekent, voor zowel het Pleistocene continent als de huidige landgebieden, en deze term wordt breed geaccepteerd in de biologie. Anderen hebben Meganesië gebruikt met andere betekenissen: de reiziger Paul Theroux voegt Nieuw-Zeeland toe in zijn definitie en anderen hebben het gebruikt voor Australië, Nieuw-Zeeland en Hawaï. Een andere bioloog, Richard Dawkins, opperde de naam "Australinea" in 2004. Australië-Nieuw-Guinea is ook in gebruik.
Geologie.
Het continent bevindt zich voornamelijk op de Australische Plaat. De landmassa's waren verbonden met Antarctica als deel van het supercontinent Gondwana totdat de plaat ongeveer 96 miljoen jaar geleden in noordelijke richting begon te drijven. Sindsdien bleven Australië-Nieuw-Guinea voor de langste periode één landmassa. Toen de laatste ijstijd zo'n 10.000 v.Chr. eindigde, vormde de stijgende zeespiegel de Straat Bass, die Tasmanië scheidt van het vasteland van Australië. Tussen 8000 en 6500 v.Chr. overstroomden de lager gelegen gebieden in het noorden, waardoor Nieuw-Guinea, de Aru-eilanden en het vasteland van Australië zich van elkaar afscheidden.

</doc>
<doc id="32211" url="https://nl.wikipedia.org/wiki?curid=32211" title="Het Gemenebest van Australië">
Het Gemenebest van Australië



</doc>
<doc id="32217" url="https://nl.wikipedia.org/wiki?curid=32217" title="Bouvet Island">
Bouvet Island



</doc>
<doc id="32220" url="https://nl.wikipedia.org/wiki?curid=32220" title="Metaaldraaibank">
Metaaldraaibank

Een metaaldraaibank is een machine waarmee metalen of kunststoffen werkstukken worden gedraaid/gemaakt. De draaibank bestaat uit een gietijzeren gestel of geraamte.
Door een elektromotor wordt via een v-snaar de klauwplaat, welke op de hoofdas wordt bevestigd, aangedreven. 
De draaibank bestaat verder uit een support waarin de beitels voor het draaiwerk worden vastgezet. Dit beitelsupport kan zowel handmatig als automatisch over een zwaluwstaartbed worden voortbewogen. Aan het andere uiteinde van de draaibank zit de "losse kop" waarin een vast of meedraaiend center kan worden geplaatst. Ook een boorkop of een boor met grotere diameter kunnen hier worden vastgeklemd.
Op een metaaldraaibank kan behalve in- en uitwendig draaiwerk ook schroefdraad "gesneden" worden. Door verschillende tandwielverhoudingen te gebruiken kunnen diverse soorten schroefdraad worden gesneden. De meest voorkomende schroefdraad hier op het Europese vasteland is de Metrisch schroefdraad]Metrische draad.
Er is ook Engelse (schroef)draad, "Whitworth" &lt;WW&gt; genoemd, waarvan de spoed (hier het aantal gangen per inch) en de tophoek de voornaamste verschilpunten tussen de WW en de Metrische schroefdraad zijn.

</doc>
<doc id="32225" url="https://nl.wikipedia.org/wiki?curid=32225" title="Reflexologie">
Reflexologie

Reflexologie of reflexzonetherapie is een alternatieve geneeswijze die ervan uitgaat dat alle organen en lichaamsdelen in verbinding staan met plaatsen op de voeten ('voetreflexologie'), handen ('handreflexologie') of oren. De reflexologie deelt de voetzool in — sommigen voegen daar ook de handen en de oren aan toe — in zones die zouden corresponderen met delen in het lichaam zoals het hart en de lever en stelt dat de massage van deze zones een onbelemmerde energiedoorstroming in het hele lichaam herstelt en/of onderhoudt en dat aan de voetzool gevoeld kan worden met welk corresponderend orgaan er iets aan de hand is. Reflexologie meent dat energiedoorstroming de basis is van onze gezondheid en dat ziekte het gevolg zou zijn van energieblokkeringen. 
Reflexzonetherapie kent zijn oorsprong in China en Egypte.
Er is geen overtuigend wetenschappelijk bewijs dat reflexologie effectief is voor eender welke medische aandoening dan ook.
Reflexologiekaart.
De reflexologiekaart toont de reflexpunten of reflexzones op de voet of de hand:
Historiek.
William Fitzgerald, een Amerikaanse keel-, neus- en oorarts, verdeelde in zijn boek genaamd "Zone Therapy" in 1917 het lichaam in 10 verticale zones. Hij stelde dat druk die op een bepaalde plek in het lichaam werd uitgeoefend een verdovende uitwerking had op andere plekken in dezelfde zone.
Fitzgeralds theorieën werden verder uitgewerkt door Joe Shelby Riley. Hij verdeelde het lichaam in 4 horizontale zones en begon met het vastleggen van specifieke punten op handen en voeten die een relatie zouden hebben met specifieke delen van het lichaam.
Eunice Ingham, een verpleegster en fysiotherapeute, was uiteindelijk degene die alle punten in kaart bracht. Ze schreef twee boeken over het onderwerp. Ook is zij degene die de therapie haar naam gaf. Het heet een "reflex" omdat een behandeling van een punt een reactie heeft op een andere plek in het lichaam: een reflex. Doreen Bayley en Hanne Marquardt studeerden met Eunice Ingham. Zij brachten de therapie naar Engeland en Duitsland in respectievelijk 1966 en 1970.
In het jaar 1961 uitte de beroepsvereniging van fysiotherapeuten bezwaren tegen het gebruik van de term therapie in "zonetherapie" en vanaf die tijd werd het woord reflexologie gebruikt.
In Nederland werd het onder andere onderwezen bij de opleiding voor schoonheidsspecialiste door onderneemster Adry Hermans (1917 - 2007). Zij ontwikkelde "oorreflexzônemassagetherapie".
Uitgangspunten.
Volgens de reflexologie stroomt in het menselijk lichaam energie in banen. Deze energiebanen zouden we op ongeveer 800 punten in ons lichaam kunnen beïnvloeden. Ook de acupunctuur gebruikt deze punten, maar werkt in tegenstelling tot reflexologie met naalden die op de reflexpunten in de huid worden gestoken. De makkelijkste plaatsen om te beïnvloeden zijn de handen en de voeten.
De reflexologie gaat ervan uit dat het lichaam in tien zones is verdeeld, die zones worden in kaart gebracht op de voeten. Iedere voet heeft zo vijf zones. Daarnaast wordt het lichaam ook verticaal op de voet geprojecteerd - het hoofd ligt bij de tenen, en de voeten bij de hiel. Iedere zone heeft zo zijn eigen ‘karakteristieken’. Door vervolgens op bepaalde plaatsen druk uit te oefenen, zou er op een andere plaats in het lichaam een bepaald orgaan of een bepaalde klier worden gestimuleerd. Op de handen en voeten komen volgens de reflexologie alle punten samen die met de organen en klieren verbonden zijn.
Wetenschap over voetreflexologie.
De bewering dat alle organen en lichaamsdelen in verbinding staan met plaatsen op de voeten, vindt geen ondersteuning in de moderne anatomie en fysiologie. Het “Handboek Andere Geneeswijzen” (2001) van de Verbruikersunie (België) besluit dan ook: "Er is geen enkel bewijs dat bepaalde zones van de voetzool overeenkomen met organen. Er is geen enkel bewijs dat er een ophoping van stofwisselingsslakken zou zijn. Als diagnostische methode is deze methode af te raden. Als ontspannende massage is ze aanbevelenswaard".
Voetreflexologen hebben een hierop gerichte opleiding genoten en zijn meestal geen arts. Ze mogen derhalve geen diagnose stellen en worden geacht klanten met medische klachten door te verwijzen naar een arts.
Op 27 januari 2009 heeft de Natural Standard in samenwerking met de medische faculteit van Harvard een onderzoek gepubliceerd naar de effectiviteit van reflexologie. De conclusie daarvan was dat reflexologie weliswaar niet schadelijk is, maar dat er ook zeer weinig bewijs is voor enige effectiviteit.
Uitgebreide medische onderzoeken van 2009 en 2011 hebben geen voldoende effectiviteit aangetoond voor de toepassing van reflexologie als medische toepassing voor enige ziekte. Een in 2009 systematisch onderzoek met at random gecontroleerde peergroup besluit dat: "Gebaseerd op het best mogelijke bewijs is er op heden geen enkel overtuigend argument dat reflexologie een effectieve behandeling is voor enige medische aandoening.
Er is geen overtuigend wetenschappelijk bewijs dat reflexologie effectief is voor welke medische aandoening dan ook.

</doc>
<doc id="32226" url="https://nl.wikipedia.org/wiki?curid=32226" title="Drevel">
Drevel

Een drevel of drijver is een gereedschap voor het maken van gaten in bijvoorbeeld hout, of het gereedschap voor indrijven/induwen van een metalen of houten pen in zo'n gat.
Voor het maken van de romp van een houten schip worden overeenkomende gaten geboord in de planken en de spanten van het schip. De deuvels, de houten pinnen, worden hierin ingedreven. Voor de bouw van een replica van het schip van Willem Barentsz, de Witte Swaen, werden circa 6000 drevels gebruikt.
Gereedschap.
Een drevel is o.a. een stalen pen met een holle punt die gebruikt wordt om draadnagels (spijkers) iets in het hout te verzinken.
De drevel lijkt veel op een doorslag. Daar waar de punt van de doorslag vlak is, heeft een drevel een holle punt. Daardoor wordt voorkomen dat deze wegschiet op het moment dat men er met een hamer op slaat, iets waardoor het werkstuk beschadigd zou kunnen raken.
Drevels zijn er in vele maten, waarbij het belangrijk is dat de holle punt van de drevel net zo groot is als het oppervlak van de nagelkop.
Bij het opnieuw besnaren van een piano wordt een speciaal daarvoor gemaakte "stempendrevel" gebruikt.

</doc>
<doc id="32227" url="https://nl.wikipedia.org/wiki?curid=32227" title="Vuist">
Vuist



</doc>
<doc id="32228" url="https://nl.wikipedia.org/wiki?curid=32228" title="Schrijfhaak">
Schrijfhaak

Een schrijfhaak is een stuk handgereedschap en wordt vaak verward met de blokhaak en winkelhaak.
De "schrijfhaak" bestaat uit een blok en een dunner blad of veer. Beide staan in een vaste hoek van 90 graden haaks ten opzichte van elkaar. De veer is minimaal twee keer zo lang als het blok en is voorzien van een maatverdeling, vaak in mm of cm. Met een schrijfhaak kan een haakse hoek worden afgetekend, of een bestaande hoek op haaksheid gecontroleerd worden. Meestal is het blok op het punt van bevestiging met het blad afgeschuind onder een hoek van 45 graden zodat er ook onder verstek kan worden afgetekend. Doorgaans is de schrijfhaak uitgevoerd in metaal.
Variabele hoeken.
Een schrijfhaak voor variabele hoeken heet een zweihaak of zwaaihaak.

</doc>
<doc id="32229" url="https://nl.wikipedia.org/wiki?curid=32229" title="Schraapstaal">
Schraapstaal

Een schraapstaal is een plat stuk gereedschapsstaal dat gebruikt wordt bij houtbewerking. Het basismodel is rechthoekig, maar voor speciale toepassingen kan een schraapstaal elke denkbare omtrek gegeven worden. Bij vooral hardere houtsoorten wordt een schraapstaal gebruikt om een houtoppervlak glad af te werken. 
Eventueel kan het oppervlak daarna nog bewerkt worden met heel fijn schuurpapier. Na het goed gebruik van een schraapstaal is het niet altijd nodig of wenselijk om nog te schuren, onder andere omdat schuren een opruwende werking kan hebben. Bij coulissentafels met veel uittrekbare geleiders die niet goed meer schuiven heeft schuren bijvoorbeeld een averechts effect. Met een schraapstaal of een zeer zoet (fijn) ingestelde scherpe schaaf wordt het hout veel gladder dan met schuurpapier. Maar voor grotere oppervlakten zoals tafelbladen is schuurpapier geschikter, want bewerking met een schraapstaal is zeer arbeidsintensief en vergt ook de nodige ervaring. 
Om een schraapstaal in gebruik te nemen worden de snijkanten met een zoete (fijne) vijl in de gewenste vorm (voor het basismodel vlak) gevijld en daarna met een wetsteen gewet (in combinatie met olie of water). Als laatste bewerking wordt het staal aangezet zodat er een fijne braam ontstaat die gebruikt wordt om mee te schrapen. Ook als een schraapstaal niet goed meer schraapt hoort deze voorbereiding herhaald te worden. 
Voor grof werk om oude lagen beits of lak te verwijderen kan ook een stuk glas gebruikt worden.

</doc>
<doc id="32230" url="https://nl.wikipedia.org/wiki?curid=32230" title="Lifelog">
Lifelog



</doc>
<doc id="32231" url="https://nl.wikipedia.org/wiki?curid=32231" title="Smient">
Smient

De smient ("Mareca penelope") is een vogel uit de familie van de eendachtigen (Anatidae). De wetenschappelijke naam van de soort werd in 1758 als "Anas penelope" door Carl Linnaeus gepubliceerd. De naam 'penelope' nam hij over van onder meer Conrad Gesner en Ulisse Aldrovandi.
De smient is een middelgrote grondeleend. De soort broedt in het noorden van Europa en Azië; 's winters komen ze in groten getale als wintergast voor langs de kusten van West-Europa, waaronder die van België en Nederland.
Veldkenmerken.
De mannetjes zijn te herkennen aan hun oranjerode kop met een geel voorhoofd. Onder de kop is een gedeelte zalmroze en naar achter de grijze onderdelen. Het achterste gedeelte is zwart. Smienten hebben een relatief korte, grijze snavel. Vrouwtjes zijn minder getekend dan mannetjes en zijn grotendeels bruin. Het geluid van de mannetjes is een hoog kenmerkend "piiew piiew" en van vrouwtjes "rarr". De kenmerkende roep heeft ze de bijnaam "fluiteend" gegeven. 's Nachts is de kenmerkende roep te horen van overvliegende exemplaren. De lengte bedraagt 75 tot 86 cm, de vleugelspanwijdte is 81,5 cm.
Leefwijze.
Ze foerageren op grasland met duizenden tegelijk. Ze eten voornamelijk gras, groene planten en waterplanten.
Voortplanting.
Het legsel bestaat uit zes tot negen roomkleurige eieren, die door het wijfje gedurende 24 dagen worden bebroed.
Verspreiding en leefgebied.
Smienten komen in de zomer voor in Noord-Scandinavië en Siberië. Schaars broeden ze ook in Nederland. In het najaar trekken de eenden in groten getale naar het zuiden en zijn te vinden op plassen en in poldersloten in Midden- en West-Europa. De smient is dan de op een na talrijkste eend in Nederland.
Status.
De grootte van de populatie is in 2015 geschat op 2,8-3,3 miljoen volwassen vogels. Op de Rode lijst van de IUCN heeft deze soort de status "niet bedreigd".
Besmetting met vogelgriepvirus.
Eind 2014 werd bij Kamerik de H5N8-variant van het vogelgriepvirus aangetroffen bij smienten. Enkele dieren waren drager van het virus, maar er is niet vastgesteld dat ze ook voor verspreiding ervan zorgden.

</doc>
<doc id="32232" url="https://nl.wikipedia.org/wiki?curid=32232" title="Mosasaurus">
Mosasaurus

Mosasaurus, in het Nederlands wel maashagedis genoemd, is een geslacht van uitgestorven in zee levende sauriërs uit de familie Mosasauridae. De eerste fossiele overblijfselen werden gevonden bij Maastricht in de Sint-Pietersberg, die aan de oever van de rivier de Maas (Latijn: "Mosa") ligt, en "Mosasaurus" is naar de rivier vernoemd. De soorten uit het geslacht leefden in het Maastrichtien, het laatste deel van het Krijt, ongeveer 75 tot 65 miljoen jaar geleden.
Fossielen wijzen erop dat "Mosasaurus" een wereldwijde verspreiding had, maar vooral in de Atlantische Oceaan en naastgelegen zeeën zijn veel overblijfselen gevonden. De lichamen van alle soorten waren enorm: de typesoort, "M. hoffmannii", werd naar schatting zo'n 18 meter lang. "Mosasaurus" was waarschijnlijk een actief roofdier met een goed gezichtsvermogen. De schedel en de kaken waren stevig van bouw, en geschikt om vrijwel elk ander dier, waaronder ammonieten, beenvissen, haaien, inktvissen, vogels en andere mariene reptielen te verslinden. Vermoed wordt dat "Mosasaurus" als toppredator een belangrijke ecologische rol vervulde.
De ontdekkingsgeschiedenis van "Mosasaurus" gaat terug tot de achttiende eeuw. De imposante schedel die rond 1780 werd ontdekt bij Maastricht werd door zijn grote wetenschappelijke waarde door Franse revolutionaire troepen in beslag genomen. In 1808 concludeerde de natuuronderzoeker Georges Cuvier dat het fossiel van een reusachtige zeehagedis zou moeten zijn die verwant was aan de varanen. Het fossiel speelde vermoedelijk een belangrijke rol in zijn beginnende ideeën over uitsterven. Tot op heden zijn de precieze evolutionaire verwantschappen van "Mosasaurus" onderwerp van discussie.
Beschrijving.
Algemene bouw, grootte en onderscheidende kenmerken.
"Mosasaurus" had net als de andere mosasauriërs een langgerekt maar stevig lichaam met een ruggengraat waarvan ongeveer 46 wervels de rug vormden en de ongeveer tachtig wervels in het verlengde daarvan een lange staart. Volgens de reconstructie van Lindgren "et al." had de staart aan het eind een vin. Het lichaam had zijdelings vier langgerekte vinnen met extra vingerkootjes (Latijn: "phalanges"). Het dier bewoog zich voort met behulp van zijdelingse bewegingen van de staart en stuurde met de vinnen.
"Mosasaurus" was een geslacht van soorten die tamelijk afgeleid in bouw waren. Alle soorten werden vrij groot. "Mosasaurus hoffmannii" was, met een lengte tot 18 meter, een van de grootste soorten uit de familie en daarmee een van de grootste mariene reptielen die ooit geleefd hebben. De in de film "Jurassic World" getoonde "mosasaurus", met een lengte van zo'n zestig meter, overtreft verre de omvang van enige bekende mosasauride. Een stuk onderkaak van negentig centimeter lengte, specimen NHMM 009002 dat aan "Mosasaurus hoffmannii" toegewezen is, wijst op een schedellengte van 160 centimeter en een totale lengte van 17,6 meter. Een quadratum van 215 millimeter hoogte, specimen NHMM 003892, wijst op een overeenkomende grootte. Eveneens een lengte van zo'n zeventien meter bereikte een exemplaar dat in 2014 uit Penza in Rusland gemeld is.
De schedel en onderkaak waren erg stevig, zonder de beweeglijkheid die meer basale mosasauriërs kenmerkt, die meer een typische lichte hagedissenschedel hadden. De tanden in de kaken waren krachtig en in staat om botten te breken en vlees te scheuren; "Mosasaurus" was dus niet meer genoodzaakt om de prooi in zijn geheel naar binnen te werken, en de tanden in het verhemelte waren dan ook gereduceerd. Deze bouw wijst op een specialisatie in het aanvallen van grotere prooidieren die aan het zeeoppervlak zwommen. Hierop duiden ook de kenmerken van de zintuigen: de schedelopening tussen de wandbeenderen voor het pariëtaaloog ("derde oog" boven in de kop) was het kleinst in vergelijking met alle bekende mosasauriërs; de oogkassen waren groot en de geurlobben klein. Het dier moet dus op het zicht gejaagd hebben.
In 1995 stelde Theagarten Lingham-Soliar een diagnose op, een lijst van onderscheidende kenmerken, van "Mosasaurus hoffmannii". Het betreft een zeer grote mosasaurine. De voorste punt van het uitwendige neusgat ligt ter hoogte van de vierde of vijfde tand van het bovenkaaksbeen. Het bovenkaaksbeen sterkt zich naar achteren uit tot het midden van het horizontale hoofdlichaam van het jukbeen. De voorkant van het wandbeen overlapt, en steekt in, een uitsparing aan de achterste onderkant van het voorhoofdsbeen. De botten van het verhemelte vormen een hecht geheel. Het uitgroeisel boven de inkeping in de achterkant van het quadratum is matig groot, het uitgroeisel eronder klein. Het pterygoïde ligt op een breed beenplateau van het verhemeltebeen en wordt erdoor overlapt. Op de binnenkant van de onderkaak is de naar voren en beneden lopende vleugel van het coronoïde goed ontwikkeld, de achterste vleugel zwak ontwikkeld. Het surangulare van de achterste onderkaak heeft een enorme uitholling op de buitenste zijkant. De voorste tak van het surangulare steekt in een opening in het spleniale. De tanden van de kaakranden hebben vele verticale facetten. De ribben zijn cilindervormig.
Skelet.
De schedel van "Mosasaurus" is langwerpig met een lange snuit. De schedel is laag met een recht bovenprofiel in zijaanzicht. De bovenkant loopt bijna horizontaal zodat de snuit naar voren toe maar weinig in hoogte verliest. Vlak voor het voorste uiteinde van de schedel is er een kromming naar beneden zodat een afgeronde snuitpunt ontstaat. In bovenaanzicht herhalen zich deze trekken: de zijden van de snuit zijn recht en tegen het einde buigen ze naar elkaar toe wat tot een tongvormige punt leidt. Het voorste snuitbot is de praemaxilla. Beide praemaxillae vormen een breed vlak op de voorste snuitpunt maar versmallen naar achteren al snel. Ze leveren daarom maar een kleine bijdrage aan de kaakrand en dragen ieder maar twee tanden die relatief klein zijn en iets naar voren hellen. Naar achteren lopen de praemaxilae in zeer lange takken uit die helemaal tot aan de voorhoofdsbeenderen reiken zonder dat er neusbeenderen tussen zitten. De gezamenlijke rechte en nauwe beenbalk zo gevormd wordt, scheidt de langwerpige grote neusgaten. De balk heeft in het midden een lage afgeronde lengtekam. De zijkanten van de snuit bestaan uit de lange bovenkaaksbeenderen. Ieder van deze "maxillae" draagt veertien tanden. Deze maxillaire tanden staan in een licht bol gebogen kaakrand en zijn de grootste in de kop. Ze zijn robuust en kegelvormig met een naar achteren gebogen punt.
Ontdekkingsgeschiedenis.
Eerste vondsten.
In de ondergrondse mergelgroeven van de Sint-Pietersberg ten zuiden van Maastricht werden in de loop der eeuwen vaker allerlei fossielen aangetroffen. De eerste overblijfselen van een "Mosasaurus" waarover wij nu nog gegevens hebben, werden gevonden in 1766 of eerder. Het betreft onder meer een schedel met bovenkaak en twee onderkaken, in 1766 verworven door luitenant Jean Baptiste Drouin. Ze werden, als onderdeel van Drouins uitgebreide collectie fossielen, door Martinus van Marum, de eerste directeur van Teylers Museum te Haarlem, in 1784 voor het museum verworven en pas in 1790 voor het eerst door hem beschreven. Dit fossiel bevindt zich nog steeds in Teylers Museum (TM 7424).
De meeste bekendheid geniet de vondst uit oktober 1778 van een paar onderkaken met een vrij complete schedel, waarvan de achterkant grotendeels ontbreekt. De vondst werd gedaan in het Noordelijk Gangenstelsel. Deze vondst is op zeker moment opgenomen in de verzameling van kanunnik Theodorus Joannes Godding (1722-1797), deken van het Sint-Servaaskapittel, en naar verluidt eigenaar van de grond waaronder de schedel werd gevonden. Godding bezat een buitenhuis vlak bij de Sint-Pietersberg en volgens beschrijvingen van tijdgenoten was de Mosasaurusschedel te bezichtigen in een grot direct achter zijn woning. Waarschijnlijk betrof dit een afgesloten ruimte in La Grande Entrée. De gepensioneerde chirurgijn en fossielenverzamelaar Johann Leonard Hoffmann (1710-1782) correspondeerde over deze en andere vondsten (ook de schedel van Drouin en enkele botten die hij zelf in bezit had) met vooraanstaande wetenschappers, onder wie Petrus Camper (1721-1789), die er in 1786 een artikel over schreef voor "Philosophical Transactions of the Royal Society". Hoffmanns correspondentie en Campers artikel gaven de vondst grote bekendheid, wat later leidde tot het onjuiste verhaal dat Hoffmann ook de eigenaar van deze schedel zou zijn geweest. Over het tijdstip en de precieze omstandigheden van de vondst is weinig met zekerheid bekend. Wat er kort na de vondst over geschreven is had vermoedelijk meer te maken met de verantwoording van de roof van dit exemplaar door het Franse leger (zie hieronder) en latere pogingen daarvoor schadeloos gesteld te worden, en minder met het op verantwoorde wijze vastleggen van de herkomst van het fossiel.
Roof van het type-exemplaar.
Op 4 november 1794 werd Maastricht door de Franse revolutionaire troepen van generaal Kléber ingenomen. Geoloog Barthélemy Faujas de Saint-Fond (1741-1819) begeleidde het leger samen met "représentant du peuple" (politiek commissaris) Augustin-Lucie de Frécine (1751–1804), die tijdens de campagne een ware plundertocht hield om kunstschatten en voorwerpen van wetenschappelijke waarde in beslag te nemen en naar Frankrijk over te brengen. Faujas de Saint-Fond arriveerde overigens zelf pas twee maanden na de inname in Maastricht. In 1798 en 1799 publiceerde hij zijn "Histoire naturelle de la montagne de Saint-Pierre de Maëstricht" en nam daarin zijn versie op van het verhaal over de omstandigheden van de vondst en de roof.
Het fossiel zou gevonden zijn door werklieden, zo'n vijfhonderd passen van de hoofdingang van de groeve. Die zouden Hoffmann erbij geroepen hebben, die al veel meer bijzondere vondsten uit de groeve had geconserveerd en daarbij de werklieden altijd genereus had beloond. Hoffmann had de lastige opgraving daarna begeleid. Daarop zou Godding, als eigenaar van de grond, met succes de vondst in rechte hebben opgeëist, met een beroep op "feodale" wetten. Hoffmann, de man aan wie Nederlandse en Duitse musea zoveel van hun fossielencollecties te danken hadden, zou zich dapper tegen de claim hebben verweerd, maar na bemoeienis door het kapittel (waarvan Godding deel uitmaakte) in het ongelijk zijn gesteld en daarbij ook nog eens de gerechtskosten hebben moeten betalen. Vervolgens had Godding het fossiel tentoongesteld in zijn buitenhuis aan de voet van de Sint-Pieter, in een glazen vitrine, om het te laten bewonderen door nieuwsgierigen en vreemden. Daarbij zou het fossiel meermaals getuige hebben moeten zijn van drinkgelagen te zijner ere aangericht, alles onder het toeziend oog van Godding, die voor dit doel zelfs zijn voorraad dure wijn aansprak. Uit angst het fossiel tijdens het bombardement op de stad, of later bij plunderingen, te verliezen, zou de kanunnik het op een nacht heimelijk in veiligheid hebben gebracht door het binnen de vesting te brengen en het daar ergens te verstoppen. Frécine zou onmiddellijk na de inname van de stad opdracht hebben gegeven het stuk ten huize van Godding in beslag te nemen. Toen bleek dat het daar niet meer was, zou hij een beloning van zeshonderd flessen uitmuntende wijn hebben uitgeloofd aan degenen die het fossiel zouden opsporen en onbeschadigd bij hem brengen. Al de volgende dag zou een dozijn grenadiers de beloning zijn komen opeisen, het fossiel met zich meebrengend. De grenadiers zouden prompt hun wijn hebben ontvangen en hoewel kanunnik Godding het fossiel op oneigenlijke gronden had verworven zou hij toch ter compensatie vrijgesteld zijn van het betalen van de oorlogsschatting die aan hem en zijn confrères was opgelegd, en bovendien zou de waarde van het fossiel hem uitgekeerd worden zodra die door experts getaxeerd was.
Weinig van het verhaal van Faujas de Saint-Fond kan, zoals historica Peggy Rompen aantoonde, door bronnen bevestigd worden: Godding was de oorspronkelijke eigenaar, Hoffmanns gedetailleerde collectiebeschrijvingen vermelden de schedel niet en er is ook geen spoor in de archieven te vinden van enige rechtszaak, terwijl zulke documenten in Maastricht wel allemaal bewaard zijn gebleven. Waarschijnlijk was het de bedoeling van Faujas de Saint-Fond om Hoffmann als slachtoffer en Godding als een inhalige schurk voor te stellen om zo de roof van het fossiel door de Fransen in een beter licht te plaatsen — zoals de Nederlandse vertaler van het werk, J.D. Pasteur, in 1802 in een noot op pagina 85 al meteen opmerkte! Uit het relaas dat broeder Winifred Ubachs, later dr. Pierre Ubachs in 1969 deed, aan de hand van bronnenonderzoek in het "Algemeen Rijksarchief" in Den Haag, komt ook een heel andere versie van het verhaal dan die van Faujas de Saint-Fond naar voren. Hij reconstrueerde een deel van de gebeurtenissen aan de hand van enkele verzoekschriften, geschreven door Rosa Godding, een nicht en erfgename van de kanunnik, en gericht aan de Franse en Nederlandse regering en aan Koning Willem I. Rosa probeerde, nadat in 1814 het Franse regime ten val was gekomen, de kop terug te krijgen of de schadeloosstelling te ontvangen die aan Godding was toegezegd maar blijkbaar niet was uitbetaald. Volgens Rosa, in een verzoekschrift uit 1815, was de kop tijdens en na het beleg van Maastricht gewoon in Goddings huis gebleven. Na de val van de stad zou Frécine te kennen hebben gegeven dat hij de kop graag bij de kanunnik thuis wilde komen bekijken, wat Godding hem niet kon weigeren. Na enige dagen liet Frécine weten dat hij wegens ziekte niet zelf kon komen maar hij stuurde zes soldaten om de kop mee te nemen zodat hij die bij hem thuis kon bezichtigen. De soldaten zouden daarop met geweld de kop hebben meegenomen op een kar. Bij hem thuis had Frécine het fossiel meteen in beslag genomen uit naam van de Franse Republiek. Op 9 december 1794 zou het vervolgens naar Parijs verzonden zijn.
De mosasaurus moet dus eind 1794 als oorlogsbuit zijn overgebracht naar Parijs. Al eerder, op 12 november 1794, werd het fossiel per decreet van de revolutionaire regering tot nationaal erfgoed verklaard en in mei 1795 werd het ondergebracht in het net geopende Muséum national d'histoire naturelle, waar het nog steeds te bewonderen valt, sinds 1898 in de Galerie de paléontologie et d'anatomie comparée.
Pogingen het stuk terug te krijgen.
De Maastrichtse historicus Pierre Ubachs verhaalt dat er in het Rijksarchief een dossier is onder de naam "Correspondentie over de terugvordering van een versteenden krokodil". Hierin bevinden zich de verzoekschriften van Rosa Godding (of kopieën daarvan) en enkele begeleidende brieven. Daaruit blijkt dat er tussen 1814 en 1827 verschillende pogingen zijn ondernomen om het fossiel terug te krijgen dan wel schadeloosstelling te ontvangen. Verzoeken die in 1814 rechtstreeks aan de Franse minister van Buitenlandse Zaken werden gericht zijn onbeantwoord gebleven. Daarop heeft Rosa in 1815 via de gouverneur van Limburg, de Brouckère, geprobeerd haar recht te halen. Die speelde haar verzoek door aan minister Roëll van Binnenlandse Zaken, die het op zijn beurt weer doorgaf aan baron van Nagell, minister van Buitenlandse Zaken. Deze gaf uiteindelijk het verzoek door aan Fagel, de Nederlandse gezant in Parijs met de opdracht er daar eens navraag naar te doen. Het leverde allemaal niets op.
In 1823 richtte Rosa zich direct tot Koning Willem I, toen die Maastricht bezocht. Die gaf aan van Nagell opdracht de zaak nogmaals aan te kaarten. Zo kwam de zaak een tweede keer terecht bij Fagel, die een brief schreef aan Chateaubriand, op dat moment Frans minister van Buitenlandse Zaken. Het ministerie reageerde opnieuw niet en drie jaar later drong Fagel nogmaals aan op een reactie. De opvolger van Chateaubriand, Ange Hyacinthe Maxence, baron de Damas, gaf uiteindelijk op 8 januari 1827 te kennen dat het fossiel, volgens de registers van het museum, inderdaad van Godding afkomstig was maar dat die al schadeloos was gesteld doordat hij zijn oorlogsschatting niet hoefde betalen en dat de Franse regering daarom van mening was dat het stuk rechtmatig is verkregen en het verzoek van Rosa Godding wordt daarom niet ontvankelijk verklaard. Ubachs maakt nog een ruwe berekening van het bedrag aan oorlogsschatting dat Godding zou hebben moeten betalen, en komt uit op een bedrag van 6250 francs. Dat is wel aanzienlijk minder dan de 20.000 francs die Pasteur noemt als waarde die de Fransen aan het stuk toekenden, of de door "kenners" geschatte en door Rosa geëiste 50.000 francs. Volgens Ubachs zijn de Fransen zo wel heel goedkoop aan het fossiel gekomen.
Tijdens zijn zittingsperiode in het Europees Parlement (van 1989 tot 1994) heeft ook Maxime Verhagen zich tevergeefs hardgemaakt om de door het Franse leger geroofde Mosasaurus terug te halen naar Maastricht, Verhagens geboorteplaats. Medio 2023 besloot de Maastrichtse gemeenteraad een nieuwe poging te ondernemen om het fossiel terug naar Maastricht te halen. Het Natuurhistorisch Museum Maastricht bezit een afgietsel van de kaak uit het Parijse museum.
Verdere vondsten.
Omstreeks 1800 werden opnieuw resten van een mosasaurus in een mergelgroeve aangetroffen, deze keer in Zichen, ten zuiden van Maastricht. Het skelet werd door de Maastrichtse wetenschapper Jan Pieter Minckelers in 14 pagina's beschreven, geïllustreerd door François Hermans. Beiden waren als hoogleraar verbonden aan de "École centrale" (1798-1804). Na de opheffing van die school werd ook dit fossiel in 1805 naar het natuurhistorisch museum in Parijs verscheept.
In de dagbouwgroeve 't Rooth te Bemelen werd in 1953 een vrij compleet skelet gevonden.
In 1998 werd in de ENCI-groeve een grote, deels intacte schedel met een stuk ruggengraat ontdekt. Het fossiel kreeg de bijnaam 'Bèr', een typisch Maastrichtse naam. De vinder heet Rudi Dortangs. Het gaat hier niet om een "Mosasaurus hoffmannii" maar om een nieuwe soort uit het geslacht "Prognathodon": "P. saturator". Het fossiel is opgenomen in de collectie van het Natuurhistorisch Museum Maastricht, waar het wegens ruimtegebrek in het museum in een speciaal gebouwd paviljoen in de tuin tentoongesteld wordt.
In 2012 werden in de ENCI-groeve opnieuw fossielen gevonden van een mosasauriër. Het fossiel kreeg de bijnaam 'Carlo', naar de machinist van de graafmachine die de vondst deed, Carlo Brauer. Het gaat om een skelet van vermoedelijk ongeveer 13 meter lang, waarvan grote delen van de schedel en een deel van buik en staart zijn geborgen. De ouderdom wordt, gebaseerd op de ouderdom van de laag waarin de vondst werd gedaan, geschat op 67,8 miljoen jaar, anderhalf miljoen jaar ouder dan 'Bèr', de vondst uit 1998. 'Carlo' behoort tot het genus "Prognathodon" en mogelijk tot de soort "Prognathodon sectorius". Een incompleet exemplaar van de soort "Plioplatecarpus marshi" (Dollo, 1882) dat in 2009 werd gevonden, werd 'Kristin' gedoopt.
In april 2015 werden opnieuw mosasaurusfossielen in de ENCI-groeve aangetroffen. De preparatie van dit fossiel was in 2018 grotendeels afgerond. Vooral de schedel, nek, flippers en gedeeltes van de staart zijn goed bewaard gebleven. Onderzoek heeft uitgewezen dat deze vondst een juveniel exemplaar van "Mosasaurus hoffmannii" is. Het fossiel kreeg de bijnaam 'Lars', naar de toen 14-jarige Lars Barten, die als amateurpaleontoloog de vondst deed, samen met zijn vader. 'Lars' is eveneens opgenomen in de collecties van het Natuurhistorisch Museum Maastricht.
Elders in de wereld, met name in Marokko, Angola, Canada en de Amerikaanse staten North Dakota, Texas, Alabama, Mississippi en Georgia, zijn eveneens exemplaren van "Mosasaurus hoffmannii" en andere soorten Mosasaurussen en "Mosasauridae" gevonden.
Wetenschappelijke naamgeving.
Problemen met de determinatie.
Het in de Sint-Pietersberg ontdekte fossiel baarde groot opzien omdat men moeite had het onder te brengen bij een groep dieren die tegenwoordig nog voorkomen. Net als de in 1784 gevonden en nog veel vreemdere "Pterodactylus", droeg het "Mosasaurus"-fossiel zo bij aan het langzaam ontstaan van de hypothese dat dieren op natuurlijke wijze zouden kunnen uitsterven, indertijd een ongebruikelijke en radicale gedachte. Men begreep wel dat soorten door de jacht uitgeroeid konden worden, maar dat was een speciaal menselijk ingrijpen in de natuurlijke orde.
Hoffmann dacht dat het fossiel een krokodil betrof. Petrus Camper gaf in 1786 aan dat er problemen waren met deze interpretatie: krokodillen hebben geen extra (pterygoïde) tanden in het verhemelte, het botoppervlak van het fossiel is te glad voor een krokodil en verder bevinden zich in de rest van de afzetting voornamelijk fossiele zeedieren — en krokodillen leven in rivieren. Camper veronderstelde daarom dat het om de resten van een onbekende soort tandwalvis ging. Die waren ook groot, hadden spitse tanden en gladde botten en leefden in zee. Weliswaar heeft de grootste, de potvis, als een van de weinige tandwalvissen, geen tanden in de bovenkaak, maar Camper wees erop dat sommige andere tandwalvissen ("breathing fish" zoals hij ze noemt), zoals orka's en dolfijnen wél tanden in de bovenkaak hebben.
Faujas de Saint-Fond ging er in 1798 in zijn "Histoire naturelle de la montagne de Saint-Pierre de Maestricht" nog van uit dat de vondst de restanten van een krokodil betrof. Hoewel de anatoom Georges Cuvier, de eerste die het begrip "extinction" ("uitsterven") introduceerde, verbonden was aan het Muséum national d'histoire naturelle, het Parijse museum waar de mosasaurus eind 1794 in de collectie werd opgenomen, had die voorlopig geen tijd om het fossiel nader te bestuderen. In 1799 was de zoon van Petrus Camper, Adriaan Gilles Camper, de eerste die de vondst identificeerde als restant van een reusachtige varaan, en daarmee begreep dat het om een hagedis in eigenlijke zin ging, en niet om een krokodilachtige. Hij berichtte hierover in een brief aan Cuvier. In 1808 viel Cuvier hem in een publicatie bij, ook wat betreft zijn determinatie van het fossiel als een varaan.
De naam "Mosasaurus".
Het duurde tot 1822 voor er een publicatie verscheen waarin de "kop van Godding" een wetenschappelijke naam kreeg. Tot die tijd duidde men het fossiel meestal in het Frans aan met "le grand animal de Maëstricht" ("het grote dier van Maastricht"). In 1822 publiceerde William Conybeare de naam "Mosasaurus" als geslachtsnaam voor het fossiel, naar het Latijnse woord voor "Maas": "Mosa" en het Griekse woord voor "hagedis": "sauros"; het holotype was "MNHNP AC 9648", de Parijse schedel. In 1829 publiceerde Gideon Mantell de soortnaam als "Mosasaurus hoffmannii", waarmee Hoffmann wordt geëerd als vermeende ontdekker van het fossiel. De naam werd door Mantell gepubliceerd als "Mosasaurus hoffmannii", en ondanks de vele publicaties waarin het epitheton als "hoffmanni" wordt gespeld is de naam eindigend op dubbel "i" de correcte spelling.
In 1854 was de Duitse bioloog Hermann Schlegel, reptielenspecialist en op dat moment al 29 jaar lang conservator van het Rijksmuseum van Natuurlijke Historie in Leiden, de eerste die veronderstelde dat "Mosasaurus" geen poten had maar vinnen. Schlegel bevestigde ook het vermoeden dat Adriaan Gilles Camper eerder had geuit, namelijk dat Hoffmann fossiele resten met lijm aan brokken kalksteen vastmaakte. Waar Van Marum en Camper senior nog spraken over "duplicaten", stelt Schlegel dat Hoffmann op grote schaal fossielen vervalste om ze zo beter te kunnen verkopen, een vermoeden dat later weer wat werd bijgesteld door Mulder &amp; Theunissen, die concludeerden dat Hoffmann slechts de intentie had zijn fossiele botten zo beter beschermd te kunnen bewaren en dat er helemaal geen aanwijzingen zijn dat hij veel van zijn vondsten verkocht.
Soorten.
In de 19e eeuw was het eerst gebruikelijk om iedere mosasauriër in het geslacht "Mosasaurus" te plaatsen en bijna elke vondst als een aparte soort te benoemen; zo ontstond een veelvoud aan soortnamen. Achteraf bleken de meeste namen niet valide te zijn, als synoniem te moeten worden beschouwd of in een ander geslacht te moeten worden ondergebracht. Dit proces lijkt de laatste jaren naar de situatie te leiden waarin "Mosasaurus hoffmannii" met nog maar enkele andere soorten in het geslacht overblijft. Volgens J. Lindgren &amp; J.W.M Jagt werden in 2005 naast "Mosasaurus hoffmannii" nog de soorten "M. lemonnieri", "M. beaugei" en "M. missouriensis" onderscheiden.
Synoniemen in de onderstaande lijst zijn volgens Lingham-Soliar (1995), en Lindgren en Jagt (2005)
Verwantschappen.
Het volgende cladogram is een poging tot classificatie van Aaron R.H. Leblanc, Michael W. Caldwell en Nathalie Bardet uit 2012. Zie ook het afwijkende cladogram, gebaseerd op Bell en Polcyn (2005) bij "Mosasauridae". Opvallend is dat "Mosasaurus beaugei" bij beiden ontbreekt, voor "Mosasaurus lemonnieri" wordt de naam "Mosasaurus conodon" gebruikt.

</doc>
<doc id="32233" url="https://nl.wikipedia.org/wiki?curid=32233" title="Wet van Metcalfe">
Wet van Metcalfe

De wet van Metcalfe, internationaal bekend als Metcalfe's law, is een wetmatigheid die IT-pionier Robert M. Metcalfe omstreeks 1980 vaststelde voor bepaling van de economische waarde van een telecommunicatienetwerk. De wetmatigheid speelde later een belangrijke rol bij de snelle opkomst van de internet-economie.
De wet luidt:
Eenvoudig gezegd, hoe meer apparaten zijn aangesloten op een netwerk, hoe meer waarde het netwerk heeft. Een voorbeeld dat gebruikt werd om de wet van Metcalfe toe te lichten heeft betrekking op het gebruik van faxmachines. Het gebruik van een faxmachine is van beperkt nut wanneer er weinig andere faxmachines in hetzelfde netwerk zijn aangesloten en dus weinig andere mensen ook gebruik maken van het communicatiemiddel. Wanneer het aantal faxmachines dat gebruikmaakt van hetzelfde netwerk stijgt, zullen er naar waarschijnlijkheid meer berichten per faxtechnologie over en weer verzonden en ontvangen worden, waardoor de waarde van dit netwerk zal stijgen.
Robert Metcalfe is uitvinder en programmeur van het Ethernet-protocol, voorloper van het HTM-protocol waarop het internet draait en oprichter van 3COM. Volgens Metcalfe zal de waarde van een netwerk toenemen met ‘V x n (n-1)’ waar de ‘V’ staat voor de ‘oorspronkelijke waarde van het netwerk’ en ‘n’ voor het aantal apparaten.
Peiler onder New-Economy.
Oorspronkelijk had de wet betrekking op het aantal aangesloten apparaten, niet op het aantal gebruikers. Met de wereldwijde ontwikkeling van het internet veranderde dit en wordt het aantal gebruikers voor relevant gehouden. De wetmatigheid werd in 1993 door George Gilder, uitgever van het invloedrijke tijdschrift Gilder Technology Report, Metcalfe's law genoemd, waarmee het aanzien van de wetmatigheid steeg. In 1995 verklaarde de voorzitter van de Amerikaanse Federal Communications Commission, Reed Hundt, dat de wet de beste basis is om te begrijpen hoe internet functioneert. 
Een paar jaar later gebruikte internetpionier Marc Andreessen Metcalfe’s Law om de openingsprijs van een aandeel te bepalen bij de beursgang van Netscape Communications en later de overnameprijs voor AOL. Zo werd hij in een paar jaar tijd miljardair, een voorbeeld dat een reeks anderen navolgden. De wetmatigheid was lange tijd daarna nog leidraad voor waardebepaling van een (start-up) internetplatform door ondernemers en investeerders en stond zo aan de wieg van de "New-Economy".
Tot op heden is het aantal actieve gebruikers een doorslaggevende factor bij de waardebepaling van een digitaal netwerk.
Volledig geconnecteerd netwerk.
De waarde van een netwerk (voor de gebruiker) gaat ook gepaard met de kost van interconnectie. Het aantal unieke interconnecties tussen hosts in een netwerk bedraagt:
Een internet provider of een telefoonmaatschappij heeft er alle belang bij om technieken van decentrale telefooncentrales of multiplexing toe te passen om deze kosten te verminderen.
Validatie.
De in de 1980'er jaren geformuleerde wetmatigheid is lange tijd niet wetenschappelijk gevalideerd, het heeft ruim 30 jaar geduurd voordat het eerste experimentele bewijs werd gevonden. Onderzoekers van TNO, KPN en de TU Delft analyseerden hoeveel mensen "n" het internet gebruikt hebben voor verscheidene waardevolle activiteiten over een periode van ruim 10 jaar. Zij vonden een "n"2 afhankelijkheid, wat goed overeenkomt met het gedrag van de formule hierboven.

</doc>
<doc id="32236" url="https://nl.wikipedia.org/wiki?curid=32236" title="Amerikaanse smient">
Amerikaanse smient

De Amerikaanse smient ("Mareca americana" synoniem: "Anas americana") is een broedvogel uit het geslacht "Mareca" die voorkomt in Noord-Amerika.
Kenmerken.
De Amerikaanse smient lijkt veel op de smient ("Mareca penelope"), maar zijn kop is grijs met een groene dikke oogstreep die tot in de nek doorloopt. Verder zijn de flanken zalmroze, evenals de dekveren. Het vrouwtje is moeilijk te onderscheiden van de vrouwelijke "Mareca penelope". Amerikaanse smienten houden zich 's winters weleens in grote groepen smienten op. Zijn roep is een twee-lettergrepig &lt;wiejoe woe&gt;. De lichaamslengte bedraagt 50 cm en de spanwijdte 80 cm.
Verspreiding en leefgebied.
Deze soort komt voor in Alaska, Canada en de noordelijke Verenigde Staten in moerassen en plassen, waar hij zich tegoed doet aan grassen en groene planten.
In Nederland worden elk jaar enkele exemplaren waargenomen. Het gaat bij deze exoot in Nederland vaak om hybriden, met name een kruising van twee verschillende soorten.
Status.
De grootte van de populatie is in 2019 geschat op 2,7 miljoen volwassen vogels. Op de Rode lijst van de IUCN heeft deze soort de status "niet bedreigd". 
Zie ook.
Anatinae

</doc>
<doc id="32241" url="https://nl.wikipedia.org/wiki?curid=32241" title="Vogelen">
Vogelen

Vogelen is het bekijken, op naam brengen, en tellen van vogels, het inventariseren van de vogels in gebieden, en het doen van onderzoek naar bijvoorbeeld gedrag en ecologie. De beoefenaars van deze hobby worden wel vogelaars of amateurornithologen genoemd. Piet Zomerdijk gaf als omschrijving van "vogelaar": iemand die min of meer gestructureerd kijkt naar vogels in het open veld.
Een belangrijk doel van het vogelen is het verwerven en toetsen van kennis van vogels, ook van de algemenere soorten. Voor het vogelen is in eerste instantie weinig anders nodig dan interesse, een goed waarnemingsvermogen, een vogelgids voor het op naam brengen van soorten, en een verrekijker.
Geschiedenis.
Het kijken naar vogels als hobby heeft een traditie die teruggaat tot zeker het begin van de negentiende eeuw. In de loop van de negentiende eeuw ontstonden er op verschillende plaatsen in de wereld organisaties van vogelkundigen. In Nederland was dit de Nederlandse Ornithologische Vereniging. In de loop van de twintigste eeuw verschenen steeds meer vogelgidsen. Voor de Tweede Wereldoorlog waren er hiervan nog relatief weinig. Bekende gidsen uit die tijd zijn (1937). "Zien is kennen" en (1937). "Wat vliegt daar?".
In de jaren vijftig van de 20e eeuw verscheen een veelgebruikte vogelgids die 'de Kist' (naar de bewerker voor het Nederlandse taalgebied), of 'de Peterson' (naar de auteur), wordt genoemd met afbeeldingen van (bijna) alle in Europa voorkomende vogelsoorten. Van de platen was twee derde in kleur. Deze veldgids is voor de geschiedenis van de amateurornithologie in Nederland van eminent belang geweest. In 2013 verscheen de 29e druk. Volgens de flaptekst "al vele jaren (...) de Bijbel onder de vogelgidsen".
In de loop van de twintigste eeuw werden veldkijkers en veldgidsen betaalbaar voor iedereen. Ook werden er steeds meer systematische waarnemingen gedaan, die ook vastgelegd werden. Daarvan was in de begintijd nog weinig sprake. Er waren al wel enkele bekende gelegenheden, waar groepjes vogelaars elkaar regelmatig ontmoetten en informatie uitwisselden. Met het publiceren van ervaringen in (regionale) tijdschriftjes werd omstreeks 1900 een begin gemaakt.
Nog in de jaren 1970 was het aantal waarnemers en het aantal waarnemingen uiterst beperkt. De eerste atlas van de broedvogels van Noord-Holland (1971) kwam tot stand op basis van de waarnemingen van vijfendertig vogelaars.
Aanvankelijk werd er vrijwel alleen naar vogels gekeken door mannen. Het aandeel van vogelende vrouwen is aanzienlijk toegenomen.
De uitrusting.
De uitrusting kan bestaan uit een vogelboek, een vogeldagboekje, een verrekijker en/of telescoop, vogelvoer, een cd- of mp3-speler, een pocket-pc of smartphone, die als kaart, navigatiehulpmiddel, camera, vogelgids, geluidengids, en invoermodule voor waarnemingen gebruikt kan worden.
Twitchen.
"Twitchen" is een vorm van 'soortenjagen'. Het woord is afkomstig uit het Engels en overgenomen door vogelaars in Nederland en België. "Twitchen" betekent het gericht opzoeken van een bijzondere vogel, geïnformeerd door anderen. De stichting Dutch Birding Association publiceert een tweemaandelijks tijdschrift, Dutch Birding. Hierin worden waarnemingen van bijzondere vogels vermeld en identificatieartikelen aangeboden over moeilijk te determineren soorten. Ook in andere bladen, zoals regionale en provinciale tijdschriften, worden waarnemingen van de bijzondere soorten gepubliceerd. "Twitchers" maken vaak speciale afspraken met hun werkgever om in geval van bijzondere waarnemingen direct op pad te kunnen gaan.
Ook het woord "(vogel)spotten" wordt weleens, vooral door leken, in een enigszins vergelijkbare betekenis gebruikt. Daarbij gaat het om een minder georganiseerde en meer toevallige wijzen van 'soortenjagen', veelal met een nadruk op de zeldzamere soorten. Vogelaars gebruiken het woord spotten enkel om het nachtelijke zoeken naar dieren, met behulp van een spot, aan te duiden.
 Het begrip “twitchen” betekent in het Engels letterlijk: trillen, of zenuwachtig, krampachtig bewegen. Bij de eerste melding van een zeldzame soort schiet de twitcher in een soort mentale kramp. Vanaf dat moment draait het om de vraag hoe hij zo snel mogelijk - voordat de vogel gevlogen is! - op de juiste plek komt. En als de soort in de kijker verschijnt blijkt hoe leuk het is. 
In België worden waarnemingen van zeldzaamheden verspreid via RBAB ("Rare Bird Alert Belgium"). "Twitchers" kunnen zich inschrijven op deze dienst waardoor ze een bericht ontvangen op hun gsm wanneer een zeldzame vogel werd gezien in België. In het driemaandelijks tijdschrift Natuur.oriolus, uitgegeven door Natuurpunt, verschijnen naast artikelen over allerhande vogelonderwerpen ook lijsten met waargenomen zeldzaamheden in België.
Beschermen.
Vogelbeschermers komen op voor het bestaan van vele bedreigde vogelsoorten. Vele verenigingen ondersteunen het beschermingswerk. Weidevogels worden soms ook beschermd door boeren. In de bescherming van vogelsoorten die op de Nederlandse Rode lijst staan, speelt Vogelbescherming Nederland een belangrijke rol.
De beschermingsorganisatie Birdlife International werkt wereldwijd. Veel vrijwilligers zorgen voor het praktische beschermwerk, zoals boeren informeren, natuur aanleggen en bewaken.
Onderzoek door vrijwilligers.
Sovon Vogelonderzoek Nederland is de koepelorganisatie voor honderden vogelaars die onderzoek verrichten op vrijwillige basis. In 1987 publiceerde Sovon de "Winter- en trekvogelatlas" met per maand kaartinformatie waar zowel broed- als trekvogels zich bevonden. In 2002 verscheen opnieuw een atlas over de broedvogels dankzij medewerking van een groot aantal vrijwilligers waarvan het veldwerk door Sovon werd gecoördineerd. In 2012 startte Sovon opnieuw een atlasproject waarin het voorkomen van zowel broedvogels als overwinterende vogels in kaart wordt gebracht. Het veldwerk, weer door een groot leger vrijwilligers, werd tussen 2012 en 2015 verricht; deze atlas verscheen in 2018. Daaraast is er Nederlandse Ornithologische Unie (NOU) die veel amateurs onder haar leden telt.

</doc>
<doc id="32243" url="https://nl.wikipedia.org/wiki?curid=32243" title="Het volkomen huwelijk">
Het volkomen huwelijk

Het volkomen huwelijk is een handboek over seksualiteit binnen het huwelijk dat in 1926 werd gepubliceerd door de Nederlandse arts Theodoor Hendrik van de Velde. Het werd een wereldwijd succes en de auteur verwierf er internationale faam mee. In Nederland is het tot 1965 herdrukt.
Van de Velde heeft belangrijk pionierswerk gedaan in een tijd waarin schrijven over seksualiteit in de meeste kringen volstrekt ontoelaatbaar was. Het is wel een boek van zijn tijd, vele 'onvolkomenheden' erin, zoals de idee-fixe dat man en vrouw een gelijktijdig orgasme zouden moeten hebben, hebben echter lang standgehouden. 
Wilhelm Reich vermeldt Van de Velde in zijn essayistisch pamflet "Rede an den kleinen Mann" (1945), in 1948 in het Engels vertaald als "Listen, Little Man!": "Maar wat doe jij? De seksualiteit is een kleinburgerlijke dwaling, zeg je, het komt op de economische factoren aan. En je leest Van de Velde's boek over de liefdestechniek." (pag. 42 in "Luister, kleine man," de Nederlandse vertaling uit 1971".")
In een stukje van Simon Carmiggelt (in "Ping Pong", 1954, waar hij Van "der" Velde wordt genoemd) aarzelt de auteur nog het boek in een tweedehandswinkel te kopen omdat hij zich geneert. In hetzelfde stuk wordt Menno ter Braak geciteerd, die Van de Velde had aangeduid als "een kruising tussen een sexuoloog en een gymnastiekleraar".
In de wereldberoemde roman "A Suitable Boy" uit 1993 van de Indiase schrijver Vikram Seth, geeft een moeder "Het volkomen huwelijk" cadeau aan haar dochter die op het punt staat te trouwen. Er wordt een pagina lang uit het boek van Van de Velde geciteerd.
Tegenwoordig is het boek vrijwel vergeten.

</doc>
<doc id="32244" url="https://nl.wikipedia.org/wiki?curid=32244" title="Theodoor Hendrik van de Velde">
Theodoor Hendrik van de Velde

Theodoor Hendrik van de Velde (Leeuwarden, 12 februari 1873 - nabij Locarno (vliegtuigongeval), 27 april 1937) was een Nederlands arts en gynaecoloog en directeur van het Gynaecologisch Instituut in Haarlem. Zijn boek "Het volkomen huwelijk" werd in 1926 gepubliceerd.
In Duitsland werd de 42e druk van "Die vollkommene Ehe" al in 1932 uitgebracht, hoewel het op de index stond, de lijst van verboden boeken van de Rooms-Katholieke Kerk. In protestants en socialistisch Zweden werd "Det fulländade äktenskapet" tot ver in de jaren 1960 beschouwd als pornografisch en ongeschikt voor jonge lezers.
Hoewel Van de Velde zich in zijn tijd een internationale reputatie verwierf, is hij tegenwoordig nagenoeg vergeten. Wilhelm Reich vermeldt Van de Velde in zijn essayistisch pamflet "Rede an den kleinen Mann" (1945), in 1948 in het Engels vertaald als "Listen, Little Man"!: "Maar wat doe jij? De seksualiteit is een kleinburgerlijke dwaling, zeg je, het komt op de economische factoren aan. En je leest Van de Velde's boek over de liefdestechniek." (Pag. 42 in "Luister, kleine man," de Nederlandse vertaling uit 1971".")
In zijn roman "Het leven speelt met mij" (2019) citeert de Israëlische schrijver David Grossman Van de Veldes werk. In haar autobiografische roman "Afhankelijkheid" (1971) schrijft de Deense auteur Tove Ditlevsen dat haar man "Het volkomen huwelijk" is gaan lezen toen zij na de geboorte van hun dochter geen zin meer had in seks.

</doc>
<doc id="32246" url="https://nl.wikipedia.org/wiki?curid=32246" title="Cees Nooteboom">
Cees Nooteboom

Cornelis Johannes Jacobus Maria (Cees, spreek uit als "sees") Nooteboom (Den Haag, 31 juli 1933) is een Nederlandse schrijver van voornamelijk romans, poëzie en reisverslagen.
Levensloop.
De Hagenaar Nooteboom werd op school vaak als 'lastpak' weggestuurd, en zou op niet minder dan vier middelbare scholen hebben schoolgegaan. Na de dood van zijn vader bij het bombardement op het Bezuidenhout in 1945 werd hij door zijn stiefvader op kostscholen gestuurd: een franciscaner klooster in Venray en het Augustinianum in Eindhoven, maar hij maakte zijn middelbare school af aan een avondgymnasium te Utrecht.
Hij begon met werken in 1951 bij een bank in Hilversum, maar zwierf vanaf 1953 door Europa, nadat hij was afgekeurd voor zijn dienstplicht in het leger omdat hij 'te mager' zou zijn. Tijdens zijn reis schreef hij het eerste hoofdstuk van zijn debuutroman "Philip en de anderen". In Parijs leerde hij Philip Mechanicus kennen, met wie hij naar Cannes trok en vandaar naar Nederland. In 1955 kwam zijn debuut "Philip en de anderen" uit waarvoor hij de eerste Anne Frank-prijs ontving. De naam Philip was een verwijzing naar Mechanicus. In 1956 volgde de dichtbundel "De doden zoeken een huis", en in datzelfde jaar schreef hij zijn eerste grote journalistieke reportage voor "Het Parool" over de Hongaarse opstand, waarvoor hem een reisbeurs werd toegekend. Aan het eind van de jaren vijftig begon hij reisverhalen te schrijven voor "Elsevier". Dit zou zijn genre blijven.
Na "De ridder is gestorven" (1963) schreef hij bijna twintig jaar geen roman. Vanaf 1961 was hij redacteur bij "de Volkskrant", maar in 1967 werd hij reisredacteur bij het tijdschrift "Avenue". In een verslag van een reis naar New York schreef Nooteboom in januari 1975 dat de twee torens van het plaatselijke World Trade Center, dan nog maar twee jaar oud, op een rare manier kwetsbaar en fragiel ogen: "iets wat nooit kan blijven en op een dag met een zucht in elkaar zakt" ("De zucht naar het westen", p.55). Ruim een kwart eeuw later, bij de terroristische aanslag op de Twin Towers van 11 september 2001, kwam deze voorspelling uit.
Zijn bekendste boek is "Rituelen" (1980). Het werd in 1981 bekroond met de Ferdinand Bordewijk Prijs en in 1989 verfilmd onder regie van Herbert Curiël, met in de hoofdrollen Derek de Lint en Thom Hoffman.
Nootebooms werk behoort tot het meest vertaalde Nederlandse werk; in het Duits, het Engels, het Spaans, het Frans, het Turks, het Hongaars en veel andere talen. Vooral in het Duitse taalgebied is Nooteboom een echte bestseller-auteur, waar de vertaling soms nog eerder verkrijgbaar is dan het Nederlandse origineel in Nederland.
Op 10 december 2003 werd bekend dat hem de P.C. Hooft-prijs 2004 was toegekend. De prijs kreeg hij op 21 mei 2004 uitgereikt.
Op 24 juli 2005 trad hij op in het programma "Zomergasten bij de VPRO.
Op 4 september 2006 werd hem een eredoctoraat verleend door de Radboud Universiteit in Nijmegen. Bij deze gelegenheid sprak hij de Radboudrede uit.
Op 13 november 2008 werd hem een eredoctoraat verleend door de Freie Universität Berlin.
Op 4 juni 2009 werd hem de Prijs der Nederlandse Letteren toegekend. Deze driejaarlijkse prijs werd hem op 18 november 2009 door de Belgische koning Albert overhandigd.
Op 2 september 2019 werd hem een eredoctoraat verleend door de University College Londen.
Kenmerken van zijn romans.
"Paradijs verloren" is een goed voorbeeld van deze kenmerken: het bestaat uit een verhaal in een verhaal in een verhaal; een gelaagde hiërarchie van raamvertellingen dus. In deze roman zijn de kaderverhalen en het kernverhaal nog eens opgesplitst in verschillende onderdelen, elk in een andere stijl geschreven. Op het einde zijn alle belangrijke personages uit alle onderdelen bij elkaar en is het onderlinge verband duidelijk. Ook is een van de hoofdpersonages, Alma, een vrij chaotisch personage, dat in het begin van het (kern)verhaal wordt verkracht door een groep mannen in een achterbuurt van São Paulo, maar er geen trauma's aan overhoudt. Ook komt de cultuur van de Aboriginals veel aan bod in het boek.
Privé.
In 1957 trouwde hij in New York met Fanny Lichtveld, dochter van de Surinaamse minister Frans Lichtveld en het nichtje van schrijver Albert Helman. In 1964 volgde een scheiding waarna hij een relatie aanging met zangeres Liesbeth List, voor wie hij tussen 1965 en 1979 ook een aantal teksten schreef. List verliet hem gedesillusioneerd en verklaarde later Nooteboom als zeer dominant te hebben ervaren. In het programma 'Het laatste woord' van Jeroen Pauw verklaarde List dat hij haar sloeg.. In 1979 leerde hij de fotografe Simone Sassen kennen; zij werd zijn levenspartner. In 2016 trouwde hij op 83-jarige leeftijd met haar. Vanaf 1970 woont hij in een vroeg-achttiende-eeuws huis in de oude binnenstad van Amsterdam.

</doc>
<doc id="32247" url="https://nl.wikipedia.org/wiki?curid=32247" title="Waterkering">
Waterkering

Een waterkering is een object dat als functie het tegenhouden van (oppervlakte)water heeft. Het kan de grens vormen tussen twee peilgebieden, of achterliggend land beschermen tegen oppervlaktewateren zoals zeeën, meren en rivieren.
Juridisch onderscheidt men:
Fysiek onderscheidt men:
De zelfsluitende waterkering is een systeem om gebieden te beschermen tegen overstromingen door zware regenval, stormen en snel smeltende sneeuw. Het systeem is in Nederland ontwikkeld en geeft bescherming tegen extreem hoge waterstanden. De barrier is gebouwd en geïnstalleerd in verschillende landen rond de wereld sinds 1998. Het succes kan worden toegeschreven aan het concept door gebruik te maken van het rijzende water waardoor de barrier automatisch omhoog komt; effectief gebruik makend van het probleem dat de oplossing creëert. In rustpositie is de barrier onzichtbaar ter plaatse en beschermt ze zichzelf volledig in een goot in de grond. In het geval van een overstroming komt de drijvende keerwand direct omhoog door het stijgende waterniveau en zal zo een volledige bescherming bieden voor het achterland. In Amerika beschermen twee zelfsluitende waterkeringen zo het ondergrondse gedeelte van Nationale Archief in Washington DC, in Engeland beschermt een kering van 120 meter barrier de stad Cockermouth en in Nederland beschermt een kering van 300 meter de stad Spakenburg.

</doc>
<doc id="32248" url="https://nl.wikipedia.org/wiki?curid=32248" title="JEV">
JEV



</doc>
<doc id="32249" url="https://nl.wikipedia.org/wiki?curid=32249" title="Jugend Europäischer Volksgruppen">
Jugend Europäischer Volksgruppen



</doc>
<doc id="32250" url="https://nl.wikipedia.org/wiki?curid=32250" title="Vogelpark">
Vogelpark

Een vogelpark is een aangelegd en bijgehouden park dat toegankelijk is voor het publiek, waarin het voornaamste thema vogels zijn, wat inhoudt dat er vele soorten vogels aanwezig zijn in het park. Veel vogels zijn gekooid in deze parken, in volières of kooien, maar een deel kan ook vrij rondvliegen. Gespecialiseerde vogelparken richten zich op een bepaalde groep vogels, bijvoorbeeld een "fazanterie" is gespecialiseerd in fazantachtigen.
In vogelparken worden vaak ook shows met vogels vertoond, zoals vliegshows van bijvoorbeeld roofvogels en shows met dressure van papagaaiachtigen.
Veelal kunnen lokaal levende vogels, zoals in Nederland huismussen, letterlijk en figuurlijke en graantje meepikken van het voedsel dat hun gekooide soortgenoten krijgen.

</doc>
<doc id="32251" url="https://nl.wikipedia.org/wiki?curid=32251" title="Bpost">
Bpost

Bpost is het postbedrijf van België. Het bedrijf was voor de naamsverandering in september 2010 bekend als "De Post" (In de Franse Gemeenschap "La Poste", in de Duitstalige Gemeenschap "Die Post"). De nieuwe naam, bpost, past beter in een internationale context en moet de banden met het thuisland, België, extra in de verf zetten. De hoofdzetel van bpost is gelegen in de Multi Tower in Brussel.
De voornaamste opdrachten van bpost zijn de briefbedeling in België en de uitgifte van de Belgische postzegels, die worden gedrukt in de Zegeldrukkerij van Mechelen.
Activiteiten.
Bpost is de leidende postoperator in België met een breed scala aan postale en aanverwante diensten. Het bedrijf staat vooral in voor het ophalen, de sortering, het transport en de bestelling van brieven en pakjes. Sinds maart 2020 komt de postbode slechts tweemaal per week langs bij elke brievenbus in het hele land met niet-urgente post (daarvóór elke werkdag met alle post) en worden 12 miljoen poststukken behandeld. Net als andere postbedrijven kampt bpost echter met een sterke terugval in het aantal bezorgde brieven, dat slechts deels wordt gecompenseerd door de volumestijging bij de pakketten. Het aantal postkantoren is sinds 2010 redelijk op peil gebleven, maar het aantal werknemers is wel fors gedaald. Mede door kostenbesparingen slaagt het bedrijf erin de meeste jaren met winst af te sluiten.
De activiteiten zijn verdeeld over drie onderdelen:
Belgium is de grootste activiteit en had in 2022 een omzetaandeel van 50%. E-Logistics North America staat op de tweede plaats en vertegenwoordigde 35% van de omzet, waarbinnen Radial North America veruit de grootse omzetbijdrage leverde.
Bpost bank biedt van haar kant een assortiment van bank- en verzekeringsproducten aan. Het was een joint venture van bpost (50%) en BNP Paribas Fortis (50%) tot in januari 2022 BNP Paribas Fortis de volledige eigenaar werd.
De Belgische Staat is, rechtstreeks en via de Federale Participatie- en Investeringsmaatschappij (FPIM), de meerderheidsaandeelhouder van bpost en heeft 51,04% van de aandelen in handen. Het Belgisch Instituut voor Postdiensten en Telecommunicatie (BIPT) is de nationale toezichthouder. In 2005 werden het Britse investeringsfonds CVC Capital Partners en Post Danmark A/S aandeelhouder in bpost. In 2009 nam CVC het aandelenbelang van de Denen over en in juni 2013 werden alle aandelen in handen van CVC op de beurs genoteerd. De aandelen gingen naar de beurs tegen een prijs van 14,50 euro per stuk.
Geschiedenis.
In 1830 werden de Belgische Posterijen een staatsdienst onder de naam "Direction Générale des Postes" of ook wel "Les Postes". In 1884 veranderde de naam in "Ministerie van Verkeerswezen - Directie van Posterijen". In 1937 werd dit "Administratie van de Post - Administration de la Poste" en in 1971-1972 "Regie der Posterijen - Régie des Postes". In 1992 veranderde de naam in "De Post - La Poste - Die Post". Sinds 17 juni 2010 wordt de naam "bpost" gebruikt.
Sinds 17 maart 2000 is het bedrijf verzelfstandigd. De federale overheid sloot beheerscontracten af met bpost over het dienstverleningsniveau.
De Belgische overheid, het consortium van Post Danmark A/S en CVC Capital Partners Limited en bpost van publiek recht brachten op 17 januari 2006 een strategisch partnerschap tot stand om te werken aan een verdere modernisering van het bedrijf. In 2006 gingen ook de nieuwe sorteercentra Gent X, Charleroi X, Antwerpen X en Luik X van start. Het bestaande Brussel X werd vernieuwd. De nieuwe sorteercentra vertegenwoordigden met 200 miljoen euro de grootste investering van De Post ooit.
In maart 2014 werd het aandeel al opgenomen in de BEL 20-beursindex.
In december 2015 keurde de Kamer van volksvertegenwoordigers een wetsontwerp goed dat aan de Belgische Staat toestond een deel van zijn aandelen in bpost en Proximus te verkopen. Er werd geen benedengrens gesteld. Volgens dezelfde wet is, zodra de deelneming van de overheid in het kapitaal zakt tot lager dan 50% plus één aandeel, bpost niet langer een autonoom overheidsbedrijf, maar wordt het een naamloze vennootschap van privaatrecht.
In mei 2016 poogde bpost het Nederlandse PostNL over te nemen, maar zonder resultaat. In oktober 2016 deed bpost een nieuwe poging met betere voorwaarden voor PostNL om nu wel tot een overeenkomst te komen. Een fusie van de twee zou leiden tot het op drie na grootste postbedrijf van Europa. Volgens bpost leverde het samengaan 3600 nieuwe banen op, min of meer gelijk verdeeld over België en Nederland. Het Belgische postbedrijf wilde de overname voor de helft in contanten en de helft in eigen aandelen betalen. Als grootaandeelhouder zou de Belgische staat zijn fiat moeten geven en het meerderheidsbelang verliezen. In november 2016 wees PostNL het voorstel weer af.
In oktober 2017 maakte bpost de overname bekend van het Amerikaanse bedrijf Radial, Inc. Radial biedt logistieke oplossingen aan voor e-commerce, zoals de technologie om bestellingen te beheren en verwerken over betalingsdiensten tot het transport, terugzendingen en klantendienst. Het verwerkt 72 miljoen pakjes per jaar via 24 distributiecentra. Tot de klanten behoren merken als Adidas, Levi’s, Estée Lauder, Ralph Lauren en Godiva. Het hoofdkantoor staat in King of Prussia (Pennsylvania) en telt 6700 medewerkers. Bpost betaalde US$ 820 miljoen ofwel 700 miljoen euro voor Radial, Inc. Er werd verwacht dat met een jaaromzet van 850 tot 1000 miljoen euro de omzet van bpost met een derde zou toenemen na de afronding van de overname. Op 16 november 2017 werd de overname gerealiseerd. 
Na de overname bleek de omzet van Radial sterk tegen te vallen. 'Radial was commercieel bijna dood' verklaarde CEO Koen Van Gerven zelf op de algemene vergadering van mei 2019. Volgens Van Gerven was de ontevredenheid bij klanten groter dan verwacht zodat veel klanten afhaakten. Bij de overname werd verwacht dat Radial met 70 miljoen euro EBITDA zou bijdragen aan de groep. In 2019 was de bijdrage slechts 29 miljoen euro EBITDA. Onder leiding van Pierre Winand werd met succes een relanceplan ingezet vanaf juni 2018. In 2022 behaalde Radial een EBITDA van 126 miljoen dollar.
Op 30 september 2022 werd de Nederlandse distributeur Aldipress overgenomen. Aldipress verzorgt het logistieke distributieproces voor de losse verkoop van tijdschriften, stripalbums, romans en puzzels. Aldipress werd gekocht voor 3,5 miljoen euro en is ondergebracht in het bedrijfsonderdeel Belgium.
In april 2024 maakte Bpost bekend Staci te willen overnemen. Staci is groot logistiek bedrijf met 3500 werknemers in acht landen. Het bezorgt vooral pakketten met Frankrijk als thuismarkt. Verder is het actief in België, Italië, Nederland, Spanje, Verenigd Koninkrijk en de Verenigde Staten. Bpost is bereid 1,3 miljard euro te betalen en Staci wordt daarmee de grootste overname ooit voor Bpost. Staci behaalde in 2023 een omzet van 0,8 miljard euro.
Bestuurders sinds 2000.
Bij de lancering van de paars-groene regering had bevoegd minister Rik Daems (Open Vld) de ambitie om ook De Post te moderniseren. Daartoe trok hij begin 2000 Frans Rombouts aan als gedelegeerd bestuurder. Rombouts stelde een totaal nieuw directieteam samen en vatte zeer snel de modernisering van De Post aan. Daarbij werd niet enkel de naam gewijzigd in BPG (Belgian Post Group), maar werden ook snel afdelingen als ICT of het interne consulting-departement verzelfstandigd in samenwerking met externe partners. Frans Rombouts legde ook de basis voor het befaamde Georoute (dat de postrondes uitstippelt, op basis van Canadese ervaring), de splitsing van het netwerk in een A- en B-poot, de splitsing van Mail- en Retail-kantoren en de opbouw van nieuwe sorteercentra die gingen sorteren op huisnummer. Ondanks het initieel enthousiasme binnen de regering kwam er via de vakbonden sleet op het vertrouwen van de socialistische regeringspartners sp.a en PS. Toen Rombouts eind 2001 de plannen voor de effectieve splitsing van het netwerk in A- en B-kantoren, een prijsverhoging voor wie zijn post vroeg wilde ontvangen en het beoogde sluiten van twee sorteercentra (Luik en Antwerpen) concreter maakte, verloor hij ook de steun van de MR en werd hij de laan uitgestuurd.
Begin 2002 polste de regering of Johnny Thijs, lid van de raad van bestuur van bpost en CEO van Ter Beke, interesse had om Frans Rombouts op te volgen. Na een korte bedenktijd hapte hij toe. Johnny Thijs leerde veel van wat fout ging voor Frans Rombouts en ging omzichtiger te werk. Hij wijzigde het directieteam, waarbij enkele vertrouwelingen van Rombouts vervangen werden. Hij zette ook snel een structuur op om het overleg met zowel de vakbonden als de overheid te versterken. Tot slot veilde hij wat scherpe kantjes van het beleid van Rombouts af, zonder dat beleid helemaal terug te schroeven: er bleven vijf sorteercentra (alhoewel Luik maar half werd uitgerust), hij vertraagde de uitrol van Georoute en versoepelde enkele criteria. De herwonnen rust binnen de onderneming liet Thijs toe het noodzakelijk hervormingsbeleid op een rustiger tempo door te voeren. Dat de verwachte daling van de brievenpost zich de eerste jaren niet aankondigde en dat de politiek het monopolie van de onderneming sterk bleef ondersteunen, gaven extra comfort. In 2013 ontstonden evenwel opnieuw spanningen met de politieke wereld. Deze keer niet over de snelheid van de hervormingen, maar over zijn loon. Vooral onder druk van de PS wenste men dit te halveren, wat Thijs niet pikte. Eind 2013 liet hij de raad van bestuur weten dat een vervanger moest gezocht worden.
Opnieuw keek de raad van bestuur naar iemand die vertrouwd was met de onderneming. Begin 2014 viel de keuze op Koen Van Gerven, die sinds 2006 actief was bij bpost als lid van het directiecomité, verantwoordelijk voor het Retail-kantorennet en de bank-activiteit. Het gesternte voor Van Gerven stond evenwel minder gunstig dan voor zijn voorganger: de langverwachte daling van de brievenpost zette zich wel door. Op het door e-commerce gestuwde terrein van de pakjes had bpost in de totaal geliberaliseerde markt af te rekenen met extreem hevige concurrentie van voornamelijk PostNL. Dit maakte dat de hervormingen en besparingen op een sneller tempo moesten doorgevoerd worden. De relaties met de vakbonden verzuurden opnieuw, wat stakingen met zich meebracht. Ook de vele herstructureringen en besparingen op hoofdkantoor, specifiek gericht op kader- en managementsfuncties, vaak aangestuurd door consultants, verzuurden de sfeer binnen het bedrijf. De positie van Van Gerven werd helemaal moeilijk wanneer er problemen met de overname van Radial opdoken. In augustus 2019 liet Van Gerven de raad van bestuur weten zijn mandaat dat liep tot februari 2020 niet te willen verlengen.
Op 1 maart 2020 volgde Jean-Paul Van Avermaet Van Gerven op als CEO van bpost. Hij was tot dan CEO van beveiligings-onderneming Group 4 en was voorheen ook een van de kandidaten op de shortlist om CEO van de NMBS te worden. Op 14 maart 2021 werd Van Avermaet ontslagen.
Controverses.
Fraude verdeling krantencontract.
De Belgische overheid ondersteunt de bedeling van kranten en tijdschriften met 125 miljoen euro per jaar. Bpost onderhandelde in 2021 met krantendistributeur PPP en mediabedrijven DPG en Mediahuis om de aanbesteding binnen te halen. In 2022 werd door de Belgische federale overheid een nieuwe concessie uitgeschreven voor de bedeling van kranten en tijdschriften voor de periode van 2024 tot en met 2027. Half april 2023 bleek echter uit een audit dat bpost hierbij in 2021 illegale prijsafspraken gemaakt heeft en bovendien voor deze dienst de overheid al jaren te veel aanrekende.
Bpost heeft ook voor nog drie andere aanbestedingen de overheid mogelijk te veel geld aangerekend.
Minister Petra De Sutter kreeg kritiek toen bleek dat twee gedetacheerde experten van haar kabinet al drie jaar op de loonlijst stonden van bpost. Ook PS-voor­zitter Paul Magnette en vice­premier Pierre-Yves Dermagne (PS) zouden een vergadering over de strategie van bpost gehad hebben met toenmalig CEO Dirk Tirez in de kantoren van bpost.
Illegale staatssteun.
Eind 2023 raakte bekend dat bpost 75 miljoen euro apart zet. De voorbije jaren had de Belgische overheid teveel betaald voor drie diensten die het postbedrijf aanbiedt: de verwerking van verkeersboetes, het beheer van een aantal overheidsrekeningen (de 679-rekeningen) en de levering en schrapping van nummerplaten.
Dochterondernemingen.
De volgende bedrijven maken deel uit van de bpost groep:
Historische participaties zijn onder meer:

</doc>
<doc id="32252" url="https://nl.wikipedia.org/wiki?curid=32252" title="Kunstwerk">
Kunstwerk



</doc>
<doc id="32254" url="https://nl.wikipedia.org/wiki?curid=32254" title="PostNL">
PostNL

PostNL is een Nederlands postbedrijf actief in de Benelux. De aandelen van PostNL N.V. zijn sinds mei 2011 beursgenoteerd, na opsplitsing van TNT N.V. in de aparte beursgenoteerde bedrijven PostNL N.V. en TNT Express N.V. Het bedrijf is sinds 2002 enkele malen van naam veranderd. Het is een erfgenaam van het Staatsbedrijf der PTT.
In 2022 werkten er bij PostNL ruim 35.000 mensen, waarvan een groot deel in parttime dienst waardoor in fte's de werkgelegenheid uitkwam op zo'n 22.000. Zo'n 80% van het personeel bezorgt Nederlandse brievenpost. Het aantal postbodes, die voornamelijk de voorbereiding van de postwijken doen, is drastisch afgenomen.
Geschiedenis.
In 2002 kwam het bedrijf TPG Post voort uit PTT Post. In 2005 had het bedrijf een omzet van 4 miljard euro en verwerkte 8,7 miljard poststukken, waarvan 3,7 miljard in Nederland.
Op 16 oktober 2006 werd TPG Post hernoemd tot TNT Post. TNT Post was een onderdeel van de beursgenoteerde onderneming TNT NV. Vanwege de naamsverandering van TPG Post naar TNT Post werden er tot december 2008 wekelijks in Nederland 100 oranje brievenbussen geplaatst.
Op 25 mei 2011 splitste TNT NV zich op in de koeriersdienst TNT Express N.V. en het postbedrijf PostNL. Deze splitsing was met terugwerkende kracht vanaf 1 januari 2011 effectief. Belangrijkste argument voor de splitsing was het verschil in bedrijfsactiviteiten. De postdivisie kampt met een krimpende Nederlandse markt waar steeds minder post wordt verstuurd door de opkomst van e-mail en door liberalisering van de postmarkt. Bij TNT Express ligt de nadruk op groei van de netwerken in Europa en in opkomende landen. Bij de splitsing kreeg PostNL bijna een derde van de aandelen van TNT Express mee. In december 2013 verkocht PostNL bijna 82 miljoen aandelen TNT Express voor in totaal € 507 miljoen. De opbrengst werd gebruikt om de schuld van het bedrijf af te lossen. Na de verkoop had PostNL nog een belang van 14,8% in TNT Express. PostNL heeft medio 2015 alle aandelen in TNT Express aangeboden nadat FedEx een bod op het pakketbedrijf bekend had gemaakt.
Begin november 2016 deed het Belgische postbedrijf bpost een bod op alle aandelen PostNL. Dit bod werd afgewezen. Er volgden nog een aantal pogingen die allen door PostNL werden afgewezen.
Het was tot december 2017 voor 50% aandeelhouder in de winkelketen Bruna, het belang werd toen verkocht aan VBK Uitgeversgroep.
Op 25 februari 2019 werd bekend dat PostNL concurrent Sandd wilde overnemen voor 130 miljoen euro. Voor de overname had PostNL zo'n 70% van de postmarkt in handen en Sandd bijna de rest. Op 5 september 2019 maakte toezichthouder ACM bekend geen toestemming te geven voor de overname om te voorkomen dat PostNL een monopoliepositie zou verwerven, waardoor de prijs voor zakelijke post naar verwachting met 30 tot 40% zou stijgen. Eind september 2019 stemde toenmalig staatssecretaris Keijzer van Economische Zaken alsnog in met de overname. Keijzer wil dat de postbezorging "betaalbaar, beschikbaar en betrouwbaar blijft in een sterk krimpende markt". Zij heeft wel voorwaarden gesteld, zo komt er een rendementsplafond van 9% op de Nederlandse postdienstverlening, inclusief de zakelijke activiteiten. Keijzer wil zo overwinsten voorkomen en kan de postzegelprijs niet verder stijgen dan de daadwerkelijke hiervoor gemaakte kosten. Postbedrijven De Vos Diensten en RM Netherlands stapte hierop naar de rechter, die de vergunning op 11 juni 2020 vernietigde. De fusie was toen al feitelijk afgerond. De staatssecretaris is in hoger beroep gaan bij het College van Beroep voor het bedrijfsleven (CBb). Op 2 juni 2022 oordeelde de CBb dat de minister geen vergunning had mogen verlenen voor deze overname en bevestigde daarmee de eerdere uitspraak van de rechtbank Rotterdam.
In november 2021 werd bekend dat de Tsjech Daniel Křetínský een aandelenbelang van 20% heeft in PostNL. Hij heeft ook een belang van 13% in het Britse postbedrijf Royal Mail. Op 2 november 2022 kreeg PostNL de melding dat Křetínský zijn aandelenbelang had verhoogd naar 29,9%.
Activiteiten.
PostNL is door de rijksoverheid aangewezen als bedrijf dat is belast met het uitvoeren van de universele postdienst (UPD). Dat houdt onder andere in dat het bedrijf zes dagen per week post dient te bezorgen en brievenbussen dient te legen en minimaal 95% van de aangeboden post de volgende bezorgdag dient te bezorgen. Verder moet PostNL minimaal 2000 dienstverleningspunten hebben, PostNL heeft 3.800 PostNL-punten. In woonkernen met meer dan 5000 inwoners is binnen een straal van 1 km een voor het publiek bestemde brievenbus. Voor 1 januari 2016 was deze afstandseis 500 m. Buiten deze woonkernen is binnen een straal van 2,5 km een brievenbus beschikbaar.
Toenmalig minister Henk Kamp van Economische Zaken heeft in het voorjaar van 2013 de eisen voor de UPD bijgesteld. Het aantal brievenbussen wordt teruggebracht van zo'n 20.000 naar 8700, het aantal postkantoren daalt naar 1000 en de prijs van de postzegel wordt met 8% verhoogd. Al deze maatregelen zijn nodig om het uitvoeren van de UPD haalbaar te houden in het kader van sterk dalende postvolumes. Per 1 januari 2014 hoeft het bedrijf vijf dagen per week post te bezorgen, omdat maandag als bezorgdag is komen te vervallen.
Bezorgen van brieven.
Een van de kernactiviteiten is het bezorgen van brieven en drukwerk. Per 1 januari 1989 kreeg PTT Post bij de verzelfstandiging de exclusieve concessie voor het vervoer tegen betaling van brieven (waaronder briefkaarten) van ten hoogste 500 gram. Deze concessie is vanwege de privatisering tenietgedaan. Een postzegel voor het verzenden van een standaardbrief (tot 20 gram) binnen Nederland wordt aangeduid met waarde 1, poststukken van 20 tot 50 gram dienen gefrankeerd te worden met een postzegel met waarde 2. De brief wordt normaal gesproken de volgende werkdag (behalve maandag) bezorgd.
De meeste post (meer dan 90%) is zakelijke post en wordt niet via de brievenbussen verstuurd. Vanaf 1 april 2009 is de postmarkt vrij voor poststukken van minder dan 50 gram. Bedrijven kunnen dus ook contracten afsluiten met concurrenten van PostNL voor kleinere poststukken zoals bijvoorbeeld bankafschriften. Veel van deze concurrenten hanteren de werkwijze van het afleveren van ongesorteerde post bij de bezorger. Bij PostNL wordt de post eerst bij distributiepunten gesorteerd en vanaf dat punt bezorgd bij de geadresseerden.
De afzender bepaalt het adres, ook al komt de naam niet overeen. Op die manier kan een postbezorger uit Groningen binnen een aantal dagen tot een week leren een wijk in Maastricht te bezorgen, omdat men niet op de naam van de geadresseerde hoeft te letten en er een logische volgorde zit in de postwijken, waarbij men steeds weer bij de fiets (of soortgelijk vervoermiddel) uitkomt. De bezorger is verplicht het adres, het huisnummer en de woonplaats te controleren voor de post in de brievenbus wordt gestopt. De sorteermachines sorteren op land, postcode, nummer en woonplaats.
In de app van PostNL kan ingesteld worden dat daar de voorzijden van de enveloppen en kaarten te zien zijn die onderweg zijn naar de houder van de app of die daar al in de bus gedaan zijn.
Huis-aan-huis.
Bezorgers van PostNL bezorgden ook reclame huis-aan-huis folders, maar niet meer dan drie folders per dag per adres zonder sticker op de brievenbus. De folders mogen niet bezorgd worden op adressen met een Nee-ja- of Nee-nee-sticker of een soortgelijke aanwijzing of sticker. Een uitzondering hierop is huis-aan-huis post van de gemeente of van de rijksoverheid, bijvoorbeeld stemlijsten voor verkiezingen of de jaarlijkse gemeentegids. Als iemand door een zelfgemaakte sticker of iets dergelijks aangeeft geen post van de overheid te willen, moet de postbezorger dit negeren, aangezien deze een bezorgplicht heeft. De bewoner kan zelf kiezen deze post al dan niet te accepteren. Met ingang van juni 2019 heeft PostNL de verspreiding van ongeadresseerde huis-aan-huis post van de hand gedaan.
Bezorgen van pakketpost.
De bezorging van postpakketten wordt vaak verzorgd door de Pakketservice, een zelfstandig opererende organisatie binnen PostNL. Het kwam voort uit het moederbedrijf PTT Post en werd halverwege de jaren 90 van de vorige eeuw verzelfstandigd onder de naam TNT Express. TNT verlegde zijn activiteiten echter meer naar het verzorgen van pakketdiensten voor het bedrijfsleven, waarna de pakketdienst van TNT verderging onder de naam TPG Post Pakketservice voor de pakketdienst voor consumenten of van bedrijven naar consumenten. Nadat TPG Post in januari 2005 had besloten om te kiezen voor één merknaam, TNT Post, gaat het bedrijf thans verder als TNT Post Pakketservice. Bij de verzelfstandiging van PostNL is ook de Pakketservice hierin meegegaan.
Wanneer een pakket in de brievenbus past, wordt het gezien als een poststuk en wordt het bezorgd door de gewone postbezorgers. Pakketten die niet in de brievenbus passen, worden bezorgd door de bezorgers van de Pakketservice en soms door een postbezorger. PostNL levert de pakketten van oudsher op dinsdag tot en met zaterdag. Alleen als de ontvanger van het pakket op zaterdag niet thuis is, vindt de tweede levering van het pakket op maandag plaats. Sinds 2015 worden brievenbuspakketten met barcode voor zowel particulieren als zakelijk door de Pakketservice (zelfstandige ondernemers die in naam van PostNL werken) bezorgd. Bij aflevering wordt het pakketje gescand en door de brievenbus gedaan. PostNL Pakketten bezorgde ongeveer 500.000 pakketten per dag in Nederland in 2015, rond Sinterklaas en Kerstmis is dit rond de miljoen pakketten per dag.
Als een webwinkel (het laatste deel van) het vervoer van een pakje door PostNL laat verzorgen, kan de consument kiezen tussen thuisbezorgen of bezorgen bij een ophaallocatie. Bij veel PostNL-punten kan echter alleen een pakket worden gebracht, niet opgehaald. Een pakket kan soms ook worden afgeleverd bij een Pakketautomaat op een station. Hier kan de ontvanger het 24 uur per dag, 7 dagen per week, ophalen. Dit kan op diverse stations. Er zijn webwinkels waar de klant gelijk bij de bestelling kan aangeven het pakket af te willen halen bij de automaat of andere PostNL locatie. Bij andere webwinkels probeert PostNL het pakket eerst thuis te bezorgen, ook al weet de klant al van tevoren dat hij niet thuis zal zijn. Hij kan pas daarna aan PostNL opgeven het pakket af te willen halen bij de automaat of andere PostNL locatie.
Lijst van pakketdepots PostNL in Nederland.
In het najaar 2023 had PostNL 27 pakketdepots in Nederland, met een 28ste in aanbouw. De locaties zijn te vinden in onderstaande lijst. De vetgedrukte depots hebben naast de gebruikelijke sorteerfunctie ook een overslagfunctie.
Verder zijn er te Amsterdam en Nieuwegein vestigingen waar uitsluitend overslag plaatsvindt.
PostNL International.
In Luxemburg, Duitsland, Italië en het Verenigd Koninkrijk bleef PostNL tot 2014 actief onder de naam TNT Post. Dit postbedrijf droeg de oude (Nederlandse) naam, maar heeft niets te maken met TNT NV. In België maakt PostNL gebruik van zijn eigen naam.
In 2001 ging toenmalig TNT Post Group (TPG), de Royal Mail en Singapore Post een joint venture aan onder de naam G3 Worldwide Mail NV met als merknaam Spring Global Mail. TPG bezat een meerderheidsaandeel van 51%. In 2009 stapte Singapore Post uit de joint venture. In 2013 werd PostNL volledig eigenaar van Spring Global Mail.
In maart 2014 werd Postcon de nieuwe naam voor de dochtermaatschappij van PostNL in Duitsland. Twee maanden later werd Nexive de nieuwe naam voor de postactiviteiten in Italië. De Engelse dochtermaatschappij werkt sinds september 2014 onder de naam Whistl. TNT Post UK was sinds 2004 actief in het Verenigd Koninkrijk en bezorgt sinds 2012 brieven in delen van het Verenigd Koninkrijk. PostNL stapte in deze joint venture vanwege de liberalisering van de Britse postmarkt. Medio 2015 volgt een Managementbuy-out, maar PostNL behoudt een aandelenbelang van 17,5%. De verkoop leidde tot een verlies voor PostNL van 43 miljoen euro.
In 2016 leverden de buitenlandse activiteiten een bijdrage van 1 miljard euro aan de omzet van PostNL, dit is ongeveer 30% van het totaal. De activiteiten dragen weinig bij aan het winst, het bedrijfsresultaat van deze activiteiten zijn minder dan 6% van het totaal. In augustus 2018 viel het besluit de dochterondernemingen Nexive en Postcon te gaan verkopen. Postcon werd het jaar daarop verkocht aan Quantum Capital Partners. In februari 2020 maakte PostNL bekend dat ze 80% van de aandelen van Nexive, het tweede postbedrijf van Italië, zal verkopen aan de investeringsmaatschappij Mutares te München. Op 2 juli 2020 werd de transactie van Nexive afgerond is. In 2021 kocht Poste Italiane de resterende 20% van Nexive.
Resultaten.
PostNL kampt, net als andere postbedrijven, met een sterke terugval in het aantal bezorgde brieven, dat slechts deels wordt gecompenseerd door de volumestijging bij de pakketten. Tussen 2011 en 2018 daalde het aantal bezorgde brieven in Nederland met 60% in totaal. Het aantal werknemers is fors gedaald. Mede door kostenbesparingen slaagt het bedrijf erin de meeste jaren met winst af te sluiten. In 2018 leverde PostNL 1,8 miljard brieven af en 251 miljoen pakketten. De daling van de omzet in 2018 was het gevolg van de deconsolidatie van de activiteiten in Duitsland en Italië.
Arbeidsomstandigheden.
Medio januari 2008 dreigde de Europese UNI, een overkoepelende organisatie van vakbonden, wereldwijd met een boycot van TNT, omdat het bedrijf zich niet zou houden aan het minimumloon voor postbodes. TNT wilde een alternatieve CAO invoeren en een uurloon betalen tussen de 6,50 en 7,50 euro per uur. De Bundesrat keurde eind 2007 het wetsvoorstel goed dat bepaalt dat Duitse postbodes vanaf 1 januari minimaal tussen de 8 en 9,80 euro per uur ontvangen.
Een groot deel van de pakketbezorgers voor PostNL zijn niet in dienst van het bedrijf, maar worden ingezet via een constructie waarin zij zelfstandigen zijn; omdat deze 'zelfstandigen' grotendeels afhankelijk zijn van PostNL als hun enige opdrachtgever, is het bedrijf een symbool geworden van schijnzelfstandigheid, het misbruik door bedrijven van regelgeving voor zelfstandigen om personeel minder loon en rechten te geven dan werknemers in loondienst hebben. De constructie, en het betalen van stukloon aan de bezorgers, leidde vanaf 2013 meermalen tot stakingen. Volgens een berekening van FNV krijgen de 'zelfstandige' bezorgers netto minder dan het minimumloon, doordat ze op eigen kosten een bestelbus moeten aanschaffen en zelf moeten sparen voor hun pensioen. In december 2017 werd gestaakt door werknemers van het pakketsorteercentrum in Waddinxveen omdat de werknemers middels een schijnconstructie onderbetaald zouden worden.
In een Belgische rechtszaak werden onderaannemers van PostNL op 28 juni 2024 veroordeeld voor inbreuken op sociale wetgeving, maar ging het bedrijf zelf vrijuit.
Reorganisaties.
Vanwege de daling in postvolumes, veroorzaakt door de komst van internet en de liberalisering van de postmarkt, zijn in de loop der jaren door PostNL meerdere reorganisaties ingezet. Het bezorgen van post werd inhanden gelegd van parttimers, de fulltime postbode verdween. Via een programma onder de naam 'Mobility' zijn tot in 2013 7000 medewerkers naar een andere werkgever begeleid. Ook op het hoofdkantoor verdwenen banen. Door het schrappen van banen wilde PostNL de efficiëntie en de winstgevendheid vergroten. De reorganisaties hebben tot veel kwaliteitsverlies en klachten geleid. Als reactie daarop bleef ongeveer de helft van de lokale vestigingen die zouden worden wegbezuinigd voorlopig bestaan.

</doc>
<doc id="32256" url="https://nl.wikipedia.org/wiki?curid=32256" title="Albany (New York)">
Albany (New York)

Albany is de hoofdstad van de Amerikaanse staat New York. De stad ligt in het oosten van de staat in Albany County, waarvan het de hoofdstad is. Albany ligt ongeveer 240 km ten noorden van de stad New York, enkele kilometers ten zuiden van de plaats waar de rivieren de Mohawk en de Hudson bij elkaar komen.
In 2015 had Albany 100.104 inwoners. Een deel van de State University of New York is hier gevestigd.
Geschiedenis.
Albany was een nederzetting die ontstond in 1647 onder de naam Beverwijck, gelegen ten noorden van "Fort Oranje" dat in 1624 door de Republiek der Zeven Verenigde Nederlanden gesticht was ter vervanging van "Fort Nassau" dat in 1615 was gesticht. Het was een handelspost waar vooral beverpelzen werden ingekocht van de inheemse bevolking. De stad Beverwijck was de tweede stad van Nieuw-Nederland na Nieuw-Amsterdam. De stichter was Brant van Slichtenhorst. In 1660 telde de stad 1050 inwoners. De twee belangrijkste straten in de stad heetten de Handelaersstraet (nu Broadway) en de Jonckheerstraet (nu State Street). Om de stad bevond zich een ring van houten palissaden.
In 1664 veroverden de Engelsen het gebied. Ze doopten het fort om in "Albany", ter ere van de hertog van Albany, de latere koning Jacobus II van Engeland. In 1797 werd Albany de hoofdstad van de staat New York.
Plaatsen in de nabije omgeving.
De onderstaande figuur toont nabijgelegen plaatsen in een straal van 8 km rond Albany.

</doc>
<doc id="32257" url="https://nl.wikipedia.org/wiki?curid=32257" title="Duiker (waterbouwkunde)">
Duiker (waterbouwkunde)

Een duiker is een civieltechnisch kunstwerk. Het is een kokervormige constructie, gelegen in een weg of toegangsdam, die is bedoeld om wateren met elkaar te verbinden. Ook kan een duiker worden aangelegd indien een waterweg een watergang kruist. Bij een duiker wordt in principe de bodem van de watergang onderbroken, dit in tegenstelling tot een brug of aquaduct.
Duikers worden over het algemeen gemaakt van beton of (plaat)staal. In het verleden werden ook gemetselde duikers gemaakt. Hout (holle boomstammen) was vroeger ook een veel gebruikt materiaal.
Een sifon of onderleider en een knijpduiker zijn specifieke types van een duiker. 
Door een klep aan te brengen die het water slechts in één richting doorlaat, kan een klepduiker tot een eenvoudige spuisluis worden gemaakt.
In Vlaardingen is in 1996 een zeer oude duiker opgegraven, die was gemaakt van een oude boomstamkano. Deze was in een dijk ingegraven en voorzien van een scharnierende klep, die bij vloed het water van buiten tegenhield. Onderzoek heeft uitgewezen dat de kano ca. 70-125 jaar na Christus is gemaakt.
Heul.
Een ander, ouder woord is heul (meestal een gemetselde duiker zonder vaste bodem). Dit is een doorgang voor water waarvan het deksel meestal hoger ligt dan het oppervlak van de weg, vooral als de waterdoorgang door scheepvaart wordt benut. In toponiemen is dit woord nog terug te vinden, zoals in de plaatsnaam Kwintsheul en in de straatnamen Heul in Alkmaar, Heulstraat in Waalwijk en Eerste Heulbrugstraat in Spijkenisse.
In Waalwijk zijn er in de vorige eeuw nog verscheidene heulen te vinden. Te beginnen in het oosten in het voormalige Baardwijk, lag de Hoogeindsche Heul, meer westelijk ter hoogte van de Blanke Wiel lag de Laageindsche Heul, in Waalwijk centrum lag de Klooster Heul (of Pastoors Heul), en de Emmikhovensche Heul. Er waren in die tijd in Baardwijk (2), Waalwijk (3) en Besoijen (2) een totaal van zeven heulen.
Duikerbrug.
Een heul wordt ook wel "duikerbrug" genoemd, omdat het zowel kenmerken van een duiker heeft (met grond bedekt) en van een brug (geen vaste bodem).

</doc>
<doc id="32262" url="https://nl.wikipedia.org/wiki?curid=32262" title="Palmitos Park">
Palmitos Park

Het Palmitos Park is een groot dieren- en vogelpark in Maspalomas op Gran Canaria, een van de Spaanse Canarische Eilanden. Het park bevindt zich in het zuiden van het eiland, niet ver van de toeristische kustplaatsen, maar meer landinwaarts.
Het park ligt in de bergen, en door het park wandelend heeft men op veel plekken dan ook een mooi uitzicht. Er is een terrasje bij een fontein langs een pad dat omhoog leidt, naar het amfitheater. Bij dit amfitheater worden shows opgevoerd met vliegende roofvogels.
Wat in het park opvalt, is de rijkdom aan cactussen en succulenten. Hiervan zijn vele soorten in zeer goede staat aanwezig.
Van de vogels zijn vooral papegaaiachtigen sterk vertegenwoordigd in dit park, maar ook andere vogels zijn aanwezig. Van de watervogels zijn er bijvoorbeeld zwanen en diverse soorten eenden.
Dicht bij de uitgang, achter het souvenirwinkeltje, zijn kolibries te bewonderen, die goed zichtbaar om hun voedsel vliegen.
Bosbranden.
Bij de hevige bosbranden die Gran Canaria eind juli en begin augustus 2007 teisterden, is het Palmitos Park bijna geheel verwoest. Bijna alle dieren heeft men kunnen redden en zijn ondergebracht op het Loro Park in Tenerife.
Na een sluiting van een jaar is het park op 4 augustus 2008 heropend.

</doc>
<doc id="32263" url="https://nl.wikipedia.org/wiki?curid=32263" title="Gifsumak">
Gifsumak

De gifsumak ("Rhus radicans", synoniemen: "Toxicodendron radicans" en "Rhus toxicodendron"; Engels: poison ivy) is een plant uit de pruikenboomfamilie ("Anacardiaceae"). Het is een klimmende en kruipende struik die stengels tot twintig meter kan vormen. De plant is berucht om het sap, dat sterk sensibiliserend is en bij veel mensen een ernstige allergische huiduitslag kan veroorzaken. De plant bevat urushiol, wat ernstige jeuk en pijnlijke blaren in je huid kan veroorzaken.
Voortplanting.
Het aantal chromosomen van de gifsumak is 2n = 30. De vrucht is een 3 tot 6 mm grote, ronde, droge, vaalwitte tot groenige steenvrucht en bevat een hard benig zaadje, dat in Nederland kan kiemen. De plant vermeerdert zich ook vegetatief, niet alleen door wortelstokken, maar ook met wortels en stengels die gevormd worden op de knopen van liggende stengels.
Uiterlijk.
De plant heeft koordachtige stengels en een uitgebreid wortelstelsel dat grond stevig vasthoudt. De stengels kunnen twintig meter lang en vijftien centimeter dik worden. Ze zijn rechtopstaand of meer kruipend, afhankelijk van de hoeveelheid licht, grondsoort en vocht. De stengels kunnen kruidachtig of houtachtig zijn, de kleur groen of roodachtig, en alle variaties kunnen op één plant voorkomen. Uit oudere stammen groeien adventiefwortels, waarmee de plant langs ruwe oppervlakken klimt. Kruipende stengels kunnen tientallen meters lang worden en ruigtes van een meter dik vormen.
De bladeren zijn zijn ovaal tot eirond en veernervig, oneven geveerd. De drie deelblaadjes zijn 5 tot 15 cm lang, waarbij de breedte twee derde van de lengte is. De bovenkant van het blaadje is glad en glanzend, de onderkant donzig. De randen van de blaadjes zijn glad, gelobd of gekarteld. Alle variaties kunnen op één plant voorkomen.
De bladstelen zijn in doorsnee halfcirkelvormig. Het topblaadje heeft een duidelijk langere steel dan de twee andere, dit is een onmiskenbaar kenmerk van gifsumak.
De gesteelde, 3 mm lange bloemen zijn groen-wit en staan in een pluim. De pluim staat in een bladoksel van een nieuwe loot. De bloemen hebben vijf kroonbladen en vijf meeldraden.
Gif.
De stengel, bladeren en bladstelen hebben openingen tussen de cellen zitten, waaruit de actieve stof urushiol komt. Bij vochtige omstandigheden oxideert urushiol aan de lucht, waardoor zich een zwarte plakkerige laag vormt op de plant. De oxidatie vermindert de giftigheid niet. In linnen en katoenen kleding vormt de inktachtige stof vlekken die niet uit te wassen zijn, maar hij is oplosbaar in ether.
Verspreiding.
Oorspronkelijk is de plant afkomstig uit Zuid-Canada, Noord-Amerika, Mexico, Bermuda, het westelijk deel van de Bahama's, Japan, Koerilen, Taiwan en West- en Centraal-China. De plant is in de rest van de wereld geïntroduceerd en is daar soms verwilderd.
Vangdijk.
In Nederland komt de gifsumak voor ten noordoosten van het Friese dorp Hemelum. Tussen twee waterpartijen door – de Morra en de Fûgelhoeke – loopt daar de Vangdijk, een strekdam waar in 1919 stammetjes van de gifsumak zijn geplant. In de loop der tijd werd een aantal kinderen in Hemelum ziek van de plant, zodat er een verbodsbord geplaatst werd. Begin jaren 1960 werd duidelijk dat het om de gifsumak ging en werd de bevolking hiervan op de hoogte gesteld. De plant klimt inmiddels tot boven in de wilgen die daar ook gezet zijn als bescherming tegen het open water van de Morra. De beheerder van het gebied, It Fryske Gea, heeft er in 2009 nieuwe borden bij geplaatst met een waarschuwing om vooral van de plant af te blijven. Daarna merkten bewoners dat de plant zich flink verspreidde en zijn er in 2020 nieuwe, opvallende borden geplaatst.

</doc>
<doc id="32264" url="https://nl.wikipedia.org/wiki?curid=32264" title="Fluweelboom">
Fluweelboom

De fluweelboom of azijnboom ("Rhus typhina") is een plant uit de pruikenboomfamilie ("Anacardiaceae"). Het is een tot 4,5 m hoge struik. De naam azijnboom heeft de boom te danken aan de zure vruchten.
De soort komt oorspronkelijk uit Noord-Amerika, waar de soort voorkomt in rotsachtige, zanderige gebieden en op opengevallen plaatsen in het bos en is in Nederland en België als tuinplant geïntroduceerd. Ze komt sindsdien ook verwilderd voor, vooral in steden en de omgeving daarvan.
De struik vormt een bijna kaarsrechte dunne stam of verscheidene stammen. De twijgen zijn zacht behaard en voelen als fluweel. Na de bloei vormen de vruchten rode pluimen. Het tot 15 cm lange blad is onevengeveerd en heeft zes tot zeven bladparen. De blaadjes zijn getand. De bladeren hebben een rode tot diepgele herfstkleur.
De plant is tweehuizig en bloeit in juni en juli met geelgroene, kaarsachtige pluimen. De pluim is eigenlijk een thyrsus. De vrouwelijke bloemen vormen een 10-20 cm lange, dichte, donzige, kaarsachtige pluim. De mannelijke bloemen vormen een grotere ijlere pluim. De vruchten zijn bordeauxrood.
Fluweelboom vormt worteluitlopers en kan daardoor andere planten overwoekeren.
Het kernhout van de fluweelboom is groen en het spinthout is geelwit.

</doc>
<doc id="32267" url="https://nl.wikipedia.org/wiki?curid=32267" title="Annemarie Jorritsma">
Annemarie Jorritsma

Annemarie Jorritsma-Lebbink (Hengelo, Gelderland, 1 juni 1950) is een Nederlands voormalig politica. Ze was van 2015 tot en met 2023 voorzitter van de fractie van de Volkspartij voor Vrijheid en Democratie (VVD) in de Eerste Kamer. Eerder was ze minister van Verkeer en Waterstaat, minister van Economische Zaken, vicepremier en burgemeester van Almere.
Levensloop.
Opleiding.
Jorritsma werd geboren als dochter van een molenaar. Na haar eindexamen middelbare meisjesschool in 1967 aan het Baudartius College te Zutphen volgden de School voor Toeristische Vorming in Breda, 
de lerarenopleiding voor Frans (die zij niet afmaakte) en verschillende politiek georiënteerde cursussen.
Gemeenteraadslid, Tweede Kamerlid en minister.
In Bolsward werd ze in de gemeenteraad gekozen waar ze van 5 september 1978 tot 1988 lid van was voor de VVD. In 1982 werd ze voor de partij gekozen als lid van de Tweede Kamer, de liberalen onder leiding van Ed Nijpels boekten dat jaar een grote zetelwinst en brachten een lichting jonge, ambitieuze politici in de Kamer. In 1994 werd ze minister van Verkeer en Waterstaat in het eerste kabinet-Kok (veelal "Paars I" genoemd), en vanaf 1998 was Jorritsma minister van Economische Zaken en vicepremier in het kabinet-Kok II.
Enquête bouwfraude.
In 2002 raakte ze in opspraak door relaties met het bouwbedrijf Koop Tjuchem die in strijd zouden kunnen zijn met haar integriteit als minister. Later bleek dat de naam "Jorritsma" voorkwam in een zogeheten "schaduwboekhouding" van bouwbedrijf VolkerWessels. In 2003 ergerde ze de parlementaire enquêtecommissie door haar terughoudendheid bij het beantwoorden van vragen. Het bedrijf Jorritsma Bouw van haar man en dochter, was een van de 1300 bedrijven die daarna door de Autoriteit Financiële Markten werd beboet voor fraude, mede 'op basis van de schaduwboekhouding van [Floor] Dorst'. Deze schaduwboekhouding was volgens onderzoek van het betreffende bouwbedrijf nagemaakt. Het Openbaar Ministerie concludeerde dat Jorritsma niets fout heeft gedaan.
Burgemeester.
In januari 2003 ging ze als waarnemend burgemeester naar Delfzijl waar een bestuurscrisis was ontstaan na onder meer een vernietigend rapport over slechte handhaving van milieuvergunningen bij de chemische fabriek Kollo. Op 18 augustus 2003 werd ze burgemeester van Almere.
Commissaris bij Interpay.
Per 1 januari 2004 werd ze commissaris bij Interpay en vanaf 1 juli dat jaar voorzitter van de raad van commissarissen. Ze was de eerste president-commissaris bij Interpay die niet in de bankenwereld gewerkt had. Begin mei 2006 nam ze na onenigheid met de aandeelhouders over de te varen koers ontslag als president-commissaris van het in januari 2006 opgerichte Currence, een zelfstandige afsplitsing van Interpay.
VNG.
Van 2008 tot 2015 was zij voorzitter van de Vereniging van Nederlandse Gemeenten.
Ontbrekende vergunning warmtepomp.
In december 2006 bleek Jorritsma geen ontheffingsvergunning te hebben aangevraagd voor het middels een warmtepomp oppompen van grondwater voor de koelings-/verwarmingsinstallatie van de drie woningen die zij en haar kinderen in Almere privé bewoonden. Het oppompen zou water onttrekken aan een waterlaag van drinkwaterkwaliteit en daarvoor werd een beschermende kleilaag doorboord. Agrariërs in de buurt die voor soortgelijke activiteiten wel een vergunning hadden aangevraagd, hadden deze niet gekregen. Zij had de gemeenteraad en het college van B en W niet ingelicht.
De gemeenteraad liet een onafhankelijk onderzoek uitvoeren, vooral naar de vraag waarom geen vergunning was aangevraagd. Het op 7 februari 2007 verschenen rapport doet geen uitspraken over de vraag of Jorritsma verkeerd heeft gehandeld. Als aanbeveling wordt gegeven zo snel mogelijk openheid van zaken te geven, ze had volgens de gemeentelijke integriteitscode meteen na de aantijging van het illegaal oppompen, college en fractievoorzitters daarvan op de hoogte te stellen. Er was kritiek over de manier waarop ze als burgemeester betrokken was bij handhaving van regelgeving die haar persoonlijk trof. Een door de oppositiepartijen ingediende motie van wantrouwen haalde het niet.. Jorritsma droeg haar portefeuille Handhaving tijdelijk over aan een wethouder, om verdere belangenverstrengeling te voorkomen.
Los van het raadsonderzoek zette de provincie in januari 2007 een handhavingstraject in: de procedure die gebruikelijk is na constatering van het ontbreken van vergunningen. Op 27 februari werd bekend dat Jorritsma definitief geen ontheffing kreeg voor het oppompen, waar ze zich bij neerlegde.
Televisie.
Najaar van 2009 en voorjaar van 2010 presenteerde ze het wekelijkse tv-zakenprogramma Jorritsma Blikt Vooruit voor RTL7. Daarnaast deed ze als burgemeester van Almere samen met Dieuwertje Blok en Jeroen Kramer het tv-verslag van de landelijke Sinterklaasintocht van 2008, die in Almere plaatsvond.
Opnieuw burgemeester.
Jorritsma werd per 18 augustus 2009 opnieuw voor een periode van zes jaar benoemd als burgemeester van Almere. Zij solliciteerde in 2010 naar het burgemeesterschap van Amsterdam. Door de vertrouwenscommissie werd zij voorgedragen als eerste keuze, maar de gemeenteraad koos uiteindelijk voor de PvdA'er Eberhard van der Laan als opvolger van Job Cohen. Vanuit Almere kreeg Jorritsma kritiek van oppositiepartijen dat zij door de sollicitatie liet zien niet genoeg betrokken te zijn bij Almere. Bij haar afscheid in 2015 werd ze echter door vrijwel alle lokale partijen geroemd vanwege haar netwerk in Den Haag waardoor Jorritsma veel voor de stad heeft kunnen betekenen.
Lid Eerste Kamer.
Op 9 juni 2015 werd Jorritsma gekozen als lid van de Eerste Kamer en gaf aan na twee ambtstermijnen (twee keer zes jaar) het burgemeesterschap van Almere te beëindigen. 24 november dat jaar volgde ze Loek Hermans op als VVD-fractievoorzitter in de Eerste Kamer. Het burgemeesterschap van Almere eindigde 15 augustus 2015. Van 16 augustus tot en met 8 september 2015 was zij waarnemend burgemeester van Almere, totdat Franc Weerwind het burgemeesterschap overnam.
Floriade 2022.
Op 4 september 2018 werd Jorritsma door de minister van Landbouw, Natuur en Voedselkwaliteit benoemd tot algemene tentoonstellingscommissaris en algemene afdelingscommissaris voor de in de gemeente Almere te houden internationale tentoonstelling Floriade 2022. Als algemene tentoonstellingscommissaris kreeg ze de taak om Nederland te vertegenwoordigen met betrekking tot de organisatie van de Floriade. Als algemene afdelingscommissaris werd ze verantwoordelijk voor de organisatie van de Nederlandse inzending. Hiervoor zou ze van 1 januari 2022 tot en met 31 oktober 2022 recht hebben op een bezoldiging in schaal 18 (CAO Rijksoverheid). In september 2021 werd de vergoedingsregeling ingetrokken, nadat Jorritsma daarvan afzag.
Verkenner kabinetsformatie 2021-2022.
Op 18 maart 2021 werd ze samen met Kajsa Ollongren aangesteld als verkenner van de kabinetsformatie in 2021 en 2022. Nadat op 25 maart een klein deel van de aantekeningen van Ollongren per ongeluk te lezen waren op een persfoto, gaven Jorritsma en Ollongren hun opdracht terug omdat ze naar eigen zeggen hun werk niet meer onbevangen en onbevooroordeeld konden doen. De woorden "Positie Omtzigt, Functie Elders" riepen vragen op, maar het is niet duidelijk geworden wat er precies mee werd bedoeld. De verkenners zagen toenmalig CDA-Kamerlid Pieter Omtzigt kennelijk vanaf het begin van de formatie als een risico voor de stabiliteit van een toekomstig kabinet. Tijdens een vertrouwelijk en informeel gesprek met toenmalig Kamervoorzitter Khadija Arib sorteerden zij voor op kabinetsdeelname van het CDA maar zonder deelname van Omtzigt. Aanvankelijk ontkenden minister-president Rutte en de verkenners de positie van Omtzigt te hebben besproken. Het was niet opgenomen in het eindverslag van de verkenning en niet meegedeeld in het er op volgende Kamerdebat.
Privé.
Jorritsma woont in Almere en is getrouwd met Gerlof Jorritsma. Het echtpaar heeft twee dochters. Jorritsma is belijdend lid van de Doopsgezinde Kerk.

</doc>
<doc id="32271" url="https://nl.wikipedia.org/wiki?curid=32271" title="Nizar Trabelzi">
Nizar Trabelzi



</doc>
<doc id="32273" url="https://nl.wikipedia.org/wiki?curid=32273" title="Lesotho">
Lesotho

Lesotho (uitspraak: [ləˈsoto]) is een land in Afrika dat geheel wordt omsloten door Zuid-Afrika. Op 4 oktober 1966 verwierf de toenmalige Britse kroonkolonie Basutoland onafhankelijkheid en kreeg het de naam Koninkrijk Lesotho (Zuid-Sotho: "Muso oa Lesotho", Engels: "Kingdom of Lesotho"). Een gekozen regering werd in ere hersteld in 1993. De hoofdstad van Lesotho is Maseru. Het land is lid van het Gemenebest.
Geschiedenis.
De geschiedenis van Lesotho begint in de 19e eeuw, als Moshoeshoe I tussen 1821 en 1823 de Basotho verenigt als verdediging tegen de Lifaqane, een periode van chaos en onrust tussen de inheemse volken van Zuid-Afrika. De Basotho vestigden zich in de Drakensbergen, waar ze onder leiding van Moshoeshoe de Lifaqane overleefden. Hierna kwamen ze in conflict met de Europeanen in Zuid-Afrika, onder wie de Britten van de Britse Kaapkolonie en de Boeren van de Boerenrepubliek Oranje Vrijstaat. Na drie Basotho-oorlogen met de Vrijstaat accepteerde de Britse koningin Victoria in 1868 een verzoek van Moshoeshoe om zijn land onder Britse bescherming te stellen. Basutoland werd ingelijfd door de Kaapkolonie, maar na een succesvolle opstand van de Basotho tijdens de Gewerenoorlog in 1884 tot aparte Kroonkolonie uitgeroepen.
Op 4 oktober 1966 werd het Koninkrijk Lesotho onafhankelijk.
Geografie.
Lesotho is een binnenstaat. Het is de enige onafhankelijke staat ter wereld die volledig boven de 1000 m ligt. Het laagste punt ligt op 1400 m en 80 procent van het land ligt boven de 1800 m. Het klimaat is gematigd en het land heeft droge winters en warme, natte zomers. Het reliëf is meestal hoogland met plateaus en bergen met als hoogste punt de Thabana Ntlenyana op 3482 m hoogte.
Het Sehlabathebe National Park behoort sinds 2013 tot het Werelderfgoed. Op de "Voorlopige Lijst" (Engels: "Tentative List"; Frans: "Liste Indicative") van het Werelderfgoed staat het Thaba-Bosiu National Monument, een geografisch plateau van ongeveer 15 km², met steile wanden. Het plateau bevindt zich in het district Maseru (gemeente Qiloane). Hier resideerde koning Moshoeshoe I tot aan zijn dood op 11 maart 1870.
Lesotho kent 909 km landgrenzen, volledig als enclave binnen Zuid-Afrika. Lesotho is een van de drie landen ter wereld die volledig omgeven zijn door één ander land (de andere twee zijn San Marino en Vaticaanstad, beide in Italië).
Klimaat.
Door de ligging van het land op het zuidelijk halfrond, zijn de seizoenen tegenovergesteld ten opzichte van die van de noordelijke helft van de aarde. Door de hoge ligging van het land is de temperatuur over het algemeen gematigd warm. In de winter, tussen juni en augustus, wordt het aardig koud en in de oostelijke delen van het land kan sneeuw vallen. Het land telt circa 300 zonnedagen per jaar. In de zomermaanden, tussen november en maart, is de temperatuur heet te noemen. Door de hoogteligging kunnen de temperaturen eenvoudig naar extremen doorschieten, tot -15 graden in de winter en 30 graden in de zomer. De gemiddelde temperatuur in de hoofdstad van Lesotho, Maseru, is 15 graden. In het hooggebergte is het hele jaar sneeuw mogelijk. Circa 85% van de neerslag valt in de zomermaanden.
Bestuurlijke indeling.
Lesotho is onderverdeeld in 10 districten (Zuid-Sotho: "setereke"). De hoofdsteden van de districten worden camptown genoemd.
De districten zijn verder onderverdeeld in 80 kieskringen (Engels: "constituency") en 129 gemeenten (Engels: "community council").
Economie.
De loti (LSL) is sinds 1980 de officiële munteenheid van Lesotho. De waarde ervan is vastgeklikt aan die van de Zuid-Afrikaanse rand (ZAR), die er ook aanvaard wordt.
Lesotho is een arm land. In 2014 stond het op de 161e plaats van 188 landen op de menselijke ontwikkelingsindex (HDI). De inkomensongelijkheid is bijzonder groot en de Gini-coëfficiënt is een van de hoogste ter wereld.
De economie blijft weinig gediversifieerd en afhankelijk van internationale hulp en transfers door migranten in andere landen. De invoer is veel groter dan de uitvoer. De overheidssector, de grootste werkgever van het land, is goed voor meer dan de helft van het BBP. De voedingslandbouw produceert wortels en knollen, maïs, sorghum, tarwe en groenten, maar wordt bedreigd door bodemerosie. De overwegend rurale bevolking houdt ook schapen en geiten, en vee. Waterkracht is de belangrijkste bron van rijkdom in Lesotho - bijgenaamd de "watertoren" - waarvan Zuid-Afrika gebruik maakt. In het kader van het Lesotho Highlands Water Project (LHWP) werd veel infrastructuur aangelegd, waaronder de Katse- en Mohale-dammen. Het herstel van de mijnbouwsector, met name de diamantwinning, die de belangrijkste exportsector is, is veelbelovend. Ook de textielindustrie ontwikkelt zich: Lesotho was in 2016 de grootste exporteur van Afrikaanse kleding naar de Verenigde Staten.
Bevolking.
Religie.
90% van de bevolking is christelijk (katholiek 45%, Afrikaans christelijk 26%, protestants 19%). De overige 10% van de bevolking zijn moslims, hindoes, boeddhisten en Baha'i-volgelingen.
Armoede.
Volgens het Ontwikkelingsprogramma van de Verenigde Naties leeft in Lesotho 68,0% van de bevolking onder de armoedegrens.
Volksgezondheid.
De kindersterfte in Lesotho bedraagt 8,3%. Per 100.000 inwoners zijn er vijf dokters.
Lesotho heeft zwaar te kampen met hiv en aids. In stedelijke gebieden heeft ongeveer 50% van de vrouwen onder veertig jaar hiv. Het percentage besmette personen is een van de hoogste ter wereld; dit bedraagt ongeveer 25,0%.
Staatsinrichting.
Lesotho is een constitutionele monarchie en een parlementaire democratie. In de jaren tachtig van de 20e eeuw werd het land geregeerd door een militaire junta, die pro-Zuid-Afrikaans was. De macht van de koning die staatshoofd is, is redelijk uitgebreid, maar de werkelijke uitvoerende macht ligt bij de ministerraad en de traditionele "Chiefs". De wetgevende macht berust bij het tweekamerparlement.
Politieke partijen.
Er zijn drie belangrijke partijen: de gematigd-conservatieve Basotho National Party (steunend op de stamhoofden en de goeddeels rooms-katholieke plattelandsbevolking), de radicalere panafrikaanse Basotho Congress Party (sociaaldemocratisch) en het Lesotho Congress for Democracy.
Cultuur.
Wetenschap en onderwijs.
De National University of Lesotho is gevestigd in Roma, op ongeveer 30 kilometer ten zuidoosten van de hoofdstad Maseru.
Media.
Kranten:
Magazines:
Persagentschappen:

</doc>
<doc id="32274" url="https://nl.wikipedia.org/wiki?curid=32274" title="Leshoto">
Leshoto



</doc>
<doc id="32282" url="https://nl.wikipedia.org/wiki?curid=32282" title="Straal">
Straal



</doc>
<doc id="32285" url="https://nl.wikipedia.org/wiki?curid=32285" title="Cecilia Bartoli">
Cecilia Bartoli

Cecilia Bartoli (Rome, 4 juni 1966) is een Italiaanse mezzosopraan.
Zij is vooral bekend om haar vertolkingen van barokmuziek en muziek van Mozart en Rossini, die ook het meest bij haar stem passen. Het bijzondere timbre van de stem gecombineerd met de elasticiteit die zij vooral toont in de coloratuur, maken haar een succesvol en gerespecteerd artiest binnen het repertoire dat zij vertolkt.
Biografie.
Haar eerste zanglessen kreeg zij van haar moeder, Silvana Bazzoni, zelf een sopraan. Ook haar vader, de tenor Angelo Bartoli, was zanger. Ze bleef les houden van haar moeder en studeerde aan de Accademia Nazionale di Santa Cecilia.
Haar eerste, zeer kleine rol had zij reeds op negenjarige leeftijd in Tosca, en dit zette zich door: binnen vijftien jaar, beginnend in 1988, werkte zij reeds samen met de groten der aarde, waaronder Herbert von Karajan, Nikolaus Harnoncourt en Daniel Barenboim, en haar carrière nam een snelle vlucht. Zij heeft zich, gesteund door dit succes op relatief jonge leeftijd de laatste jaren wat meer beziggehouden met onderzoek en het voor het eerst op cd zetten van onbekende of niet gespeelde composities van componisten als Christoph Willibald Gluck, Antonio Salieri en Antonio Vivaldi.
Zij werkt veelvuldig samen met ensembles die zich specialiseren in zogenaamde "oude muziek", waaronder The Academy of Ancient Music, The Orchestra of the Age of Enlightenment en Il Giardino Armonico, waarvan de oude instrumenten die deze ensembles gebruiken goed mengen met haar stem. Deze aandacht voor de barokmuziek heeft haar een naam bezorgd binnen deze muzikale discipline.
Zij heeft dan ook meerdere prestigieuze prijzen gewonnen, in het bijzonder voor haar "Vivaldi Album", een cd met vergeten aria's van Antonio Vivaldi, waarvoor zij onderzoek deed met haar inmiddels aan een hersentumor overleden broer Gabriele. Ze was de laureate in 2016 van de prestigieuze Polar Music Prize.
Bartoli woont nog steeds in Rome en volgens eigen zeggen houdt zij verder van jazz, flamenco en sommige Italiaanse popmuziek.

</doc>
<doc id="32286" url="https://nl.wikipedia.org/wiki?curid=32286" title="Saint-Barthélemy (eiland)">
Saint-Barthélemy (eiland)

Saint-Barthélemy (Nederlands: Sint-Bartholomeus), officieel Collectivité de Saint-Barthélemy, is een eiland in de Caraïbische Zee en overzeese gemeenschap ("collectivité d'outre-mer") van Frankrijk. Het ligt ten zuidoosten van Sint Maarten en ten noordwesten van Saint Kitts, en het behoort tot de Bovenwindse Eilanden van de Kleine Antillen. Het wordt ook wel "Saint Barts", "Saint Barths" of "Saint Barth" genoemd. De hoofdstad is Gustavia.
Het eiland is slechts 21 km² groot, en telde 10.289 inwoners in 2019, die voornamelijk afstammen van kolonisten uit Normandië, Bretagne en Poitou.
Geschiedenis.
Saint-Barthélemy werd in 1493 ontdekt door Columbus, en werd genoemd naar de naamheilige van diens broer Bartholomeus. Het eiland werd bevolkt door Cariben. Pas in 1648 werd het door Franse kolonisten vanuit Saint Kitts gekoloniseerd. In 1651 werd het eiland echter aan de Ridders van Malta verkocht. De Cariben moordden in 1656 alle kolonisten uit. In 1763 vestigden Franse boekaniers uit Normandië en Bretagne zich op het eiland. Onder Lodewijk XVI werd het op 1 juli 1784 aan Zweden verkocht, in ruil voor handelsrechten in Göteborg. De Zweden noemden de hoofdstad "Gustavia", naar hun koning Gustaaf III.
Saint-Barthélemy werd een vrijhaven, waar gekaapte lading kon worden verkocht. Het eiland bloeide op, tot het door de opkomst van het stoomschip minder belangrijk werd. Op 10 augustus 1877 kochten de Fransen het terug, nadat de plaatselijke bevolking voor aansluiting bij Frankrijk had gestemd. Het bleef een arm eiland, en een deel van de bevolking emigreerde naar andere gedeelten van de Caraïbisch gebied en specifiek Saint Thomas. In 1946 kreeg Guadeloupe, waar Saint-Barthélemy toen onder viel, de status van overzees departement, en werd Saint-Barthélemy een "commune" (gemeente).
In 1957 kocht David Rockefeller een gebied van 27 hectare voor de bouw van een villa in Colombier. De Rockefellers werden gevolgd door de Rothschilds en Saint-Barthélemy begon zich te ontwikkelen als verblijfplaats voor de rijken der aarde. In de jaren 1960 werd de eerste middelbare school gebouwd. In 1974 telde het eiland 2.491 inwoners, maar in 2005 waren er al bijna 9.000 inwoners. In de jaren 1980 werd elektriciteit aangelegd. De regering probeerde te voorkomen dat het eiland werd volgebouwd met villa's door 60% van het grondgebied tot groene zone te bestemmen, maar critici zeggen dat de groene zone de Amerikaanse dollar is, en dat de hijskraan de nationale vogel is.
Bestuur.
Saint-Barthélemy vormde tot 2007 samen met Frans Sint-Maarten een onderprefectuur van het overzeese departement Guadeloupe, maar koos bij referendum op 7 december 2003 net als Frans Sint-Maarten voor meer zelfbestuur, rechtstreeks onder Frankrijk. Op 22 februari 2007 keurde het Franse parlement de wet goed die de nieuwe status van de eilanden regelt. Sindsdien heeft het een beperkte autonomie. Het eiland is bevoegd voor:
Op alle andere beleidsterreinen is de Franse staat bevoegd, inclusief de vervolging van strafbare feiten die betrekking hebben op bovengenoemde punten.
Saint-Barthélemy wordt bestuurd door een Territoriale Raad met 19 leden en een uitvoerend college van 7 leden, beide gevestigd in het Hôtel de la Collectivité (vóór 2007 het gemeentehuis) in de hoofdstad Gustavia en voorgezeten door de voorzitter ('président') van de Territoriale Raad, sinds de instelling van de functie in 2007 is dat Bruno Magras (LR).
Het eiland wordt in de Franse nationale Senaat te Parijs vertegenwoordigd door één senator, sinds 2020 Micheline Jacques (LR). Over de vertegenwoordiging in de Franse Nationale Vergadering ('Assemblée nationale') is nog steeds discussie; momenteel wordt die nog waargenomen door Victorin Lurel (PS), die een van de vier kieskringen van Guadeloupe vertegenwoordigt (en overigens ook voorzitter van de Conseil Régional van Guadeloupe is). Het Frans staatshoofd wordt vertegenwoordigd door de "préfet délégué" (gedelegeerd prefect) op Guadeloupe; sinds 2020 Alexandre Rochatte, die er de vertegenwoordiging op Sint-Maarten bijneemt.
Op 1 januari 2012 werd de status van Saint-Barthélemy veranderd van ultraperifere regio naar overzees gebied. Daarmee is Saint-Barthélemy na Frans-Algerije en Groenland de derde regio die de Europese Unie (of een voorganger) heeft verlaten.
Economie.
Saint-Barthélemy leeft tegenwoordig van toerisme. Op het eiland staat een aantal hotels. De toeristen arriveren met kleine vliegtuigjes zoals de Twin Otter op de plaatselijke luchthaven of komen per boot vanuit Marigot. Voor landbouw is het eiland te droog. Het eiland heeft een drinkwater tekort, en er wordt drinkwater geimporteerd en geproduceerd door omgekeerde osmose. Het toerisme heeft het eiland veel welvaart gebracht. Het is vooral populair onder de rijken der aarde. De winkels op Saint-Barthélemy zijn belastingvrij.
Saint-Barthélemy heeft een chronisch handelstekort. Het belangrijkste exportproduct in 2020 was schoonheidsproducten. De belangrijkste importproducten waren horloges en juwelen. De grootste exportpartner was Duitsland, en de grootste importpartner was Zwitserland.
Vervoer.
Saint-Barthélemy heeft een klein vliegveld, de Luchthaven Rémy de Haenen. Het is geschikt voor propellervliegtuigen met één of twee motoren. De korte startbaan eindigt direct op het strand van Saint-Jean, en staat bekend als zeer gevaarlijk.
De Sint Maartense luchtvaartmaatschappij Winair voert lijnvluchten uit naar haar thuisbasis, de Guadeloupse maatschappijen Air Antilles Express en Air Caraïbes naar Pointe-à-Pitre en het lokale St Barth Commuter, dat wordt geleid door de voorzitter van de Territoriale Raad Bruno Magras, naar Sint Maarten en het Franse territorium Sint-Maarten aan de andere kant van het eiland. Daarnaast biedt een viertal maatschappijen chartervluchten aan naar samen 33 bestemmingen in 17 landen en territoria in de Caraïben.
Er is geen openbaar vervoer op Saint-Barthélemy. De maximumsnelheid is 50 km/u, maar is vaak beperkt tot 30 km/u. Alle wegen zijn smal, steil, en kronkelen.
Geografie.
Saint-Barthélemy is onderdeel van de Anguillabank, een vulkaanboog waarvan Saint-Barthélemy, Sint Maarten en Anguilla de zichtbare hoofdeilanden vormen. De vulkanen waren 39 tot 43 miljoen jaar geleden actief, en het eiland is het resultaat van vulkaanuitbarstingen. Het eiland bestaat voornamelijk uit kalksteen, klastisch gesteente en zand. De bank vormde oorspronkelijk één eiland, maar een gedeelte is onder water komen te staan, en drie hoofdeilanden met vele kleine eilandjes en rotspunten zijn overgebleven. Het hoogste punt van het eiland is Morne de Vitet met 286 meter.
Flora en fauna.
Droogteminnende flora zoals de diverse soorten cactus zijn kenmerkend voor het eiland.
Er werden 154 soorten vogels waargenomen op Saint Barts zoals het suikerdiefje en er leven anolissen zoals de endemische "anolis gingivinus" die alleen op Saint Barts, Sint Maarten en Anguilla voorkomt.
Op het eiland zijn verschillende diersoorten geïntroduceerd door de mens. Voorbeelden zijn de ridderanolis ("Anolis equestris"), de korenslang ("Pantherophis guttatus") en de Cubaanse boomkikker ("Osteopilus septentrionalis").
Plaatsen.
Saint-Barthélemy is onderverdeeld in 40 "quartiers" (buurten) die overeenkomen met de oorspronkelijke gehuchten en dorpen. De belangrijkste plaatsen zijn:
Stranden.
Saint-Barthélemy beschikt over 22 stranden. De bekendste stranden zijn:
Eilanden.
Tot het eilandgebied behoren ook de voor de kust liggende onbewoonde eilandjes en rotspunten zoals:
Ontvoering van Freddy Heineken.
Saint-Barthélemy speelde een kleine rol rond de Ontvoering van Freddy Heineken. De ontvoerders Cor van Hout en Willem Holleeder werden op 13 februari 1986 van Parijs naar Saint-Barthélemy overgebracht. De plaatselijke bevolking was echter fel tegen dit 'dumpen' van criminelen, waardoor ze er niet veilig waren. Ze werden teruggebracht naar Frankrijk, waar ze huisarrest kregen in een hotel in Évry.

</doc>
<doc id="32287" url="https://nl.wikipedia.org/wiki?curid=32287" title="Barbara Hendricks">
Barbara Hendricks

Barbara Hendricks (Stephens, 20 november 1948) is een Afro-Amerikaanse sopraan. Ze is ook bekend door haar werk als mensenrechtenactiviste. Ze woont in Bazel (Zwitserland), heeft door huwelijk de Zweedse nationaliteit en is moeder van drie kinderen.
Loopbaan.
Na Hendricks' afstuderen in wiskunde en scheikunde aan de Universiteit van Nebraska studeerde ze aan de Juilliard School of Music in New York bij de mezzosopraan Jennie Tourel, en behaalde haar graad in muziek. Ze volgde ook masterclasses bij Maria Callas. In 1974 verscheen ze voor het eerst als professioneel operazangeres in Europa tijdens het Glyndebourne Festival. Ze heeft sindsdien in alle grote operagebouwen in de wereld gezongen.
Ze zingt ook jazz, en maakte haar jazzdebuut tijdens het Montreux Jazz Festival in 1994. Daarnaast organiseert ze zelf kamermuziekfestivals.
In 2006 kreeg ze het Creu de Sant Jordi, een van de hoogste onderscheidingen van de Catalaanse regering.
Mensenrechten.
Naast haar zangcarrière werkt ze aan de rechten van vluchtelingen en is ze benoemd tot goodwillambassadeur voor het Hoog Commissariaat voor de Vluchtelingen.

</doc>
<doc id="32289" url="https://nl.wikipedia.org/wiki?curid=32289" title="Kathleen Battle">
Kathleen Battle

Kathleen Battle (Portsmouth, Ohio, 13 augustus 1948) is een Amerikaans sopraan.
Leven.
Kathleen Battle was de jongste van zeven kinderen en kwam via haar moeder in aanraking met de Afro-Amerikaanse gospelmuziek van de kerk waarin zij actief was. Battle studeerde aan het Cincinnati College-Conservatory of Music in Cincinnati (Ohio) en werkte daarna als muzieklerares op een school. Onder leiding van dirigent Thomas Schippers, die tijdens een auditie een optreden voor haar regelde, maakte zij op 9 juli 1972 haar professionele debuut op het muziekfestival in Spoleto (Italië) met Brahms' "Ein deutsches Requiem". Drie jaar later beleefde zij haar operadebuut als Rosina in Rossini's "Il barbiere di Siviglia". Battle ontwikkelde zich in de jaren tachtig en begin jaren negentig verder tot lyrisch en coloratuursopraan.
Haar repertoire omvat aria's van Bach, Händel, Mozart, Rossini, Franck en Fauré. Voor haar werk werd zij vijfmaal met een Grammy Award onderscheiden.
Tot de hoogtepunten van haar carrière behoort haar samenwerking met dirigent Herbert von Karajan, onder wiens leiding zij in 1985 in Rome voor paus Johannes Paulus II Mozarts "Krönungsmesse" ten gehore bracht. Met Karajan trad zij ook op tijdens het Nieuwjaarsconcert van de Wiener Philharmoniker van 1987, een unicum omdat er bijna nooit in dit jaarlijkse concert door een solist gezongen wordt.
Battle heeft verder samengewerkt met dirigenten als Riccardo Muti, Zubin Mehta, Seiji Ozawa, Claudio Abbado, Georg Solti en Carlo Maria Giulini.
Zij heeft opgetreden met vele orkesten, waaronder de New York Philharmonic, het Chicago Symphony Orchestra, het Boston Symphony Orchestra, het Philadelphia Orchestra, het Cleveland Orchestra, de Los Angeles Philharmonic Orchestra, de Berliner Philharmoniker, de Wiener Philharmoniker en het Orchestre de Paris.

</doc>
<doc id="32294" url="https://nl.wikipedia.org/wiki?curid=32294" title="Hoek (meetkunde)">
Hoek (meetkunde)

Een hoek in de meetkunde is een figuur in een vlak gevormd door twee lijnstukken of daar het verlengde van, van halve lijnen met een gemeenschappelijk beginpunt, het hoekpunt. De twee lijnen die de hoek bepalen worden de benen van de hoek genoemd. Hoek wordt ook gebruikt voor de grootte van een draaiing.
In het geval van een draaiing betreft het een draaiing van een van de benen om het hoekpunt tot die met het andere been samenvalt. Deze beweging kan op twee manieren plaatsvinden, zodat door de halfrechten ook twee hoeken worden gevormd. Men rekent zonder nadere bepaling meestal de kleinste van beide hoeken als de hoek gevormd door de twee lijnen. De hoek tussen twee lijnen is dan maximaal een rechte hoek.
Bij een veelhoek gaat het zonder nadere aanduiding om de binnenhoek, ook als die niet de kleinste van de twee is. Bij vectoren is de hoek maximaal een gestrekte hoek.
Een hoek is een dimensieloze grootheid, waarvan de grootte traditioneel in graden, maar in de exacte wetenschap en het SI-stelsel in radialen wordt uitgedrukt. Hoeken worden in het SI-stelsel met radialen aangegeven, maar het gebruik van graden is voor officieel gebruik toegestaan.
Het snijpunt van de twee lijnen wordt wel hoekpunt genoemd.
Geschiedenis.
Hoeken werden reeds bij de Babyloniërs, die van 4000 tot 300 v.Chr. leefden, bestudeerd in de astronomie en de bouwkunde. De Babyloniërs gebruikten een sexagesimaal talstelsel. Toenmalige wiskundigen verdeelden de cirkel in zes maal 60 eenheden, die dus overeenkwamen met de graden van nu. De graad werd later verder opgesplitst in 60 minuten, ook wel boogminuten genoemd ter onderscheid van de minuut in tijd, en de minuut in 60 seconden of boogseconden.
De oude Grieken breidden de kennis over hoeken verder uit. Eratosthenes wist aan de hand van hoekverschillen de omtrek van de Aarde te bepalen. Pythagoras toonde aan dat de som van de hoeken in een driehoek 180° is. 
Al-Jayyani (989 - 1079) schreef het eerste werk over boldriehoeken en Snellius beschreef in 1617 de eerste driehoeksmeting met een keten van driehoeken om de omtrek van de Aarde te bepalen. Hij ontdekte in 1621 de wet van Snellius: hoe de invalshoek van licht verandert op de overgang van het ene medium naar het andere, zoals tussen lucht en water. 
Tekenen van een hoek.
Een van de drie klassieke problemen van de Grieken was de driedeling van een hoek met alleen passer en liniaal. Het was hun wel al gelukt een hoek in tweeën te delen en te verdubbelen, hoeken op te tellen en af te trekken, en bepaalde hoeken, onder andere van 54°, 60°, 72° en 90°, te tekenen. De constructie van een hoek van 54° gaat via een regelmatige drie- en vijfhoek. Daaruit kon een groot arsenaal afgeleide hoeken worden bepaald, maar niet alle hoeken. Pas in 1837 werd door Pierre Wantzel aangetoond dat de driedeling niet mogelijk is.
Het blijkt dat alleen hoeken, die een veelvoud van drie graden zijn, met passer en liniaal kunnen worden geconstrueerd.
Eenheden.
Hoeken worden gebruikelijk in graden uitgedrukt. Graad is de afkorting van booggraad, maar in het algemeen wordt het tot graad afgekort. Het symbool voor een graad is °. Een hoek met een grootte van een hele cirkel telt voor 360°. Twee lijnstukken in elkaars verlengde vormen een hoek van een halve cirkel, dus van 180°. Staan de lijnstukken loodrecht op elkaar, dan is de hoek tussen beide 90°. Een graad wordt traditioneel onderverdeeld in 60 boogminuten of meestal minuten, symbool ', en een minuut weer in 60 boogseconden of seconden met symbool ". Als nog verdere onderverdeling nodig is worden cijfers achter de komma gebruikt bij de seconden. Een hoek van 34 graden, 25 minuten en 16,5 seconden wordt genoteerd als: 34°25'16,5".
Bij het meten van hoeken in radialen speelt het getal een belangrijke rol. Zo is een cirkel gelijk aan formula_1 radialen.
De SI-eenheid waarin een hoek wordt gemeten is de radiaal (rad).
De meeteenheid graad (°) is in het dagelijks leven gebruikelijker.
In de landmeetkunde wordt de decimale graad of gon gebruikt.
De hoek van een helling wordt, bijvoorbeeld op verkeersborden, vaak aangegeven in procenten. Die is doorgaans gelijk aan de tangens van de hellingshoek, soms de sinus, uitgedrukt in procenten. Voor kleine hoeken zijn zowel de tangens als de sinus met goede benadering gelijk aan de hoek zelf, uitgedrukt in radialen.
In het leger wordt de volledige cirkel opgedeeld in 6300 of 6400 eenheden, mil genaamd. Deze van de radiaal afgeleide eenheid is eenvoudig te gebruiken bij het inschieten van artillerie, als een schot een doel op 1000 meter met 5 meter mist kan het stuk 5 mil worden gedraaid.
Conversies tussen de verschillende eenheden.
2π rad = 360° = 400 gon
Eigenschappen.
Gelijke hoeken.
In de drie hieronder staande gevallen is formula_21:
Het gaat bij de laatste twee voorbeelden om F- en Z-hoeken. Hieronder zijn de rechte hoeken (formula_9 rad) aangeduid met een boog en een punt:
Overstaande hoeken.
Wanneer twee lijnen in een vlak elkaar snijden, worden door deze lijnen vier hoeken gevormd. De overstaande hoeken zijn daarbij in grootte aan elkaar gelijk. Twee aangrenzende hoeken zijn samen 180° en de vier hoeken, die door de twee lijnen worden bepaald, vormen samen een cirkel. De hoek tussen twee lijnen kan op twee manieren worden gemeten. Meestal, maar niet noodzakelijk, wordt onder de hoek de kleinste hoek verstaan, in dit geval hoek formula_11.
Hoeken in regelmatige veelhoeken.
In het euclidische vlak geldt dat de som van de hoeken van een driehoek 180° (formula_8 rad) is, bij een vierhoek is de som 360° (formula_25 rad).
Algemeen geldt voor een veelhoek met formula_26 zijden, dat de som van de inwendige hoeken formula_27 of formula_28 is.
Op die manier kan worden afgeleid, dat de hoeken in een gelijkzijdige driehoek 60° of formula_29 is en in een vierkant 90° of formula_30.
Meer algemeen: de hoeken van een regelmatige "n"-hoek zijn elk formula_31 oftewel formula_32 rad.
Hoeken tussen vlakken.
Hoeken worden in het platte vlak gemeten. Wanneer twee vlakken formula_33 en formula_34 elkaar snijden, dus er een lijn is die door beide vlakken gaat, hun snijlijn, wordt de mate waarin het ene vlak moet roteren om die lijn, om samen te vallen met het andere, de hoek tussen deze vlakken genoemd. De hoek wordt dan in het vlak gemeten, dat loodrecht op formula_33 en formula_34 staat.
Bepalen van een hoek.
Meten.
Een hoek kan rechtstreeks of als het verschil van twee richtingen gemeten worden met een:
Berekenen.
Een hoek kan ook worden berekend, bijvoorbeeld uit met een liniaal gemeten afstanden of met satellietnavigatie bepaalde coördinaten. De hoek tussen twee wiskundig beschreven lijnen of vlakken kan in een hoek tussen twee vectoren worden omgezet.
De hoek formula_17 tussen twee vectoren formula_38 en formula_39 kan worden berekend met:
Waarbij gebruik gemaakt wordt van het inwendige product. Dit geldt meer algemeen in iedere inwendig-productruimte.
Het kan ook met:
waarbij van het kruisproduct gebruik wordt gemaakt.
Voorbeelden van het omzetten naar een hoek tussen twee vectoren:
De hoek tussen twee snijdende lijnen in een meerdimensionale ruimte is de hoek in het vlak van de twee lijnen.
Riemann-meetkunde.
In de niet-Euclidische elliptische meetkunde van Bernhard Riemann die onder meer wordt toegepast in de algemene relativiteitstheorie wordt de metrische tensor gebruikt om de hoek tussen twee raaklijnen te bepalen. Met "U" en "V" raakvectoren en "g""ij" de komponenten van de metrische tensor "G" krijgen we voor de onderlinge hoek
Gebruik.
Een greep uit de talloze toepassingen:
Verhouding tussen hoek, tijd en afstand op Aarde.
Onderstaande tabel geeft de verhouding tussen de hoek vanuit het massamiddelpunt van de Aarde, de corresponderende aardrotatietijd en afstand over de aardbol op de evenaar.
"Hoek" in het dagelijks taalgebruik.
Het woord hoek wordt veel gebruikt in de Nederlandse taal:

</doc>
<doc id="32295" url="https://nl.wikipedia.org/wiki?curid=32295" title="Polisario">
Polisario

Polisario is een onafhankelijkheidsbeweging voor de Westelijke Sahara die opgericht werd op 10 mei 1973. Ze maakt aanspraak op het door Marokko en Mauritanië in februari 1976 verdeelde, voormalige Spaanse gebied (Spaanse Sahara).
De naam is een afkorting voor "Frente Popular para la Liberación de Saguia el-Hamra y Rio de Oro". De beweging wil een eigen staat creëren voor de oorspronkelijke bevolking van het gebied, veelal aangeduid als de Sahrawi. Aanvankelijk was de beweging gebaseerd op socialistische principes, maar sinds de jaren 1990 hangt ze liberalisme en democratie aan.
Korte geschiedenis.
Toen Spanje zich in 1975 uit de kolonie terugtrok, zette Polisario de gewapende strijd voort tegen Marokko, dat van mening was dat Marokko de Westelijke Sahara wilde annexeren. Het grondgebied van Marokko was vóór de kolonisatie door de Europese grootmachten aanzienlijk groter. De grenzen onder de Alaoui-dynastie vóór de kolonisatie liepen van Ain Salah (hedendaags Algerije), Timboektoe (Mali) en Nouakchott (Mauritanië). Ondanks dit wordt de beweging gesteund door Algerije, dat het expansionisme van Marokko met argusogen bekeek. Net over de grens in Algerije werd een vluchtelingenkamp ingericht bij de plaats Tindouf, waar Sahrawi onderdak vonden die gevlucht waren voor geweld en repressie. De guerrilla die Polisario eind jaren zeventig voerde bleek al gauw succesvol, en uiteindelijk slaagde de beweging erin een groot deel van de Westelijke Sahara te veroveren. Tevens riep Polisario in 1976 de Arabische Democratische Republiek Sahara uit, die echter tot op heden slechts uit een regering in ballingschap bestaat, verblijvend in Algerije.
Marokko was echter niet van plan te zwichten en richtte de Marokkaanse barrière op, een aarden verdedigingswal die de Westelijke Sahara van noord naar zuid doorsnijdt. Mede daardoor kreeg Marokko met een grote legermacht het overwicht in de strijd. Marokko verloor in de jaren zeventig binnen de Organisatie van Afrikaanse Eenheid steun, terwijl Polisario de rol van vicevoorzitter toebedeeld kreeg.
In de jaren tachtig en negentig veranderde de politieke situatie. Hoewel de steun voor Polisario wel bleef bestaan, verzwakte de algemene aandacht voor de strijd door conflicten elders in de wereld. Tot op heden is Polisario er niet in geslaagd de Westelijke Sahara te veroveren op Marokko, dat consequent de VN-resoluties naast zich neerlegt om door middel van een referendum tot een definitieve status voor de Westelijke Sahara te komen.

</doc>
<doc id="32298" url="https://nl.wikipedia.org/wiki?curid=32298" title="Jessye Norman">
Jessye Norman

Jessye Mae Norman (Augusta (Georgia), 15 september 1945 – New York, 30 september 2019) was een Amerikaanse (klassieke) zangeres.
Biografie.
Norman had een groot repertoire en zong zowel klassieke liedkunst en opera als jazz. Norman was van oorsprong een sopraan, maar had een groter bereik waardoor ze ook partijen voor mezzosopraan en alt kon zingen. Haar debuut in 1972 was als Cassandra in Berlioz’ "Les Troyens" in Royal Opera House Covent Garden in Londen. Dezelfde rol zong ze ook bij haar Metropolitan Opera-debuut in New York in 1984. 
Vanaf de jaren zeventig maakte ze een internationale carrière als een wereldster met een grote stem en een grote podiumpersoonlijkheid. Ze trad op in vele grote concertzalen, waaronder het Concertgebouw in Amsterdam. Beroemd werd in 1983 haar opname van "Vier Letzte Lieder" van Richard Strauss met het Gewandhausorchester Leipzig onder Kurt Masur. Verder nam ze cd's op met werken van onder anderen Franz Schubert, Georges Bizet, Gustav Mahler, Hector Berlioz, Eric Satie, Francis Poulenc en Maurice Ravel.
Ze werd gevraagd op te treden bij vele belangrijke ceremonies. Op de Franse nationale feestdag 14 juli 1989, bij de viering van 200 jaar Franse Revolutie, zong ze, omhuld door de "tricolore", het Franse volkslied, de "Marseillaise", op de Place de la Concorde in Parijs. Ze zong ook bij de opening van de Olympische Zomerspelen 1996 in Atlanta en bij de inauguratieplechtigheden voor de tweede termijn van de Amerikaanse presidenten Reagan (1985) en Clinton (1997). 
In 2014 publiceerde ze haar memoires "Stand Up Straight and Sing!", in het Nederlands uitgegeven onder de titel "De muziek van mijn leven".
Jessye Norman kwam in 2015 door een dwarslaesie in een rolstoel terecht. Ze overleed eind september 2019, op 74-jarige leeftijd, aan de gevolgen van dit ruggenmergletsel.
Prijzen en eerbewijzen.
Aan Jessye Norman zijn talloze prijzen en eerbewijzen uitgereikt. Ze kreeg vijf Grammy Awards en in 2006 de Grammy Lifetime Achievement Award. Ze ontving meer dan 30 eredoctoraten, onder meer aan de Howard-universiteit (1982), het Boston Conservatorium (1984), de Universiteit van Cambridge (1987), de Harvard-universiteit (1988), de Juilliard School of Music (1990), de Yale-universiteit (1990), de Northwestern-universiteit (2011) en de University of Rochester (2013). Samen met Murray Perahia kreeg ze de Wolfprijs voor muziek 2015. Norman werd in 1999 opgenomen in de Georgia Music Hall of Fame. In Nederland ontving ze in 2006 de Klassieke Edison Oeuvreprijs 2006 als bekroning van haar lange carrière. De National Medal of Arts werd haar in 2009 uitgereikt door president Obama. In 2018 ontving ze de gouden medaille van de Royal Philharmonic Society.

</doc>
<doc id="32300" url="https://nl.wikipedia.org/wiki?curid=32300" title="Bataafse Republiek">
Bataafse Republiek

De Bataafse Republiek (1795–1806) (in de toenmalige spelling "Bataafsche Republiek"), vanaf 1801 het Bataafs Gemenebest geheten, was een republiek die het grootste gedeelte van het huidige Nederland omvatte. De republiek was gevormd naar voorbeeld en met militaire steun van de Franse Republiek, waarvan de Bataafse Republiek een zusterrepubliek was en de facto een vazalstaat. Op 1 maart 1796 kwam voor het eerst in de Nederlandse geschiedenis een nationaal en democratisch gekozen parlement bij elkaar. Aan de Bataafse Republiek kwam een einde bij de stichting van het Koninkrijk Holland door de Franse keizer Napoleon in 1806.
Naam.
De Bataafse Republiek werd genoemd naar de Bataven, een Germaanse stam die ten tijde van Julius Caesar (100 v. Chr. - 44 v. Chr.) de delta van de Lage Landen bewoonde. Vooral in de zeventiende en achttiende eeuw werden zij door toonaangevende historici gezien als voorlopers van het Nederlandse volk en stichters van een zelfstandige Nederlandse natie. Aan het einde van de achttiende eeuw werd ook op politiek vlak op deze Bataafse mythe teruggegrepen.
Geschiedenis.
Beginperiode.
Nieuw bestuur in gewesten.
Hoewel de Bataafse Republiek als staat nooit officieel werd uitgeroepen, wordt in Nederland door historici doorgaans als begindatum aangehouden 19 januari 1795, één dag nadat erfstadhouder Willem V naar Engeland was gevlucht. Op diezelfde dag werd in Amsterdam het bestuur van de stad overgenomen door het Amsterdams Comité Revolutionair. Na deze geweldloze machtsovername verklaarde het comité dat de Amsterdamse bevolking voortaan "vrij" was en organiseerde het de eerste plaatselijke algemene verkiezingen in de stad. Twee dagen later werd deze onafhankelijkheid door de in de republiek aanwezige Franse 'volksrepresentanten' voorlopig erkend. Op uitnodiging van Amsterdam kwamen vertegenwoordigers van veertien Hollandse steden op 24 januari bijeen in die stad, waarna zij twee dagen later te Den Haag besloten om zich te verenigen als de Provisionele Representanten van het Volk van Holland. Vanaf die datum namen zij officieel het bestuur van het gewest Holland over van de Staten van Holland en West-Friesland. Als hun voorzitter kozen zij de Zeeuwse jurist Pieter Paulus, een gematigd en invloedrijk lid van de patriottische beweging. Op 28 januari kreeg ook het gewest Utrecht een nieuw voorlopig bestuur. Drenthe, Overijssel en Gelderland volgden op 10 februari, Zeeland op 23 februari.
Eerste staatsrechtelijke hervormingen.
Tot de installatie van een door het volk gekozen Nationale Vergadering in april 1796, waren de Provisionele Representanten van het Volk van Holland de meest invloedrijke bestuurders in de nieuwe soevereine republiek van de Noordelijke Nederlanden. Als een soort aflegging van verantwoording en verklaring van hun intenties aan het volk, gingen zij op 31 januari 1795 over tot een openlijke verklaring waarin de volkssoevereiniteit van Holland werd vastgelegd. In de Verklaring van de rechten van de mens en van de burger werden de geformuleerde beginselen van mensenrechten en burgerrechten op papier gezet. In Nederland geldt dit document voor wat betreft deze grondrechten als de eerste formeel aanvaarde en gepubliceerde tekst. Daarnaast werd overgegaan tot afschaffing van: de ambten van erfstadhouder en raadpensionaris, de Staten van Holland en West-Friesland, de ridderschap, 'Gecommitteerde Raden' en de Rekenkamer, die werd vervangen door het Comité van Financiën.
De nieuwe Staten-Generaal nam op 16 februari 1795 de verklaring van de mensen- en burgerrechten over en schafte definitief het stadhouderschap, de ridderschap en de andere ambten van de generaliteit af. De Raad van State werd vervangen door het Comité tot de Algemeene Zaken van het Bondgenootschap te Lande. De vijf admiraliteiten werden omgevormd tot één Comité tot de zaken van Marine.
Verplichtingen aan Frankrijk.
Bij het Verdrag van Den Haag van 16 mei 1795 werd met Frankrijk afgesproken dat in ruil voor de definitieve erkenning van een soevereine staat de Bataafse Republiek zich verplichtte om Frankrijk 100 miljoen gulden te betalen voor de 'bevrijding' van de Noordelijke Nederlanden, alsook om een Frans leger van 25.000 man op Nederlandse bodem langdurig te kleden en te voeden. Staats-Vlaanderen werd conform het verdrag definitief afgestaan aan Frankrijk, evenals Venlo en Maastricht. Het gezag over de haven van Vlissingen werd gedeeld met Frankrijk. Ook ging de republiek een defensief en offensief verbond met Frankrijk aan. Engeland verklaarde hierop de Bataafse Republiek de oorlog, en begon met een stelselmatige bezetting van de Bataafse koloniën.
Slavenopstand Curaçao.
In tegenstelling tot Frankrijk, waar de Franse Revolutie snel radicaliseerde en de guillotine overuren draaide, werden de revolutionaire veranderingen in de Bataafse Republiek relatief vreedzaam doorgevoerd. Anders lag dat op het Caribische eiland Curaçao, eveneens onderdeel van de Bataafse Republiek. De slaven aldaar kwamen in augustus 1795 massaal in opstand. In navolging van de idealen van de Franse Revolutie wilden ook zij vrijheid en gelijkheid. De Bataafse Republiek wenste echter dat de slavernij alleen geleidelijk verdween, mede om economische redenen; de opstand werd neergeslagen en de drie leiders werden conform de wet eerst gemarteld voordat ze gedood werden. Negenentwintig andere slaven werden opgehangen.
Nationale Vergadering.
De Nationale Vergadering, de eerste nationale en door het volk democratisch gekozen Nederlandse volksvertegenwoordiging, kwam op 1 maart 1796 voor de eerste maal in zitting in Den Haag bijeen. De leden uit Groningen en Friesland ontbraken, want die moesten door de trage besluitvorming in die gewesten nog gekozen worden. Aan de eerste zitting waren algemene verkiezingen voorafgegaan. Politieke partijen bestonden niet. Iedereen trad toe op persoonlijke titel. Alleen volwassen mannen die geen militair waren en niet van de bedeling leefden mochten stemmen. Als extra voorwaarde moesten ze een verklaring ondertekenen tegen het stadhouderlijk gezag en tegen de aristocratie. Pieter Paulus, de voorzitter en feitelijk premier en staatshoofd, stierf zeventien dagen later aan een longontsteking. Voor het vervullen van het voorzitterschap maakte dat niet veel uit, want er was overeengekomen dat die elke twee weken door iemand anders bekleed zou worden. De reden voor die korte zittingsperiode was dat men bang was voor machtsmisbruik, een vrees die mede voortgekomen was uit de ervaringen met de Jacobijnse terreur in Frankrijk.
Burgerrechten voor Joden.
Onder aanvoering van patriottenclub Felix Libertate groeide de politieke druk vanuit de Haskala, die streed voor gelijkberechtiging en emancipatie van Joden in Nederland. Op 2 september 1796 bepaalde de Nationale Vergadering dat Joden in Nederland voortaan dezelfde rechten bezaten als de andere Bataafse burgers: "„geen Jood zal worden uitgeslooten van eenige rechten of voordeelen die aan het Bataafsch Burgerregt verknocht zyn.”" Hoewel zij nu dus voor de wet gelijk waren, bleef het in de praktijk nog lang zo dat veel Joden een ongelijke behandeling ten deel viel. Desalniettemin maakte de wet het mogelijk dat Herman Bromet en Hartog de Hartog Lémon op 31 augustus 1797 als eerste Joodse volksvertegenwoordigers in Europa zitting konden nemen in een nationaal parlement, ofwel in de tweede Nationale Vergadering.
Vorming staatsbestel.
De belangrijkste taak van de Vergadering was het opstellen van een constitutie om op die manier eenheid binnen de gewesten te brengen. Dat opstellen werd conform de eerder gemaakte afspraken gedelegeerd aan een commissie van 21 leden, die zich weer opdeelde in 25 subcommissies. De subcommissies leidden tot trage besluitvorming. Met de scheiding van kerk en staat werd echter niet gewacht. Op 5 augustus 1796 werd daarover ingestemd. De katholieken, die al meer dan 200 jaar als tweederangsburgers een derde deel van de bevolking uitmaakten, kregen voortaan gelijke burgerrechten, al zou het nog tot 1853 duren voordat de rooms-katholieke hiërarchie in de Nederlandse kerkprovincie hersteld mocht worden. Ook de dissenters (remonstranten en doopsgezinden) en joden kregen dezelfde rechten. Allen mochten nu ook publieke functies vervullen. Tevens werd bepaald dat een godsdienst alleen uitgeoefend mocht worden binnen de muren van gebedshuizen en kerken, klokgelui werd verboden. Op 8 augustus 1797 werd de ontwerp-grondwet voorgelegd aan het volk. Aan het volksreferendum deden bijna 137.000 mannen mee, ongeveer een derde van het aantal stemgerechtigden; volgens de officiële uitslag waren 108.761 kiezers tegen en 27.955 voor de grondwet. Een week eerder was er ook voor de tweede keer een Nationale Vergadering gekozen. Die leek weinig voortvarend om te gaan met de behandeling van een nieuwe ontwerp-grondwet. Dat leidde tot irritatie in Frankrijk, dat in de persoon van Charles Delacroix een nieuwe ambassadeur naar Den Haag stuurde. Delacroix kreeg de opdracht te zorgen voor een snelle aanvaarding van een nieuwe ontwerp-grondwet, desnoods onder dreiging met geweld.
Staatsgreep van 1798.
Een aantal Amsterdamse radicale democraten, met onder meer Samuel Wiselius in hun gelederen, nam het initiatief tot het plegen van een staatsgreep om op die manier het indienen van een nieuwe ontwerp-grondwet te bespoedigen. Een groep Bataafse volksvertegenwoordigers, met onder andere Pieter Vreede, Wijbo Fijnje en Jacobus Nolet, kreeg van het Franse Directoire toestemming voor een coup d'etat. De regie werd overgelaten aan de brigadegeneraal Herman Daendels. Op 22 januari 1798 vond de staatsgreep plaats. 28 leden van de tweede Nationale Vergadering werden gearresteerd. Anderen, die niet akkoord gingen met het afleggen van een op de dag van de staatsgreep verplicht gestelde verklaring van afkeer van het federalisme, de aristocratie, de stadhouderlijke regering en regeringsloosheid, werden weggestuurd. Hoogleraren, predikanten en priesters mochten evenmin terugkeren. De staatsgreep, die de naam 'Gebeurtenis' meekreeg, verliep zonder bloedvergieten. De Nationale Vergadering, die bij de staatsgreep meer dan een derde van zijn leden verloren had, kreeg een nieuwe naam: Constituerende Vergadering. Tegelijkertijd werd naar Frans model een Uitvoerend Bewind opgericht, voorlopig nog 'provisioneel' en waarin een handvol volksvertegenwoordigers zitting kreeg. De unitariërs hadden daarmee de strijd gewonnen.
Op 17 maart verklaarde het Provisionele Uitvoerend Bewind zich 'definitief', daarbij geholpen door een besluit van de Constituerende Vergadering. Het ambtenarenapparaat werd gezuiverd. Op 23 april werd een nieuwe ontwerp-grondwet aan het volk voorgelegd (personen waarvan bekend was dat ze federalist waren, mochten niet meedoen); deze keer kwam rond de 40% opdagen; 153.913 kiezers waren voor en 11.597 tegen. Op posten die in de moderne tijd tussen die van minister en secretaris-generaal van een Nederlands ministerie zouden inzitten, werden vijf zogenaamde agenten aangesteld. Het bleek uiterst moeilijk die te vinden, maar met het dreigen van arrestatie en het toezeggen van een meer dan voortreffelijk salaris lukte dat toch.
Staatsregeling van 1798.
De 'Staatsregeling voor het Bataafsche Volk' van 1798 was de eerste grondwet van Nederland. De belangrijkste auteur was Willem Ockerse, de voorzitter van de grondwetscommissie die de staatsregeling had opgesteld. Voor het eerst in de Nederlandse geschiedenis was er sprake van een eenheidsstaat, was vastgelegd dat bij algemene verkiezingen een nationaal parlement werd gekozen en waren er voor iedereen dezelfde burgerrechten, maar ook dezelfde burgerplichten. De staatsregeling verordonneerde een sterk centraal gezag en vrijheid van drukpers. Corporaties en gilden werden afgeschaft, evenals de heerlijke en leenrechten. Er mochten nationale belastingen worden ingevoerd, er kwam een armenwet en over buitenlanders werd vastgelegd: "De Maatschappij ontvangt alle Vreemdelingen, die de weldaaden der vrijheid vreedzaam wenschen te genieten, in haar midden, verleenende denzelven alle zekerheid en bescherming". Ingevoerd werd een militaire dienstplicht en een uniform stelsel voor rechtspraak, munten, maten en gewichten. Het gebruik van de pijnbank werd afgeschaft. Het parlement kreeg een jaarlijks budgetrecht. Het aantal agenten werd verhoogd naar acht en werden benoemd door het Uitvoerend Bewind. De agenten mochten niet gezamenlijk vergaderen en leden van het Uitvoerend Bewind mochten zich niet in het parlement laten zien. Kiesgerechtigden voor het Vertegenwoordigend Lichaam moesten om te mogen stemmen een schriftelijke verklaring afleggen waarin ze zich verplichtten zich af te zetten tegen het federalisme en een stadhouderlijk bestuur, evenmin mochten ze de aristocratie begunstigen, noch mochten ze zich op enigerlei wijze bezighouden met anarchistische uitingen. Een lid van het Vertegenwoordigend Lichaam was maar één keer herkiesbaar en daarna drie jaar niet. Elk jaar waren daarvoor landelijke verkiezingen, waarbij steeds een derde van het aantal leden gekozen kon worden volgens het districtenstelsel.
Staatsgreep van 12 juni 1798.
Op 4 mei 1798, de dag dat de grondwet van 1798 wet werd, werd de Constituerende Vergadering op voorstel van het Uitvoerend Bewind getransformeerd tot het Vertegenwoordigend Lichaam. Alle leden van de Constituerende Vergadering namen daarin zitting, dit zonder de volgens de zojuist aangenomen grondwet verplichte landelijke verkiezingen. Voor het sinds de staatsgreep ontbrekende een derde deel van de leden mocht die wel gehouden worden. Met name de agenten Alexander Gogel en Jacobus Spoors pleitten voor een nieuwe staatsgreep om deze besluiten terug te draaien. Ze kregen steun van Daendels en de Franse commandant Joubert. Een nieuw samengesteld Directoire gaf zijn toestemming en op 12 juni werd een deel van het Uitvoerend Bewind gearresteerd; Vreede en Fijnje ontsnapten. De vijf agenten bleven in functie, maar gingen tevens het Intermediair Uitvoerend Bewind vormen. De zuivering van het ambtenarenapparaat werd teruggedraaid. De agenten ontbonden het ongrondwettelijk samengestelde Vertegenwoordigend Lichaam en vervingen het door een uit 44 leden bestaand Intermediair Wetgevend Lichaam. Nieuwe landelijke verkiezingen voor het Vertegenwoordigend Lichaam werden uitgeschreven voor 13 juli 1798. Deze nieuwe volksvertegenwoordiging kwam op 31 juli voor het eerst bij elkaar en splitste zich die dag conform eerder gemaakte afspraken in een Eerste en Tweede Kamer.
Staatsgreep van 18 september 1799.
Het ontwerpplan voor een nieuwe staatsregeling - ter vervanging van die van 1798 - werd niet voorgelegd aan het parlement, maar dat liet wel weten niet met de plannen akkoord te gaan. Het Uitvoerend Bewind was verdeeld over hoe verder te handelen. Voorzitter Ermerins en lid Van Swinden lieten op 18 september 1799 weten dat het Vertegenwoordigend Lichaam niet gepasseerd kon worden. De andere drie leden waren het daar niet mee eens. Ermerins en Van Swinden verlieten daarop de vergadering, maar aangezien er nog steeds een quorum was, besloten de overgebleven drie leden Pijman, Besier en Van Haersolte een vergaderverbod in te stellen voor het Vertegenwoordigend Lichaam en de parlementsgebouwen te verzegelen. Daarmee was in de nog jonge republiek de derde staatsgreep een feit.
Staatsregeling van 1801.
Op 9 november 1799 greep Napoleon Bonaparte de macht in Frankrijk via een staatsgreep. Hij voerde als buitenlandse politiek dat er verzoening moest plaatsvinden, ook in de Bataafse Republiek. Zo wilde hij dat de verplichte eed tegen het stadhouderschap uit de staatsregeling verdween. Ook zouden alle orangisten amnestie moeten krijgen. Dat stimuleerde in de Bataafse Republiek de gedachte om de staatsregeling van 1798 op meer zaken aan te passen. De grondwet schreef echter voor dat er niet eerder dan in 1804 een wijziging mocht plaatsvinden. Het Uitvoerend Bewind stelde daarop voor om het volk te laten stemmen of de grondwet eerder gewijzigd mocht worden. Het voorstel werd weggestemd, maar het Uitvoerend Bewind kreeg toestemming van Napoleon om zelf beslissingen te nemen.
Er kwam een voorstel tot grondwetsherziening, waarbij de veranderingen van 1798 werden teruggedraaid. De staatsinrichting werd drastisch gewijzigd. Als uitvoerende macht - opvolger van het Uitvoerend Bewind - werd een Staatsbewind ingesteld, bestaande uit twaalf personen
met grote bevoegdheden. Voor de eerste keer waren dat de volgende personen:
De eerste zeven werden aangesteld door het dan zittende Uitvoerend Bewind en de laatste vijf werden gekozen door de eerste zeven op basis van artikel 30 van de staatsregeling (van 1801).
Het Vertegenwoordigende Lichaam van de Bataafse Republiek werd vervangen door een Wetgevend Lichaam met maar één Kamer en nog maar 35 leden. Ook zouden de departementen de territoriale vormen van de voormalige gewesten moeten gaan aannemen en het landelijk bestuur zou voor een groot deel gedecentraliseerd worden. De leer van Montesquieu over scheiding der machten werd zodoende in praktijk gebracht.
Het Uitvoerend Bewind gelastte een volksstemming voor 1 oktober 1801. Van de 416.419 stemgerechtigden verschenen er maar 68.990, zo'n 16%. Tegen de nieuwe grondwet stemden 52.219 mannen en voor 16.771. Zoals Napoleon al eens eerder in Frankrijk had gedaan, werden degenen die wegbleven tot de voorstemmers gerekend en daarmee was de staatsregeling van 1801 met een overgrote meerderheid aangenomen. Met deze grondwet kreeg het land ook een andere naam, een die minder revolutionair zou moeten klinken: “Bataafs Gemenebest”, maar ook de oude naam bleef in gebruik; zelfs in officiële stukken.
Staatsregeling van 1805.
In 1805 werd door Napoleon bewerkstelligd dat het Staatsbewind werd vervangen door een eenhoofdig bewind. Rutger Jan Schimmelpenninck werd door Frankrijk benoemd op deze post, met de titel "raadpensionaris". Er kwam een nieuwe staatsregeling, voor een groot deel opgesteld door Schimmelpenninck. De wetgevende macht bleef formeel wel in handen van het Wetgevend Lichaam, maar in de praktijk was een advieslichaam, de Staatsraad, belangrijker. Schimmelpenninck zorgde voor het eerste centrale bestuursapparaat in de historie van de Lage Landen. Vijf departementen (Binnenlandse Zaken, Buitenlandse Zaken, Financiën, Marine en Oorlog) vormden de kern van zijn regering.
De nieuwe grondwet hield in dat er een presidentieel systeem werd ingevoerd, dus onder leiding van één persoon. De staatsvorm zelf was echter het beste te vergelijken met die van een 'constitutionele monarchie', maar dus zonder vorst. Hoe de hoogste regeringsfunctie ging heten was niet ingevuld; het zou uiteindelijk 'raadpensionaris' worden. De wetgevende vergadering ging niet meer gekozen worden via een volksreferendum, maar door de acht departementale besturen en ging Hunne Hoog Mogenden heten, met nog maar negentien leden. De agenten kregen in het vervolg de titel 'secretaris van staat' en de raadpensionaris werd dat voor Justitie. De raadpensionaris benoemde alle ambtenaren, leger- en marineofficieren, ambassadeurs en leden van de rechtbanken. De Hunne Hoog Mogenden mochten wel nog de leden van het Nationaal Gerechtshof kiezen. Het bepalen van de hoogte van de lonen en pensioenen van de ambtenaren was ook de taak van een raadpensionaris. Ook was hij opperbevelhebber van leger en vloot en was hij de hoogste gezagsdrager van de politie. Hij kon echter geen wetten geven of een begroting vaststellen. Dat gebeurde door de wetgevende vergadering, doch op voorstel van de raadpensionaris. Voor advies over alle wetgeving kon de raadpensionaris een beroep doen op een 'staatsraad', bestaande uit vijf tot negen personen. De Hunne Hoog Mogenden hadden geen recht op amendement en konden - net als sinds 1801 - op de wets- en begrotingsvoorstellen alleen met ja of nee antwoorden. De rechtspraak bleef onafhankelijk, maar procedures tegen de staat konden op verzoek van de raadpensionaris door de Hunne Hoog Mogenden worden tegengehouden.
“Grand Pensionnaire” Schimmelpenninck.
Van 6 tot 16 april 1805 vond een volksreferendum plaats over een nieuwe staatsregeling en over de vraag of Schimmelpenninck – voor een ambtsperiode van vijf jaar – raadpensionaris mocht worden. Slechts 4% van de kiesgerechtigden kwam opdagen, daarvan stemde 14.093 voor en 136 tegen. Vooraf was al meegedeeld dat degenen die niet kwamen opdagen als voorstander zouden worden bestempeld. Daardoor werd de uitslag vastgesteld op 353.186 kiezers voor en 136 tegen. Op 29 april 1805 werd Schimmelpenninck benoemd tot "Grand Pensionnaire", ofwel grootpensionaris, een naam met sterke gelijkenis aan het in 1795 afgeschafte ambt van raadpensionaris. In de praktijk werd Schimmelpenninck dan ook aangeduid met de titel van raadpensionaris. Het ambt van Schimmelpenninck had echter meer overeenkomsten met dat van president van een staat. Het paleis Huis ten Bosch werd gebruikt als zijn ambtswoning.
Einde van de republiek.
In 1806 verloor Napoleon echter het vertrouwen in de Republiek. Hij vond dat de patriotten te weinig en te langzaam de richtlijnen van Parijs volgden, en de handel tussen de republiek en Engeland niet fel genoeg bestreden werd. Daar kwam nog bij dat Schimmelpenninck door ziekte nagenoeg blind was geworden. Hij dwong Schimmelpenninck tot aftreden, hernoemde het land tot koninkrijk Holland en benoemde zijn broer Louis, in de Nederlandse geschiedschrijving bekend als 'Lodewijk', tot koning.
De Bataafse Republiek stelde een commissie samen uit secretarissen van staat, "hoog mogenden" en staatsraden om de kwestie zo voordelig mogelijk voor de republiek af te ronden. De commissie, waarin iedereen op persoonlijke titel lid was, kreeg de naam Groot Besogne. Een afvaardiging overhandigde Napoleon in Parijs een ontwerp voor een aangepaste grondwet. Napoleon stond er echter op om de staatsregeling van 1805 te handhaven als grondwet en slechts enkele details toe te voegen, zoals over het inkomen van de nieuwe vorst. Op 23 mei 1806 kwam de delegatie met Napoleon tot overeenstemming. Op 28 mei werd het verdrag door het Groot Besogne geratificeerd. Het land ging verder als het koninkrijk Holland.
Rol in de Franse revolutionaire oorlogen.
De Republiek lag niet binnen de gebieden waar de veldtochten plaatsvonden (Duitsland, Italië, Bohemen). Op 17 oktober 1797 vond op de Noordzee de Zeeslag bij Camperduin plaats. De wind die dag was ongunstig en de Bataafse vloot wilde niet uitvaren om de Engelsen tegemoet te treden, maar de Nationale Vergadering eiste dat toch zee zou worden gekozen. De Bataafse vloot leed vervolgens een smadelijke nederlaag. Aan Bataafse zijde vielen 540 doden. De Bataafse admiraal werd zelfs gevangengenomen, een unicum in de historie van de Nederlandse marine. In het najaar van 1799 was er een Brits-Russische invasie in de kop van Holland, waarbij de latere Nederlandse koning Willem I een van de leidinggevenden was. De geallieerden namen de Bataafse vloot in Den Helder zonder slag of stoot in beslag en ook de plaats Den Helder werd ingenomen, maar verloren op 17 september de Slag bij Bergen, wonnen op 2 oktober de Slag bij Alkmaar, maar werden ten slotte vier dagen later definitief verslagen in de Slag bij Castricum.
Frankrijk en Engeland sloten in 1802 vrede. In hetzelfde vredesverdrag van Amiens werd opgenomen dat in ruil voor Britse erkenning van de Bataafse Republiek de republiek definitief de kolonie Ceylon aan de Engelsen zou afstaan, die overigens al in Britse handen was. Ook enkele andere bezittingen 'in den vreemde' moesten worden afgestaan. In ruil daarvoor kreeg de republiek de kolonie Kaap de Goede Hoop terug van de Engelsen. Een jaar later zou de oorlog tussen Frankrijk en Engeland weer hervat worden.
Traktaat van 25 juni 1803.
Nadat Frankrijk een jaar na het sluiten van de vrede met Engeland weer met dat land in oorlog was geraakt, leidde dat ertoe dat Napoleon de Bataafse Republiek op 25 juni 1803 een traktaat oplegde. Het land moest een Frans expeditieleger van 18.000 soldaten onderhouden en daar moest een eigen Bataafs expeditieleger van 16.000 militairen aan worden toegevoegd. Verder moesten er schepen geleverd worden om vanaf Texel 25.000 militairen te vervoeren en vanuit Vlissingen zouden nog eens een extra 36.000 militairen vervoerd moeten worden. De Bataafse ambassadeur in Frankrijk, Rutger Jan Schimmelpenninck, werd naar Napoleon gestuurd om hem op andere gedachten te brengen, onder meer met het argument dat de republiek sinds 1795 al meer dan 200 miljoen gulden aan Frankrijk had uitgegeven. Napoleon liet echter onverbloemd weten dat de Bataafse Republiek dan wel onafhankelijk was, maar verder niet meer was dan een satellietstaat van Frankrijk, het had hem te volgen. De republiek bouwde echter weinig schepen voor de legers van Napoleon. Hij zinspeelde daarom op ingrijpende maatregelen: een ander bewind in de Bataafse Republiek.
Financiën.
Een groot probleem vanaf het begin waren de grote schulden van de gewesten uit de tijd dat ze nog tot de Republiek der Zeven Verenigde Nederlanden behoorden. Zeeland betaalde alleen al 77% van zijn belastinginkomsten aan rente, Holland bijna 69%, Friesland 40%, Stad en Lande (Groningen) ruim 25% en Gelderland 22%. De totale schuld bedroeg volgens eigen opgave meer dan 767 miljoen gulden. In absolute bedragen was Holland met 445 miljoen gulden de grootste schuldenaar. Alleen Brabant had weinig schulden (1,8 miljoen gulden). En dan moesten vanaf 1795 ook nog de gedwongen betalingen aan Frankrijk voldaan worden.
In eerste instantie was afgesproken dat in de verschillende gewesten afzonderlijke belastingquota geheven zouden worden. Holland wilde echter meteen al uniforme nationale belastingen en dreigde als dat geen doorgang zou vinden om elke belastingafdracht aan 'Den Haag' te boycotten. De Nationale Vergadering dreigde daarop met parate executie van het Hollandse deel, waarop Holland inbond. De door de Bataafse vloot verloren Zeeslag bij Camperduin in 1797 maakte volgens de Nationale Vergadering echter alsnog de inning van een nationale belastingheffing noodzakelijk; het werd gezien als de enige manier om redelijk snel weer een vloot te kunnen opbouwen en de Vergadering stemde in met een landelijke heffing inkomstenbelasting van 8%, een hoog bedrag voor die tijd. De afzonderlijke gewesten moesten conform de regels dat besluit autoriseren en dat werd in overgrote meerderheid geweigerd. Pas bij de totstandkoming van de grondwet van 1798 werd vastgelegd dat de schulden van de afzonderlijke gewesten bij elkaar werden opgeteld en landelijk werden afgelost. Bij wet werd dat pas op 2 april 1799 geregeld. Van de in de grondwet opgenomen verplichting tot het opstellen van nationale belastingen kwam niets terecht. Rijksambtenaren kregen een behoorlijk salaris, een belangrijke reden dat de corruptie onder hen geleidelijk verdween.
De staat van de schatkist bleef echter slecht en er moest ingegrepen worden om een dreigend staatsbankroet voor te zijn. De jaarlijkse uitgaven bedroegen de eerste jaren 60 tot 70 miljoen gulden per jaar. In 1799 kwam daar door de Brits-Russische invasie nog vijftien miljoen gulden voor oorlogshandelingen bij. De inkomsten uit belastingen bedroegen daarentegen in de beginjaren jaarlijks niet meer dan 34 miljoen gulden, net niet genoeg om de jaarlijkse rentelasten te betalen. Er werden staatsobligaties ingesteld en het betalen van rente werd zo lang mogelijk uitgesteld, maar uiteindelijk moest worden overgegaan tot gedwongen vermogensheffingen. Dit alles hielp niet veel. In 1804 was de staatsschuld toegenomen met meer dan 350 miljoen gulden.
De belangrijkste financieel expert in de republiek was Alexander Gogel, jarenlang agent en later secretaris van staat van Financiën. In 1805 werd een roerend en onroerend goed belasting ingevoerd, evenals een grondbelasting en een die het huishoudelijk personeel belastte. Een inkomstenbelasting kwam er niet. Die zou namelijk afhankelijk zijn van een eigen opgave van het inkomen en de verwachting was dat in dat geval de opbrengst te gering zou zijn.
Relatie met het Huis Oranje.
De Bataafse Republiek was in haar beginjaren bang voor een Oranjegezinde opstand. Die angst zat er vooral in toen eind achttiende eeuw Engeland zijn militaire tanden liet zien. De Bataafse Republiek probeerde in het geheim Pruisen aan haar kant te krijgen, om de erfprins van Oranje te benoemen tot een soort president van de Bataafse Republiek. In ruil daarvoor zou de republiek een neutrale positie in Europa moeten gaan innemen. Het plan lekte uit, maar werd niet doorgezet toen de Brits-Russische invasie van Holland mislukte. Op 26 december 1801 liet de gewezen stadhouder Willem V weten dat de orangisten zelf een keuze mochten maken of ze voor de Bataafse overheid bestuurlijke functies wilden bekleden. Een aantal van zijn aanhangers kwam daarvoor in Den Haag aan de Kneuterdijk bijeen. Het beraad ging de geschiedenis in als de 'Staten van de Kneuterdijk'. Het jaar erop zouden de orangisten posities innemen in het departementale bestuur.
Het Huis van Oranje gaf te kennen in ruil voor een schadeloosstelling afstand te willen doen van zijn rechten en bezittingen in de Nederlanden. De familie wenste in eerste instantie een bedrag van 117 miljoen gulden, evenals een territoriale compensatie van grote gebieden in het Duitse Rijngebied. De republiek wilde echter niet betalen en ook Engeland vond een financiële tegemoetkoming onnodig, een compensatie in de vorm van grond volstond voor de Britten. Bij de Vrede van Campo Formio van 17 oktober 1797 werd tussen Frankrijk en Oostenrijk afgesproken dat het Huis van Oranje met alleen grondgebied gecompenseerd zou worden. Bepaald werd dat die niet in de buurt van de grenzen van de Bataafse Republiek mocht liggen, noch bij die van Oostenrijk.
Napoleon kwam daarop in 1802 met Pruisen overeen om Oranje het grondgebied van het bisdom Fulda te schenken, evenals dat van het bisdom Corvey, alsmede drie abdijen en een proosdij. Tezamen gingen ze het vorstendom Nassau-Oranje-Fulda vormen. In 1804 kwam ook de Bataafse Republiek zelf tot overeenstemming met het Huis van Oranje. De republiek zou twaalf miljoen gulden uitkeren. Napoleon was echter fel tegen en verordonneerde dat het Wetgevend Lichaam de overeenkomst zou afwijzen, wat gebeurde.
Culturele ontwikkelingen.
Nationale symbolen.
Met het ontstaan van de Bataafse Republiek kwamen ook nieuwe ontwikkelingen op het terrein van cultuur. Soms waren deze vooral praktisch van aard. De invoering per 1 maart 1796 van een officiële nationale Bataafse vlag was een primeur van de Bataafse Republiek. Tot die tijd lag er geen landelijke regelgeving aan ten grondslag. Het oude wapen van de Republiek der Zeven Verenigde Nederlanden, met daarin de generaliteitsleeuw, werd afgeschaft. De Bataafse Republiek had immers de adeldom afgeschaft en wapenschilden werden beschouwd als kenmerkende uiting daarvan. Het groot- en kleinzegel van de Republiek der Zeven Verenigde Nederlanden bevatte eveneens de generaliteitsleeuw en werd om die reden ook vervangen. Vervangen, want een staatszegel was noodzakelijk om officiële besluiten, overheidspublicaties en persoonsbewijzen mee te erkennen. Op 7 mei 1796 werd daarom door de Nationale Vergadering een nieuw groot- en klein Zegel van de Bataafse Republiek vastgesteld.
Nationaal erfgoed.
Het oprichten van de Nationale Bibliotheek in 1798, op initiatief van de Arnhemse politicus Albert Jan Verbeek (1758-1829), in 1806 door Lodewijk Napoleon omgedoopt tot Koninklijke Bibliotheek, diende in het begin vooral de landelijke volksvertegenwoordigers als kennisbron. Deze werd dan ook in eerste instantie ondergebracht in de nabijheid van de nationale volksvertegenwoordiging, in de voormalige stadhouderlijke vleugel op het Binnenhof, aan de zijde van het Buitenhof in Den Haag. In 1802 werd de Haagse historicus Hendrik van Wijn aangesteld als archivaris van de Bataafse Republiek en van Departement Holland. Hij bracht belangrijke archieven samen in een nationaal archief en zorgde ervoor dat deze doelmatig konden worden benut voor onderzoek.
Gogel nam het initiatief tot een 'Nationale Kunstgalerij' in paleis Huis ten Bosch. De belangrijkste werken waren schilderijen van 17e-eeuwse Hollandse meesters die eigendom waren geweest van het Huis van Oranje. De kunstverzameling zou uiteindelijk uitgroeien tot die van het Rijksmuseum Amsterdam.
Departementen.
Indeling departementen in 1798.
In de Staatsregeling 1798 (artikel 3) werd de departementale indeling van de republiek vastgesteld. De gewesten werden opgeheven en er kwam een departementale indeling volgens Frans model, waarbij de oude gewestgrenzen verdwenen. Deze indeling werd bij wet van 30 maart 1799 nader geregeld. De volgende departementen werden ingesteld:
Indeling departementen in 1801.
In de Staatsregeling 1801 (artikel 21) werd de departementale indeling van de republiek opnieuw vastgesteld. Daarbij werd de departementale indeling van 1798 teruggedraaid; de bekende historische gewestnamen en -indelingen werden weer verwerkt in de departementale structuur. Deze indeling werd bij wet van 21 juni 1802 nader geregeld. De volgende departementen werden ingesteld:
Tevens werd een bepaling opgenomen over de indeling van een aantal gebieden die geen deel hadden uitgemaakt van de gewestelijke structuur van de Republiek der Zeven Verenigde Nederlanden:
Indeling departementen in 1805.
In de Staatsregeling 1805 (artikel 10) werd de departementale indeling van de republiek niet gewijzigd. Wel werd een bepaling opgenomen over de indeling van de Gecedeerde Landen, die nader bij wet zou worden geregeld. Op 26 september 1805 werden deze gebieden toegevoegd aan het departement Bataafs Brabant.
Indeling departementen in 1806.
Na de instelling van het koninkrijk Holland in 1806 werd bij wet van 13 april 1807 de departementale indeling van het rijk opnieuw vastgesteld.

</doc>
<doc id="32301" url="https://nl.wikipedia.org/wiki?curid=32301" title="Onderstation">
Onderstation

Een onderstation is een elektrische installatie in het hoogspanningsnet. Het maakt een verbinding tussen twee of meer hoogspanningsnetten of vormt een aansluitingspunt op het hoogspanningsnet.
Functies.
Naargelang de functie van het onderstation spreekt men van:
Al naargelang het gebruikte isolatiemateriaal spreekt men ook van:
Onderdelen.
Meestal bestaat een tractieonderstation uit
Een onderstation kan verschillende functies hebben.
Voeding van het spoorwegnet.
Hier wordt de elektrische stroom van het middenspanningsnet (10 000 volt wisselspanning) getransformeerd naar een lagere spanning. Dit kan bijvoorbeeld 600 (tram, trolleybus), 750 (metro, modern tram/trolleynet), 900 (Brusselse metro), 1800 (Nederlandse trein) of 3300 volt (Belgische trein) zijn. Daarna wordt de wisselspanning gelijkgericht en aan de bovenleiding of derde rail doorgegeven.
Tractieonderstations voor treinen op 25 kV wisselspanning (50 Hz) maken gebruik van hoogspanning van het hoogspanningsnet. Uiteraard wordt de stroom in dit geval niet gelijkgericht. Hiervoor maken ze gebruik van een speciale spoorwegtransformator. Waar de wisselspanning van het spoorwegnet een frequentie van 16,7 Hz heeft (zoals in Duitsland) wordt vaak een apart net van centrales en hoogspanningslijnen onderhouden voor de spoorwegen.
Optransformeren aan de centrale.
Dat is nodig om de generator met een spanning van ca. 20 kV te kunnen verbinden met het hoogspanningsnet (110 à 400 kV) voor de verdeling van de geleverde energie. Een dergelijke transformator wordt ook wel "opspantransformator" of met de Engelse benaming "Generator Step Up (GSU)"-transformator genoemd. Een GSU-transformator is een zeer kritische transformator omdat er geen back-up voor bestaat in het net; indien de transformator eruit ligt zal ook de generator buiten dienst zijn. De laagspanningsdoorvoeringen hebben een spanning van rond de 20 kV maar voeren een zeer hoge stroom. Wegens het enorme kortsluitvermogen zijn de generator en de GSU-transformator vaak vast aan elkaar verbonden zonder vermogenschakelaar en wordt de volledige laagspanningsverbinding in geïsoleerde buizen ondergebracht, de "isolated phase busducts".
Omlaag transformeren voor distributie.
Dit zijn veruit de meest voorkomende onderstations. Ook hier zijn gradaties te vinden naargelang hun spanningsniveau. Er zijn landelijke onderstations voor distributie met een binnenkomende spanning van 400 kV die naar 220 kV transformeren voor regionale distributie. Er zijn onderstations op 110 kV of 70 kV om te transformeren naar 15 à 10 kV voor stedelijke distributie.
Koppelen van verschillende netten.
Netten worden met elkaar verbonden voor redundantie en om de stabiliteit van het net te vergroten. Zo zal bij het uitvallen van één hoogspanningspost de energie via een andere weg op zijn bestemming moeten geraken. Dat kan alleen als er verbindingen zijn op andere punten. Meestal is het hoogspanningsnet dan ook een ringnet en geen sternet met bijkomende koppelingen met andere netten. Op ogenblikken dat er iets fout gaat in het hoogspanningsnet is de topologie van het net belangrijk. Om netten met elkaar te koppelen worden zeer vaak autotransformatoren gebruikt. Ze hebben geen galvanische scheiding tussen hoog- en laagspanning maar hebben minder kernmateriaal nodig en zijn dus compacter en goedkoper. Om netten van verschillende landen met elkaar te koppelen worden ook meer en meer dwarsregeltransformatoren of "phase-shifters" gebruikt.

</doc>
<doc id="32303" url="https://nl.wikipedia.org/wiki?curid=32303" title="Onze-Lieve-Vrouwekathedraal (Antwerpen)">
Onze-Lieve-Vrouwekathedraal (Antwerpen)

De Onze-Lieve-Vrouwekathedraal is een kathedraal in de Belgische stad Antwerpen. De kathedraal staat met haar in het westen gelegen hoofdingang aan de Handschoenmarkt, met haar zuidingang aan de Groenplaats en met haar noordingang aan de Torfbrug. Het is de hoofdkerk van het bisdom Antwerpen en is gewijd aan Maria. De kerk was een kathedraal tussen 1559 en 1803 en is het terug vanaf 1961 tot heden. De toren van de Onze-Lieve-Vrouwekathedraal is als onderdeel van een groep van 56 belforten in België en Frankrijk opgenomen op de lijst van werelderfgoed van UNESCO.
De kathedraal was het hoogste gebouw van België totdat de Brusselse Zuidertoren gebouwd werd in 1967.
Architectuur.
De Onze-Lieve-Vrouwekathedraal is een gotische kruiskerk die gebouwd werd tussen 1352 en 1521.
Als eerste werd het koor gebouwd, dat in 1415 werd voltooid. Daarna werd de eerste geleding van het westelijke torenfront gebouwd. Rond 1430 werd besloten om de kerk breder te maken dan het oorspronkelijke plan en werd begonnen met de bouw van uiterste noordelijke en zuidelijke zijbeuken. Op die manier zou uiteindelijk een zevenbeukige kerk ontstaan. Het schip van de romaanse Onze-Lieve-Vrouwekerk, dat door de gotische kerk werd vervangen, bleef daardoor in gebruik en werd pas in 1469 afgebroken. Kort daarop werd begonnen met de bouw van de middelste en binnenste zijbeuken en de middenbeuk. Het schip werd in 1487 voltooid; aan het dwarsschip werd tot 1495 gewerkt. In 1502 begon men aan de verdere afwerking van de noordelijke toren, waarvan het kruis in 1518 werd gewijd. In 1534, na de brand van 1533, werd de houten vieringtoren geplaatst. Pas in 1614 werd gestart met de bouw van de gewelven van de middenbeuk en de dwarsbeuken. Bij de bouw van de kathedraal waren onder meer de bouwmeesters Jan en Pieter Appelmans en Rombout II Keldermans betrokken.
De kerk wordt tot de hoogtepunten van de Brabantse gotiek gerekend, maar vertegenwoordigt een nieuw type binnen die stijl. Zo werden geen ronde zuilen met koolbladkapitelen toegepast, maar geprofileerde bundelpijlers die zonder onderbreking doorlopen in de gewelfribben. Daarnaast zijn de scheibogen tussen schip en zijbeuken uitzonderlijk breed en is het triforium achterwege gelaten. In plaats daarvan is er een strook maaswerk aangebracht boven de scheibogen.
De kathedraal is bekend geworden door haar indrukwekkende westgevel met haar timpaan dat het Laatste Oordeel (Jan-Baptist van Wint, 1903) weergeeft. De noordelijke toren is 123,925 meter hoog en is sinds de sloop van de Sint-Lambertuskathedraal in Luik in 1794 de hoogste kerktoren van de Nederlanden. Hij werd gefinancierd door de stad Antwerpen en valt ook nu nog onder het stadsbestuur en niet onder het kerkbestuur. Deze toren is een voorbeeld van flamboyante gotiek, en is opgetrokken in witte Balegemse zandsteen. Aan de toren werd jaren gebouwd en hij werd in 1518 voltooid. In de 18de eeuw is hij voor het eerst gerestaureerd. De restauratiewerken in de 19de eeuw werden geleid door Frans Andries Durlet.
In de noordelijke toren bevinden zich de luidklokken en de beiaard. Er zijn 515 treden in deze toren, maar daarboven zijn nog trappen die alleen voor personeel toegankelijk zijn. De toren is elke woensdag van april tot september te bezoeken onder leiding van erkende gidsen.
De zuidelijke, veel lagere toren werd op kosten van de parochie gebouwd.
In 1521 werd begonnen met de vergroting van de kathedraal, die een groter koor en hoofdbeuk zou krijgen. Om plaats te maken voor deze hoofdbeuk moest alles ten zuiden van de huidige hoofdbeuk afgebroken worden, de huidige hoofdbeuk zelf zou dan als een zijbeuk fungeren. Men plande dus ook de Zuidertoren af te breken, wat meteen verklaart waarom deze nooit werd afgewerkt. Verder dan de basis van het nieuwe koor is men nooit geraakt, zoals te zien is op het stadsplan van Vergilius Bononiensis uit 1565. In 1533 breekt er namelijk een grote brand uit in de kathedraal die veel schade aanrichtte. De herstelling ervan trok veel mankracht en middelen naar zich toe waardoor de bouw moest worden gestaakt. Door de opkomst van het protestantisme in de decennia daarna daalden de inkomsten van de Kerk drastisch, waardoor de plannen voor de vergroting definitief opgeborgen werden. Vandaag de dag kan men het grondplan van de geplande uitbreiding nog steeds aflezen in de vorm van het stratenplan (Lijnwaadmarkt, Melkmarkt, Sint-Pieterstraat).
Interieur.
Van het oorspronkelijke interieur is zo goed als niets bewaard. In de Reformatie raasde de beeldenstorm door de kathedraal. Glasramen, beelden, relieken, praalgraven en tientallen altaren werden onteerd en vernietigd door calvinisten. De in een kapel vereerde reliekschrijn met daarin de voorhuid van Jezus ging verloren. Slechts enkele oude fresco's getuigen van de laat-gotische inrichting. Tijdens het Twaalfjarig Bestand werd de kathedraal heringericht in barokstijl. Later kende de kathedraal opnieuw een bloeitijd tijdens de neogotiek.
De naturalistische preekstoel uit 1713 is van Michiel van der Voort. Hij was gemaakt voor de Sint-Bernardusabdij van Hemiksem en is in 1804 overgebracht naar de kathedraal.
Rechts in de kathedraal bevindt zich de Ark van het Verbond. Het is in late Rococostijl en staat op het altaar van de Broederschap van het Allerheiligste Sacrament.
Voorin links in de kathedraal is een donkere lambrisering met negen biechtstoelen. De twaalf apostelen zijn vergezeld door twaalf vrouwelijke figuren. In de Mariakapel bevindt zich het genadebeeld van Onze-Lieve-Vrouw van Antwerpen waar de kerk naar is vernoemd. Het stond al voor de beeldenstorm van 1566 in de kerk. De kathedraal heeft diverse gebrandschilderde ramen met religieuze afbeeldingen.
Schilderkunst.
De kathedraal bezit vier schilderijen van de Vlaamse kunstschilder Rubens en een aantal werken van andere meesters.
Het oudste schilderij in de kathedraal dateert van de late vijftiende eeuw en is afkomstig uit de nabije omgeving van Rogier van der Weyden in Brussel:
In 2018 is Sam Dillemans' werk "Hommage aan Rubens: de kruisafneming" van 2003 te zien langs Rubens' kruisafneming in de zuidelijke zijbeuk.
Andere kunstwerken.
Het werk De man die het kruis draagt van Jan Fabre bevindt zich sinds 2015 in de kathedraal. Corona van Javier Pérez uit 2011 is er eveneens te bezichtigen.
Koor.
Het Antwerps Kathedraalkoor, bestaande uit een knapenkoor en een meisjescantorij, luistert er wekelijks de hoogmis op.
Orgel.
Het grote Schyven-orgel omvat 90 registers. De enorme, barokke houten orgelkast van het Schyven-orgel is veel ouder dan het orgel zelf. Ze dateert van 1657 en werd door Peter Verbrugghen de Oude en Michel Boursoy vervaardigd naar een ontwerp van schilder Erasmus Quellinus de Jonge. Daarnaast is er in het midden van de kathedraal nog een transeptorgel, gemaakt in barokstijl in 1993 door Metzler Orgelbau uit Zwitserland.
Beiaarden.
De kathedraal bezat twee beiaarden in de torens. De stads- of kermisbeiaard werd gegoten door de gebroeders Hemony in Zutphen in 1655/58. De tweede was de kapittel- of kerkbeiaard die gegoten werd in 1654/55. Omdat er twee instrumenten in één toren hingen kon het niet uitblijven dat een van de twee in verval zou raken. Omdat men toch de waarde inzag van deze tweede Hemony beiaard werden de overgebleven klokken na de Tweede Wereldoorlog uitgeleend aan de kerk van Hoogstraten waar ze nog steeds incompleet aanwezig zijn. Een aantal discant klokken zijn zoekgeraakt en de basklokken van deze kapittelbeiaard werden al eerder uitgeleend aan noodlijdende parochies; een deel kwam terug, maar zes klokken bleven als luidklokken in de toren van de kathedraal. De (stads)beiaard wordt bespeeld op maandag, woensdag en vrijdag om 12 uur en in de zomer op maandagavond tijdens beiaardconcerten. Deze waren te zien via een webcam van Museum het Vleeshuis. Bijzonder is dat vrijwel alle oorspronkelijke Hemonyklokken nog meespelen in deze (kermis- of stads)beiaard. Bij restauraties in de 20e eeuw is deze stadsbeiaard uitgebreid tot een volledige 4 octaafs concertomvang. Ook werden er basklokken bij gemaakt.
Kapelmeesters van de kathedraal.
Zie Lijst van kapelmeesters van de Onze-Lieve-Vrouwekathedraal van Antwerpen voor een volledig overzicht.
Titularis-organisten van de kathedraal.
Zie Lijst van organisten van de Onze-Lieve-Vrouwekathedraal van Antwerpen voor een volledig overzicht.
Bereikbaarheid.
Met de Antwerpse tram bovengronds via tram 11 langs de Melkmarkt of tram 4 via de Groenplaats, of ondergronds via tram 3, tram 5, tram 9 en tram 15. Uitstappen in premetrostation: Groenplaats.

</doc>
<doc id="32304" url="https://nl.wikipedia.org/wiki?curid=32304" title="Friesland/Fryslân">
Friesland/Fryslân



</doc>
<doc id="32306" url="https://nl.wikipedia.org/wiki?curid=32306" title="Lijst van voormalige gemeenten in Fryslân/Friesland">
Lijst van voormalige gemeenten in Fryslân/Friesland



</doc>
<doc id="32307" url="https://nl.wikipedia.org/wiki?curid=32307" title="Thebe">
Thebe



</doc>
<doc id="32308" url="https://nl.wikipedia.org/wiki?curid=32308" title="Lijst van voormalige gemeenten in Friesland/Fryslân">
Lijst van voormalige gemeenten in Friesland/Fryslân



</doc>
<doc id="32309" url="https://nl.wikipedia.org/wiki?curid=32309" title="Gewone ereprijs">
Gewone ereprijs

De gewone ereprijs of gamander-ereprijs ("Veronica chamaedrys") is een vaste plant uit de Weegbreefamilie ("Plantaginaceae"). De plant heeft azuurblauwe bloemen, die ongeveer 1-1,5 cm groot zijn. Aan de buitenkant worden de bloemen wat lichter van kleur. Bloemen die al een dag oud zijn krijgen een wat roodachtige zweem. De bloem sluit zich bij langdurige regenval en harde wind. Bovendien gaan de gesloten bloemen hangen. De bloem wordt vanwege stuifmeel en nectar bezocht door vliegen, de honingbij en kevers.
De eironde bladeren zijn gekarteld en aan de voet afgerond. Kenmerkend voor deze soort is dat de beharing van de stengel in twee rijen geconcentreerd is.
De gewone ereprijs is een plant van matig voedselrijke, vochtige graslanden en lichte bossen en struwelen. De soort groeit veel in bermen en op dijken. Ook kan hij in gazons voorkomen. Doordat deze zoveel gemaaid worden, komt hij dan niet tot bloei.

</doc>
<doc id="32312" url="https://nl.wikipedia.org/wiki?curid=32312" title="Oedipus">
Oedipus

Oidipous (Oudgrieks: ) of Oedipus (gelatiniseerd), voorheen in het Nederlands ook Edipus, is een figuur uit de Griekse mythologie. Oedipus is een zoon van Laios (koning van Thebe) en Iokaste.
Oedipus is de hoofdfiguur in Sophokles' tragedie "Koning Oedipus" ("Oidipous tyrannos" of "Oedipus Rex") uit 430 v.Chr. en in diens "Oidipous te Kolonos". Verder figureert hij in Euripides' "Phoinissai". Ook Aischylos ("Zeven tegen Thebe") en Aristophanes dichten over Oedipus en zijn nageslacht. De mythe over Oedipus is echter veel ouder dan deze toneelschrijvers uit de 5e eeuw v.Chr.: reeds Homerus maakt een zijdelingse allusie op de Oedipus-legende.
Mythe.
In de Oedipusmythe beloofde het Orakel aan koning Laios een lang verwachte erfgenaam maar werd tegelijk gewaarschuwd dat hij door de hand van zijn eigen kind zou omkomen. Om dit te voorkomen zou de koning zich van zijn pasgeboren zoon ontdoen. Hij sneed de pezen in de voeten van zijn zoontje door (Oedipus betekent letterlijk "gezwollen voeten") en gaf de hoeder van de koninklijke kudde de opdracht het kind naar de bergen te brengen en daar achter te laten. De herder die de baby moest achterlaten, kon het echter niet over zijn hart krijgen zoiets te doen. In de bergen schonk hij de baby aan een bevriend herder van buurstad Korinthe. Deze bracht het kind bij het kinderloos koningspaar Polybus en Periboea waar Oedipus opgroeide als hun zoon en erfgenaam. Later hoorde Oedipus van het Orakel dat hij zijn vader (die hij echter niet kent) zou vermoorden en met zijn moeder zou trouwen. Uit angst hiervoor ontvluchtte hij daarop Korinthe.
Al zwervend komt hij, zonder het te weten, zijn biologische vader tegen op een driesprong in een streek die Fokis heet. Als Oedipus het kruispunt nadert ziet hij een heraut die een reiswagen begeleidt die hem tegemoetkomt. De heraut dringt hem met veel geweld van de weg af en Oedipus geeft de man in blinde woede een klap. De voorname reiziger in de wagen geeft hem een klap op zijn hoofd met zijn stok. Onmiddellijk slaat Oedipus terug, zodat de man achterover uit de wagen tuimelt. Hij vermoordt het hele gevolg, slechts één bediende kan ontsnappen.
Later passeert hij Thebe, dat na de dood van de koning geterroriseerd wordt door een sfinx. Deze sfinx doodt iedereen die het opgegeven raadsel niet kan oplossen. Het raadsel luidt: "Welk schepsel loopt 's ochtends op vier benen, 's middags op twee benen en 's avonds op drie?"
Oedipus slaagt er in het raadsel op te lossen: een mens 'loopt' als baby op handen en voeten, als volwassene op twee benen en als hij oud is geworden loopt hij op drie benen, twee benen en een wandelstok. Zo verlost hij de stad van het monster. Hij wordt tot koning gekroond (nog steeds onwetend dat hij zijn vader, de vorige koning, heeft omgebracht) en krijgt de koningin (Iocaste, zijn moeder) als echtgenote. Oedipus verwekte bij zijn moeder vier kinderen, twee zoons, Eteocles en Polynices, en twee dochters, Ismene en Antigone.
Wanneer later Thebe geteisterd wordt door de pest, geeft het orakel prijs dat dit komt door een ongestrafte moordenaar. Via de blinde ziener Tiresias komt men te weten dat het om Oedipus zelf gaat. De ongelukkige Oedipus steekt zichzelf de ogen uit en gaat rondzwerven als boetedoening. Althans in Sophokles' versie. Bij Seneca lezen we dat het orakel van Delphi niet alleen op vadermoord, maar ook op incest met de moeder alludeert. Oedipus begrijpt de hints echter niet. Tiresias en zijn dochter Manto moeten hulp brengen. Ze voeren een offer uit, maar wanneer niets verloopt zoals verwacht (de eigenaardigheden moeten we lezen als toespelingen op het toekomstige lot van Oedipus), wordt besloten Laios uit de onderwereld op te roepen. Deze beschuldigt zijn zoon openlijk, maar nog ziet Oedipus niet wat er aan de hand is. Pas wanneer een oude Korinthiër en de herder Porbas hem rechtuit zeggen dat Iocaste niet alleen zijn echtgenote, maar ook zijn moeder is, wordt het hem duidelijk. Oedipus steekt daarop zijn ogen uit. Bij Sophokles komt hij hierna tot rust, in andere versies raast hij verder: hij vervloekt de natuur en meent door zijn gruweldaad te hebben getriomfeerd op het noodlot.
Oedipus wordt verbannen uit Thebe en zwerft rond tot hij uiteindelijk in de tempel van de Erinyen te Colonus arriveert. Koning Theseus van Athene beschermt hem en hij wint ook de sympathie van de goden. Zijn zonen Eteocles en Polynices regeren inmiddels bij toerbeurt. Dit ontaardt in een machtsstrijd wanneer Eteocles de troon niet wil afstaan en Polynices in het buitenland bondgenoten tracht te zoeken om tegen Thebe op te trekken (Zeven tegen Thebe). Nu willen de Thebanen Oedipus maar wat graag terug. Creon en Eteocles proberen Oedipus te overreden terug te keren, maar deze weigert. Spoedig daarna probeert Polynices hetzelfde, eerst door overreding en later door geweld. Oedipus weigert terug te keren en vervloekt zijn zonen: mogen ze door elkaars hand in broederstrijd omkomen. Oedipus gaat vreedzaam heen, nu verzoend met de Erinyen die nu voor hem Eumeniden waren geworden.
Literatuur.
Niet alleen de klassieke "Griekse" dichters/toneelschrijvers uit de 5e eeuw voor Christus (Sophokles, Euripides, Aischylos, Aristophanes, ...) vermelden Oedipus. Aristoteles schrijft over Oedipus in zijn "Poetica". Uit de Romeinse oudheid is vooral Seneca's tragedie "Oedipus" bekend.
In het begin van de 18e eeuw was Voltaires eerste succes "Oedipe" (1718) eveneens een tragedie op het Oedipus-thema.
In 2006 publiceerde A.F.Th. van der Heijden "Drijfzand koloniseren", dat het Oedipus-thema gebruikt. Ook heeft hij over hetzelfde onderwerp het boek "MIM" geschreven.
Psychoanalyse.
De naam van Oedipus leeft onder meer voort in het oedipuscomplex, een centraal begrip uit de psychoanalyse: de onbewuste seksuele drift die een jongen – volgens Sigmund Freud – heeft jegens zijn moeder en het daarbij behorend verlangen zijn vader uit jaloezie te vermoorden. Bij Oedipus zelf is echter geen sprake van enige stoornis, laat staan oedipuscomplex: hij doodt zijn vader en huwt zijn moeder niet door een verborgen verlangen, maar als gevolg van onwetendheid en het noodlot.
Beeldende kunsten.
Van in de oudheid worden vele episodes uit het leven van de tragische held Oedipus uitgebeeld, bijvoorbeeld op aardewerk. Vooral de ontmoeting tussen Oedipus en de sfinx is daarbij een populair thema.

</doc>
<doc id="32313" url="https://nl.wikipedia.org/wiki?curid=32313" title="Verdrag tot oprichting van de Europese Economische Gemeenschap">
Verdrag tot oprichting van de Europese Economische Gemeenschap

Het Verdrag tot oprichting van de Europese Economische Gemeenschap of ook wel Verdrag van Rome werd in 1957 gesloten. Het was een verdrag waarmee de Europese Economische Gemeenschap (EEG) gevestigd werd, de belangrijkste voorloper van de Europese Unie.
De zes landen die het verdrag sloten waren België, Nederland, Luxemburg, West-Duitsland, Frankrijk en Italië. Deze landen hadden zes jaar eerder al het verdrag van Parijs ondertekend ter oprichting van de Europese Gemeenschap voor Kolen en Staal (EGKS).
Het verdrag van Rome breidde de economische samenwerking uit tot alle sectoren van de economie. De nadruk lag evenwel lange tijd op een eenvormig stelsel van landbouwsubsidies. Er kwam een tolvrije regio met gemeenschappelijke buitengrenzen, een douane-unie, een uniform gebied zonder binnengrenzen, maar met gemeenschappelijke buitengrenzen voor derden.
De Verdragen van Rome zijn het bovenstaande verdrag ter oprichting van de EEG en het gelijktijdig gesloten verdrag ter oprichting van de Europese Gemeenschap voor Atoomenergie (Euratom) bedoeld. Euratom was bedoeld voor het beheer van gemeenschappelijke ontwikkeling van kernenergie (voor vreedzame doeleinden). Euratom fuseerde in 1967 met de EEG en de EGKS tot de Europese Gemeenschappen.
Geschiedenis.
Het Verdrag van Rome werd officieel ondertekend op 25 maart 1957 en trad in werking op 1 januari 1958.
Het verdrag werd ondertekend door:
Het voorwoord werd geschreven door de Franse (toen nog ambtenaar en schrijver, later ook politicus en diplomaat) Jean-François Deniau die ook betrokken was bij de totstandkoming van het Verdrag van Rome.
Bij het Verdrag van Maastricht van 1992 werd de naam van de Europese Economische Gemeenschap veranderd in Europese Gemeenschap. Sindsdien stond het verdrag bekend onder de naam Verdrag tot oprichting van de Europese Gemeenschap" ofwel het "EG-(oprichtings)verdrag. Door de wijzigingen van het Verdrag van Lissabon van 2007 werd het verdrag in 2009 vervangen door het Verdrag betreffende de werking van de Europese Unie.
Blanco verdrag.
Op 22 maart 2007 werd door hoogleraar Europese politiek aan de Universiteit Gent, Hendrik Vos, bekendgemaakt dat de ondertekening van het Verdrag van Rome op 25 maart 1957 eigenlijk op 180 pagina's blanco papier werd gedaan. De onthulling kwam op de vijftigste verjaardag van de ondertekening van het verdrag. In een Vlaamse radio-uitzending maakte de professor bekend dat de periode die voorafging aan de geplande ondertekening nogal hectisch was.
De problemen begonnen al bij het overbrengen van de ruwe teksten per trein van Brussel naar Rome. Achter de passagierstrein hing een goederenwagon waarin alle documenten werden getransporteerd. De Zwitserse spoorwegpolitie vond de goederenwagon verdacht en koppelde de wagon los, aldus Vos. Pas in Italië zou blijken dat het verdrag in Zwitserland was achtergebleven.
De wagon kwam met vertraging aan in Rome, waar de onderhandelaars nog de laatste hand moesten leggen aan de teksten. Dat ging toen nog heel ambachtelijk, zonder computers, en de teksten kwamen niet af.
Tientallen bedienden werden uit Luxemburg overgebracht om mee te werken, maar ook dat bleek niet voldoende. Ten einde raad schakelden de onderhandelaars studenten in die aan de universiteit van Rome studeerden. Maar ook zij vertraagden het proces: ze gingen in staking omdat ze een hogere vergoeding wilden voor hun vertaal- en typewerk, aldus Vos.
De ondertekening van het Verdrag van Rome kon evenwel niet worden uitgesteld. De datum lag vast. De zaal was gereserveerd en er was een receptie gepland. De tekst belandde uiteindelijk op het nippertje bij de drukker, maar hij miste de streefdatum. Op de plechtige ceremonie werden geen echte teksten maar blanco bladzijden ondertekend.
Stars Of Europe.
Het 50-jarig bestaan van het verdrag werd op 24 maart 2007 gevierd met een groot popconcert aan het Atomium in Brussel. Het evenement werd georganiseerd door de VRT en RTBF. 60000 toeschouwers konden het gebeuren live volgen. Het popconcert werd wereldwijd uitgezonden en bereikte een half miljard mensen. Volgende Europese artiesten waren van de partij: Zucchero, Axelle Red, Maurane, Simply Red, Scala, Laurent Voulzy, Scorpions, Hooverphonic, Helmut Lotti, Ozark Henry, Kate Ryan, Kim Wilde, Miguel Angel Muñoz, Les Gipsy Kings, Nâdiya, Lou Bega, Nana Mouskouri, Las Ketchup, Maria Ilieva en Cerrone sloot het gebeuren af.
Tijdlijn.
"Tijdlijn met daarin de evolutie van de structuren van de Unie"

</doc>
<doc id="32315" url="https://nl.wikipedia.org/wiki?curid=32315" title="Margaretha van Oostenrijk (1480-1530)">
Margaretha van Oostenrijk (1480-1530)

Margaretha van Oostenrijk (Brussel, 10 januari 1480 — Mechelen, 1 december 1530) was hertogin van Savoye, landvoogdes van de Habsburgse Nederlanden en de enige dochter van Maximiliaan I van Oostenrijk en Maria van Bourgondië. Ze was de zuster van Filips de Schone, die huwde met Johanna van Castilië, ook "de Waanzinnige" genoemd. Ze was de laatste Bourgondische prinses.
Leven.
Kinderjaren in Frankrijk.
Toen Margaretha twee jaar oud was verloor ze haar moeder, Maria van Bourgondië. De Belgische steden kwamen in die tijd in opstand en de Gentenaars gijzelden de kleine prinses en haar vierjarige broertje Filips. Ze dwongen hun vader om een voor hem nadelige vrede te sluiten met de Franse koning Lodewijk XI. Bij de Vrede van Atrecht (1482) werd ook bepaald dat Margaretha zich verloofde met de toen dertienjarige Karel VIII, de Franse dauphin. 
Margaretha groeide op aan het Franse hof in Amboise. Bij het overlijden van Lodewijk XI in 1483 was ze de verloofde van de dauphin, die zelf onder de voogdij van Anna van Beaujeu , zijn oudste zus en regentes, kwam. 
Toen Maximiliaan I in 1491 bij volmacht huwde met Anna van Bretagne, de erfdochter van het hertogdom Bretagne, grepen Anna van Beaujeu en Karel VIII in. Margaretha werd opzij geschoven en Karel dwong Anna van Bretagne om met hemzelf te trouwen. Margaretha werd in 1493 bij de Vrede van Senlis aan haar vader, Maximiliaan, teruggegeven. Tijdens haar verblijf aan het Franse hof in het Kasteel van Amboise leerde ze haar latere echtgenoot Filibert II van Savoye kennen.
Huwelijk met Johan van Aragón.
In 1497 reisde Margaretha per schip naar Santander in Spanje. Ze werd met veel luister ontvangen aan het hof van de Katholieke Koningen. Op 3 april 1497 trouwde ze in Burgos met Johan van Aragón, de troonopvolger van Spanje en de broer van Johanna van Castilië. Een jaar eerder in 1496 was Johanna in Lier gehuwd met de broer van Margaretha, Filips de Schone. Dit dubbelhuwelijk smeedde een band tussen Oostenrijk en Spanje tegen Frankrijk. 
Het huwelijk, alhoewel gearrangeerd, was liefdevol. Blijkbaar was de tijd die zij in bed doorbrachten een zorg voor de hofartsen gezien Johan een zwakke constitutie had. De wellust die hij voelde voor zijn vrouw baarde hem zorgen, maar zijn biechtvader verzekerde hem dat dit natuurlijk was. Margaretha was zijn liefde waard en ze had een scherp gevoel voor humor. Haar verloving met de prins scheen gedoemd toen het schip dat haar naar Spanje bracht in een storm verzeilde in de Golf van Biskaje. In alle haast schreef ze haar eigen grafschrift:
Na vijf maanden huwelijk bezweek Margaretha's echtgenoot Johan aan tuberculose. Enkele maanden later beviel de zeventienjarige Margaretha van een doodgeboren dochter. Na deze miskraam met zware dynastieke gevolgen nam ze het devies "Spoliat mors munera nostra" ('De dood berooft ons van onze vruchten').
Huwelijk met Filibert II van Savoye.
Op 5 maart 1500 arriveerde Margaretha terug in Gent, waar de geboorte werd gevierd van de latere keizer Karel V, de zoon en erfopvolger van haar broer Filips de Schone. Op 28 november 1501 huwde zij met hertog Filibert II van Savoye, een neef van Karel VIII, die ze eerder aan het Franse hof had leren kennen. De bruiloft werd in het Klooster van Romainmôtier gehouden. Zij verloor haar tweede echtgenoot amper drie jaar later. Filibert stierf na een jachtpartij op een hete dag, toen hij te overvloedig ijskoud bronwater had gedronken. Margaretha nam zich toen voor de weduwekap tot het eind van haar dagen te dragen en verwoordde haar rouwgevoelens in Franstalige gedichten.
Zij liet de Nicolaas van Tolentijnkerk, deel van het Koninklijk klooster van Brou optrekken in het Franse Brou, een buitenwijk van Bourg-en-Bresse, als herinnering aan haar echtgenoot. Filibert ligt er samen met Margaretha en zijn moeder, Margaretha van Bourbon, begraven.
Landvoogdij van de Habsburgse Nederlanden.
Na de plotse dood van Filips de Schone was keizer Maximiliaan weer regent van de Habsburgse Nederlanden, maar het gezag ter plaatse werd waargenomen door de francofiele Willem II van Croÿ. Hoewel Margaretha kort voordien de keizer misnoegd had door een huwelijk met Hendrik VII van Engeland te weigeren, vertrouwde hij haar de landvoogdij toe vanwege haar anti-Franse houding en omdat de dochter van Maria van Bourgondië in de Nederlanden als een "princesse naturelle" werd beschouwd. Op 18 maart 1507 werd ze aangesteld tot zijn 'procurator' (gevolmachtigde) en keerde ze naar de Habsburgse Nederlanden terug. Maximiliaan verleende haar ook de voogdij over vier van de zes kinderen van Filips en Johanna: Eleanora, Karel, Maria en Isabella. Johanna was om haar ziekte in een kasteel in Tordesillas opgesloten.
In het voorjaar van 1509 gaf de keizer Margaretha meer armslag door haar "regent en gouverneur" te maken. Ze kreeg echter niet de autonomie die ze vroeg, en moest zich vaak neerleggen bij beslissingen die tegen haar wensen ingingen, zoals de benoeming van Chièvres tot eerste kamerheer van de jonge prins Karel.
Margaretha regeerde vanuit het Hof van Savoye te Mechelen, dat ze had gekocht van Hiëronymus Lauweryn, haar schatbewaarder en hofmeester. Hierdoor werd Mechelen de hoofdstad van "Belgica Regia". Haar hof werd een centrum van kunst, cultuur en humanisme. Grote schilders als Bernard van Orley en Jan Cornelisz Vermeyen waren in haar dienst, alsook de tapijtwever Pieter de Pannemaker. Beroemde schilders deden het hof te Mechelen aan en muzikaal bestonden er twee hofkapellen. Margaretha zelf schreef poëzie, meestal in het Frans maar er wordt ook een gedicht in het Nederlands aan haar toegeschreven. Tegen het einde van haar leven had ze een prachtige bibliotheek met 380 boeken, 130 wandtapijten, 170 schilderijen en 52 beeldhouwwerken. Ze hield zich persoonlijk bezig met het samenstellen van deze collectie, zoals blijkt uit haar notities op inventarissen.
Voor het bestuur van haar gewesten deed ze vooral een beroep op de Geheime Raad. Tijdens haar bestuursperiode was zij voortdurend begaan met de belangen van het Huis Habsburg en stond ze zeer wantrouwend tegenover het Franse Huis Valois. Toen zij toenadering zocht tot de koning van Engeland, Hendrik VII, versloeg deze samen met het leger van Maximiliaan de Franse troepen in Normandië en kwam door haar bemiddeling op 10 maart 1508 de Liga van Kamerijk tot stand. Daarbij werd o.a. de jonge aartshertog Karel voorbestemd te huwen met Maria Tudor, dochter van de Engelse koning.
Toen haar neef Karel in 1515 meerderjarig werd verklaard, leefde zij enige tijd teruggetrokken. Nadat Karel naar Spanje was vertrokken om er na het overlijden van Ferdinand II van Aragón de troonopvolging waar te nemen, werd Margaretha, 'la bonne tante', voor een tweede maal belast met de regering over de Habsburgse Nederlanden. Andermaal behartigde zij vooral de belangen van het Huis Habsburg. Een van haar successen was de verkiezing van Karel tot keizer (1519), wat gepaard ging met een hervatting van de oorlog tegen Frankrijk (zie Slag bij Pavia), waarbij de Franse koning de soevereiniteit over het Graafschap Artesië verloor. Samen met de moeder van de koning van Frankrijk, Louise van Savoye, ijverde ze voor een vergelijk, wat op 3 augustus 1529 tot de Damesvrede van Kamerijk leidde, waarbij Frans I definitief afstand deed van alle aanspraken op het graafschap Vlaanderen en het graafschap Artesië. Er kwam hiermee een tijdelijk einde aan de Italiaanse Oorlogen. Tijdens de laatste tien jaar van haar bewind vertrouwde keizer Karel heel het bestuur over de Habsburgse Nederlanden aan haar toe.
Margaretha's regering wordt beschouwd als een tijd van relatieve rust en welvaart. Niettemin hadden onder haar bewind de eerste executies van protestanten plaats, met name de Antwerpse monniken Hendrik Voes en Jan Van Essen, die op 1 juli 1523 op de Grote Markt van Brussel verbrand werden. In Holland werd Jan de Bakker uit Woerden de eerste protestantse martelaar. In 1525 werd hij in Den Haag, in Margaretha's aanwezigheid, op de brandstapel ter dood gebracht. Verder slaagde zij er met moeite in om de eeuwige lastpost Karel van Gelre in de slepende Gelderse Oorlogen in bedwang te houden. Pas in 1528 werd keizer Karel gedwongen om de Vrede van Gorkum te sluiten, maar Gelre zou tot na Karel van Gelres dood in 1538 zijn zelfstandigheid behouden; pas in 1543 werd Gelre definitief onder Habsburgs gezag geplaatst.
Overlijden.
Al enige tijd leed Margaretha aan jicht in beide benen en regelmatig moest ze gebruik maken van een rolstoel. Vanwege deze slepende beenkwaal liet ze in 1530 haar bestuurstaken over aan een waarnemend landvoogd, Antoon I van Lalaing, graaf van Hoogstraten. Begin november waren haar beide benen zwaar ontstoken en kreeg ze koorts. Ze werd nog geopereerd door haar lijfartsen Denijs Dodoens en Joachim Roelants. Op 30 november 1530 dicteerde zij op haar sterfbed in Mechelen haar laatste brief, vergezeld van haar testament aan keizer Karel, die ze met aandrang verzocht de vrede te bewaren, zowel met de koning van Frankrijk als met die van Engeland. Margaretha overleed in de nacht daarop. Keizer Karel benoemde zijn zuster Maria van Hongarije als haar opvolgster.
Begrafenis.
Margaretha had haar wens uitgedrukt begraven te worden in de Nicolaas van Tolentijnkerk, deel van het Koninklijk klooster van Brou in de Bourgondische stad Bourg-en-Bresse. Zij nam het initiatief om dit complex te bouwen maar dit was nog niet afgewerkt toen ze stierf. Daarom werd ze voorlopig begraven in de paleiskapel. In januari 1531 werd haar lichaam overgebracht naar Brugge en begraven in het klooster van de annunciaten. Pas in het voorjaar van 1532 kon haar lichaam worden getransporteerd naar Bourgondië. Ze ligt er begraven, samen met haar tweede echtgenoot Filibert en haar schoonmoeder Margaretha van Bourbon. Het interieur, de graftombes en de voorgevel van de kerk zijn van grote artistieke waarde. 
Margaretha's maag en ingewanden werden in een loden kist bewaard in de oude Mechelse Sint-Pieterskerk. Die laatste kerk raakte in de 18e eeuw in verval en door een Decreet van keizerin Maria Theresia werd de parochie verplaatst naar de leegstaande voormalige jezuïetenkerk van Franciscus-Xaverius aan de overzijde van de straat. Terwijl de oude kerk werd afgebroken, werd de Fanciscus-Xaveriuskerk herdoopt tot Sint-Pieter-en-Paul. In 1778 werd de kist naar daar overgebracht en er onder een grote marmeren tegel in het koor, aan de voet van het hoofdaltaar, begraven. De urn zou volgens geruchten in 1981 op een container beland geweest zijn toen er een nieuwe vloer in de kerk werd aangelegd. Gevreesd werd dat de arbeiders de waarde van de urn niet hadden ingeschat en die toen hebben weggegooid. Op 14 december 2016 werd door een archeologisch team de urn teruggevonden aan de voet van het hoofdaltaar, hetgeen bevestigde dat deze zich na de verhuizing uit de oude kerk nog altijd in de Sint-Pieters-en-Sint-Pauluskerk bevond op de locatie van de 18e-eeuwse herbegraving. Een tegel werd uitgebroken en via een gat in de betonplaat werd gezocht naar sporen van de urn onder de tegel. Via een endoscoop werd zekerheid verkregen.
Het hart van Margaretha werd bijgezet in het Brugse klooster van de annunciaten. Toen Maria Theresia's opvolger Jozef II die orde in 1784 afschafte, werd de hart-urn overgebracht naar de Brugse Sint-Donaaskathedraal. Enkele jaren later brak de Franse Revolutie uit. De Franse sansculotten lieten in 1799 de Sint-Donaas slopen en sindsdien is men het spoor bijster van het hartreliek van Margaretha. Het heeft waarschijnlijk de sloop niet overleefd; het lood van de vele reliekurnen uit die kerk is destijds verkocht als oud metaal en is omgesmolten.

</doc>
<doc id="32318" url="https://nl.wikipedia.org/wiki?curid=32318" title="Compact">
Compact

Het wiskundige begrip compact komt uit de topologie. Het probeert de notie te vatten van een "kleine" of "handelbare" topologische ruimte. Een topologische ruimte wordt compact genoemd als elk van haar open overdekkingen een eindige deeloverdekking heeft. Is dit niet het geval dan wordt zo'n topologische ruimte niet-compact genoemd.
Merk op dat sommige auteurs zoals Bourbaki hiervoor de term "quasi-compact" gebruiken. Zij reserveren de term "compact" voor topologische ruimtes die zowel Hausdorff als "quasi-compact" zijn.
De stelling van Heine-Borel laat zien dat deze definitie voor deelverzamelingen van de euclidische ruimte formula_1 gelijkwaardig is aan gesloten en begrensd. In formula_2 is bijvoorbeeld het gesloten eenheidsinterval formula_3 compact, maar is de verzameling van de gehele getallen formula_4 dit niet (deze deelverzameling is niet begrensd). Ditzelfde geldt ook voor het halfopen interval formula_5 (deze deelverzameling is niet gesloten).
Het concept van een compacte deelverzameling van de reële getallen kan worden uitgebreid naar compacte deelverzamelingen van enige topologische ruimte en zelfs naar het concept van een compacte ruimte. Een deelverzameling is compact, wanneer deze deelverzameling, uitgerust met een deelruimtetopologie, een compacte ruimte wordt.
Definitie.
Een topologische ruimte formula_6 wordt compact genoemd als elke open overdekking van formula_7 een eindige deeloverdekking heeft. Dat wil zeggen dat, als
een willekeurige, eventueel oneindige, familie open verzamelingen van formula_7 is zodanig dat
er een "eindige" deelfamilie formula_11 is waarvoor ook
Een deelverzameling formula_13 van formula_7 heet compact als ze, uitgerust met de deelruimtetopologie, op haar beurt een compacte topologische ruimte vormt. Dit is gelijkwaardig met de eis dat voor elke willekeurige familie open verzamelingen van formula_7 die formula_13 overdekt, er een eindige deelfamilie bestaat die formula_13 nog steeds overdekt. Dus als
een willekeurige, eventueel oneindige, familie open verzamelingen van formula_7 is zodanig dat
dan bestaat er een "eindige" deelfamilie formula_11 waarvoor ook
Eigenschappen.
Een belangrijke eigenschap van compacte topologische ruimten is dat het beeld van een compacte ruimte onder een continue afbeelding ook weer compact is. Met andere woorden: compactheid is een continu-invariant. Andere eigenschappen zijn:
Uit deze eigenschappen volgt bijvoorbeeld dat een bijectieve continue afbeelding van een compacte ruimte naar een Hausdorff-ruimte altijd een homeomorfisme is.
De stelling van Tychonov luidt dat het product van compacte ruimten opnieuw compact is.
Compacte metrische ruimten.
Als de topologische structuur van formula_7 afkomstig is van een afstandsfunctie (metriek), dan is compactheid gelijkwaardig met de volgende eigenschap: iedere rij in formula_7 heeft een convergente deelrij met limiet in formula_7.
In algemene (niet-metrische) topologische ruimten geldt bovenstaande gelijkwaardigheid niet, maar een veralgemeende stelling kan worden geformuleerd aan de hand van het begrip filter: formula_7 is compact als en slechts als elke ultrafilter convergeert.
In metrische ruimten is compactheid tevens gelijkwaardig met het samengaan van de volgende twee eigenschappen:
Dit is een veralgemeende vorm van de stelling van Heine-Borel, genoemd naar Heinrich Eduard Heine en Émile Borel.
"Totaal begrensd" heet in sommige handboeken "precompact".
Compacte delen van de Euclidische ruimte.
Metrische ruimten zijn tevens Hausdorff-ruimten. De compacte delen van formula_1 met de gewone metriek zijn dus gesloten.
Elke compacte (deelruimte van een) metrische ruimte is begrensd. Dit blijkt aan de hand van de open overdekking die bestaat uit alle open bollen formula_37 met een vast middelpunt formula_38.
De stelling van Heine-Borel karakteriseert de compacte deelruimten van formula_1 als precies de gesloten, begrensde deelverzamelingen.
Lokaal compact.
Een topologische ruimte heet lokaal compact als ieder punt een omgevingsbasis heeft die uit compacte verzamelingen bestaat.
Relatief compact.
Een deelverzameling formula_40 van een topologische ruimte formula_7 heet relatief compact als haar topologische sluiting in formula_7 compact is. Soms wordt de term "precompact" gebruikt als synoniem van relatief compact, maar dit creëert verwarring met het begrip totale begrensdheid.
Compacte operator.
De operatorentheorie bestudeert lineaire afbeeldingen tussen topologische vectorruimten. Een continue lineaire afbeelding heet compact als ze begrensde verzamelingen afbeeldt op relatief compacte verzamelingen. In metrische topologische vectorruimten heeft het adjectief "begrensd" zijn gewone betekenis, in algemenere topologische vectorruimten geldt een aangepaste definitie.
Compactificatie.
Compacte ruimten zijn meestal eenvoudiger te analyseren dan niet-compacte ruimten. Het kan dus interessant zijn te weten, dat een gegeven ruimte minstens deel uitmaakt van een compacte ruimte. Er bestaan verschillende standaard-technieken om een gegeven ruimte uit te breiden tot een compacte ruimte.
De Alexandrov-compactificatie of eenpuntscompactificatie voegt aan een willekeurige topologische ruimte één punt toe, punt op oneindig genaamd. Een verzameling heet open in formula_43 als ze een open verzameling is in de oorspronkelijke topologie van formula_44 of als haar complement een compact deel van formula_7 is. De eenpuntscompactificatie bestaat voor eender welke topologische ruimte formula_46
De Stone-Čech-compactificatie of beta-compactificatie is beperkt tot ruimten formula_7 die aan het scheidingsaxioma formula_48 (axioma van Tychonov) voldoen. De uitgebreide ruimte is niet alleen compact, maar bovendien Hausdorff. De constructie gaat als volgt: zij formula_49 de verzameling van alle continue functies van formula_7 naar het gesloten interval formula_51 De ruimte formula_7 kan worden opgevat als deelruimte van de oneindige productruimte
door met ieder element formula_7 de evaluatie van continue functies in formula_38 te associëren. De topologische sluiting van deze deelruimte is de compactificatie van formula_46

</doc>
<doc id="32320" url="https://nl.wikipedia.org/wiki?curid=32320" title="10 Downing Street">
10 Downing Street

10 Downing Street is het adres van de ambtswoning van de Britse premier aan Downing Street in Londen. Het gebouw zelf wordt ook wel Overkirk House genoemd, een verbastering van de naam van Hendrik van Nassau-Ouwerkerk, die er woonde als opperstalmeester van Willem III van Oranje-Nassau. De deur van het gebouw is de meest gefotografeerde deur ter wereld.
Dit adres is de normale manier om aan de ambtswoning van de premier te refereren. In Groot-Brittannië zelf spreekt men meestal van "Number Ten" (nummer 10).
De huidige bewoners zijn premier Keir Starmer en zijn gezin.
Geschiedenis.
Het gebouw van zo'n honderd kamers en met een achtertuin van 2000 m² is ontstaan uit drie huizen en is meer dan drie eeuwen oud. Het werd in 1732 door koning George II aangeboden aan premier Robert Walpole, die het aanbod accepteerde op voorwaarde dat het een gift was aan de eerste minister en niet aan hem persoonlijk. Walpole gaf de architect William Kent vervolgens de opdracht om de drie huizen samen te voegen. Het is deze combinatie van drie huizen die vandaag de dag bekendstaat als 10 Downing Street.
De straat is genoemd naar George Downing (1623-1684), een beruchte spion voor Oliver Cromwell en later Karel II die tussen 1682 en 1684 een van de drie huizen bouwde. Het grootste huis van de drie (aangeduid als "the House at the Back") ontstond al rond 1530.
De beroemde voordeur is een voortvloeisel van renovatiewerkzaamheden aan het gebouw waartoe premier Charles Townshend in 1766 aan architect Kenton Couse de opdracht gaf. Waarschijnlijk was de deur pas in 1772 af. Hij was oorspronkelijk van zwart eikenhout en is voorzien van een waaiervormig bovenlicht. In het midden van de deur bevindt zich het in wit geschilderde huisnummer 10 en daaronder een zwarte, ijzeren deurklopper. Onder de deurklopper bevindt zich een koperen brievenbus met de inscriptie "First Lord of the Treasury". Na een mortieraanval door de Provisional IRA in 1991 (zie hierna) werd de eikenhouten deur vervangen door een stalen exemplaar dat bestand is tegen explosies. De originele deur werd tentoongesteld in de Churchill Museum and Cabinet War Rooms.
Begin jaren zestig van de 20e eeuw werd de ambtswoning (alsmede de nummers 11 en 12) in drie jaar tijd opnieuw grondig verbouwd. De verbouwing, onder leiding van architect Raymond Erith, behelsde onder meer het aanbrengen van een nieuwe fundering en kostte uiteindelijk zo'n drie miljoen pond.
Begin 19e eeuw werd de ambtswoning bewaakt door twee gewapende mannen die voor het gebouw in leren fauteuils van Thomas Chippendale zaten. Onder de stoelen bevond zich een lade voor hete kolen om de bewakers warm te houden. Beide stoelen zijn bewaard gebleven: de ene staat in de ambtswoning zelf, de andere is in het bezit van een privéverzamelaar.
Overigens hebben niet alle premiers ook daadwerkelijk op nummer 10 gewoond. Tony Blair bijvoorbeeld, premier van 1997 tot 2007, woonde het grootste deel van zijn ambtsperiode in de ruimere flat boven nummer 11 om zijn grote gezin te kunnen onderbrengen.
Mortieraanval.
Op 7 februari 1991 vuurde de Provisional IRA vanuit een bestelbusje dat op Whitehall geparkeerd stond drie mortiergranaten op 10 Downing Street af, waarvan er één in de achtertuin tot ontploffing kwam op het moment dat premier John Major binnen een kabinetsvergadering over de Golfoorlog leidde. De kabinetsleden bleven ongedeerd, maar vier personen, onder wie twee politieagenten, liepen lichte verwondingen op. Onder Majors voorganger premier Margaret Thatcher waren in verband met terreurdreigingen reeds aan beide zijden van de straat hekken geplaatst.
Chief Mouser to the Cabinet Office.
Een vaste bewoner van het pand is een huiskat met de titel Chief Mouser to the Cabinet Office. Zijn of haar taak bestaat voornamelijk uit het bestrijden van muizen in de ambtswoning. Sinds 15 februari 2011 is dit de kat Larry. De kat hoort bij de ambtswoning en niet bij de daarin woonachtige premier.

</doc>
<doc id="32321" url="https://nl.wikipedia.org/wiki?curid=32321" title="Lan Xang 1e Interregnum">
Lan Xang 1e Interregnum

Het Eerste interregnum was een driejarige periode (1438-1441) waarin het Zuidoost-Aziatische koninkrijk Lan Xang geen koning kende.
Na de dood van koningin Kaeva Kumari (Keo Phim Fa) en de verwarrende periode voor en tijdens haar bewind was er niemand die de troon durfde te bestijgen. In deze periode waren er twee monniken en vier geleerde mannen die de staatszaken behartigden. De namen van de monniken waren: Phra Maha Satthatoko en Phra Maha Samuttakote.
De vier geleerde mannen waren de zonen van Norasing, Noradet en Norarat die naar Lan Xang waren gekomen vanuit Cambodja in de tijd van koning Fa Ngum. Samen met enkele nobelen stabiliseerden zij het land en bestuur en nodigden uiteindelijk prins Sao Tia Kaphat opnieuw uit om het land te besturen. Hij accepteerde en besteeg de troon in 1441.

</doc>
<doc id="32323" url="https://nl.wikipedia.org/wiki?curid=32323" title="Gambieten in open spelen">
Gambieten in open spelen

Binnen het schaken is er een classificatie in de schaakopeningen gemaakt. Binnen de hoofdcategorie van de koningspionopeningen vallen de open spelen. Binnen een open spel is het weer mogelijk om een gambiet te spelen.
Hieronder staat een lijst met gambieten in open spelen.

</doc>
<doc id="32324" url="https://nl.wikipedia.org/wiki?curid=32324" title="Continue functie (analyse)">
Continue functie (analyse)

Een continue functie is in de wiskunde een functie waarvan kleine veranderingen van een variabele resulteren in kleine veranderingen van de functiewaarde. Continue afbeeldingen zijn onderwerp van studie in bijvoorbeeld de analyse en de topologie.
Veel bekende functies op de reële getallen, zoals formula_1 voor formula_2, de e-macht, de functies sinus en cosinus, zijn continu. Ook zijn de som, het verschil en het product van twee continue functies weer continu. Er bestaan verschillende definities van het begrip continuïteit. De bekendste is de epsilon-delta-definitie, die de bovenstaande populaire formulering precisieert.
Definitie.
Analyse.
Een functie formula_3 heet continu in het punt formula_4, als er voor elke formula_5 een formula_6 is, zodanig dat voor alle punten formula_7 waarvoor formula_8, die dus bij formula_4 in de buurt liggen, geldt dat formula_10, wat inhoudt dat ook de beelden bij elkaar in de buurt liggen.
Een equivalente definitie is dat een functie formula_11 continu is in een punt formula_4 als formula_13.
De functie formula_11 is continu als deze continu is in iedere "a" in het domein van formula_11.
Meetkunde.
Het begrip continuïteit kan uitgebreid worden naar metrische ruimten. Als formula_16 en formula_17 metrische ruimten zijn met respectievelijke metrieken formula_18 en formula_19, en formula_20 is een punt in formula_16, dan is een functie formula_22 continu in het punt formula_20 als er voor elke formula_5 een formula_6 is, zodanig dat voor elk punt formula_26 waarvoor formula_27 geldt dat formula_28. 
Een functie is continu op formula_16, of kortweg continu, als de functie continu is in elk punt van formula_16.
Topologie.
In de topologie heet een afbeelding formula_22 van de topologische ruimte formula_16 naar de topologische ruimte formula_17 continu in het punt formula_34, als voor elke omgeving formula_35 van formula_36 er een omgeving formula_37 van formula_38 bestaat zodanig dat formula_39. Als formula_11 continu is in elke formula_41, zegt men simpelweg dat formula_11 continu is. Aangetoond kan worden dat voor metrische ruimten, die altijd ook topologische ruimten zijn, de beide begrippen van continuïteit equivalent zijn.
Voorbeelden.
De blauwe en de rode krommen zijn continu, de groene niet (er zijn sprongpunten).
In de onderstaande figuur staan de afgeleiden van bovenstaande krommen voor zover deze bestaan. De groene lijn heeft twee onderbrekingen (niet aangegeven in de figuur). Van de rode kromme is de afgeleide in het middengedeelte gelijk aan 0.
Merk op dat, hoewel de rode kromme continu was, zijn eerste afgeleide niet continu is, er zijn twee sprongpunten in de afgeleide: punten waar de richtingscoëfficiënt in de kromme (zie bovenste figuur) verandert.
Verklarend voorbeeld.
Beschouw de functie formula_43 en bereken de limiet ervan in de punten formula_44 en formula_45.
Bereken de functiewaarden in punten dichtbij formula_44:
Proberenderwijs blijkt dat de limiet van formula_36 in formula_44 waarschijnlijk −1 is:
Merk op dat de functie formula_11 voor formula_44 gedefinieerd is. Wat is de functiewaarde in dat punt:
De functiewaarde in het punt formula_44 is gelijk aan de limiet van de functie in dat punt. Dat is de definitie van continuïteit; het lijkt redelijk te veronderstellen dat formula_11 continu is in het punt formula_44.
Bereken nu de functiewaarden in punten dichtbij formula_45. 
De functie formula_11 lijkt een limiet in formula_45 te hebben gelijk aan −0,5:
Komt deze limiet overeen met de functiewaarde in dat punt? De functie is niet gedefinieerd voor formula_45; de noemer wordt namelijk nul. Hier bestaat de limiet, maar de functiewaarde niet. De functie is niet continu in formula_45.
Intuïtie.
Intuïtief wordt weleens aangenomen dat een functie alleen continu is indien de grafiek geen sprongen vertoont. Dit is echter niet waar. Een voorbeeld hiervan is de functie formula_62 gegeven door:
Deze functie maakt duidelijk een sprong in 1, maar is continu. Dit is te verklaren doordat 1 niet in het domein van de functie ligt.
Uniforme continuïteit.
Een functie formula_3 heet uniform continu als voor elke formula_5 een formula_6 bestaat, zodat voor alle formula_67 geldt dat uit formula_8 volgt dat formula_69.
Uniforme continuïteit is sterker dan gewone continuïteit, elke functie die uniform continu is is ook continu. Het omgekeerde geldt echter niet altijd. Beschouw weer de functie formula_70 gegeven door:
Deze is continu maar niet uniform continu.
Stuksgewijze continuïteit.
Als er een partitie van het domein van formula_11 bestaat waarvoor formula_11 uniform continu is in elk interval, dan is formula_11 stuksgewijs continu. Dit houdt niet noodzakelijk in dat formula_11 in de randpunten van de deelintervallen gedefinieerd is. Wegens de definitie van uniforme continuïteit kan men besluiten dat formula_11 uitbreidbaar is in de randpunten van de deelintervallen.
Een stuksgewijze continue functie kan opgevat worden als een aaneenschakeling van continue functies in een gesloten interval.
In voorbeeld 1 hierboven is de groene functie een stuksgewijs continue functie.
Eigenschappen van continue functies.
Bij de bewijzen van de volgende eigenschappen van continue functies is de stelling van de kleinste bovengrens nodig.
Bewijs voor continuïteit in geval van differentieerbaarheid.
Stel dat de functie formula_11 differentieerbaar is in formula_4. Dan is:
dus is formula_11 continu in formula_4.

</doc>
<doc id="32325" url="https://nl.wikipedia.org/wiki?curid=32325" title="Mom Keo">
Mom Keo

Koning Somdetch Brhat-Anya Chao Manikya Kaeva Raja Sri Sadhana Kanayudha, beter bekend onder de naam Mom Keo, volgde koning Pothisarat II op als 25e koning van Lan Xang in 1627. Hij was de 2e zoon van koning Vorawongse II. Zijn korte regeerperiode werd gekenmerkt door opstanden en rebellerende nobelen in gevechten om de troon. Koning Mom Keo stierf in 1633.
Hij had voor zover bekend 2 zoons:

</doc>
<doc id="32326" url="https://nl.wikipedia.org/wiki?curid=32326" title="Uponyuvarat II">
Uponyuvarat II

Koning Somdetch Brhat Chao Dharmakama Raja Sri Sadhana Kanayudha, beter bekend onder de namen Uponyuvarat II en Ton Kham, volgde koning Mom Keo op als 26e koning van Lan Xang in 1633. Hij was een zoon van koning Mom Keo. Koning Uponyuvarat II stierf in 1637 en werd opgevolgd door zijn broer prins Visai.
Hij had voor zover bekend drie zoons:

</doc>
<doc id="32327" url="https://nl.wikipedia.org/wiki?curid=32327" title="Som Phou">
Som Phou

Prins Somaputra (Som Phou) was de oudste zoon van koning Uponyuvarat II, hij was vernoemd naar de vroegere koning Som Phu. Hij vluchtte naar Hué in Annam (Vietnam) na een strijd om de troon van Lan Xang met zijn jongere broer prins Sulinya Vongsa. In Hue trouwde hij twee keer waaronder met prinses Sumangala Kumari de dochter van zijn jongere broer prins Sulinya Vongsa. Hij stierf in Hue in ballingschap in 1688.
Hij had voor zover bekend twee zoons:

</doc>
<doc id="32328" url="https://nl.wikipedia.org/wiki?curid=32328" title="Sumangala Kumari">
Sumangala Kumari

Prinses Sumangala Kumari was de oudste dochter van koning Sulinya Vongsa. Zij trouwde als eerste in Hué (Vietnam) met haar oom prins Som Phou en had één zoon met hem namelijk:
Na zijn dood in 1688 trouwde zij opnieuw in 1689 met Phaya Senadivya (Saentip) (werd vermoord in 1690). Ze had nog twee zoons met hem namelijk:

</doc>
<doc id="32329" url="https://nl.wikipedia.org/wiki?curid=32329" title="Visai">
Visai

Koning Somdetch Brhat Chao Vijaya Raja Sri Sadhana Kanayudha, beter bekend onder de naam Visai, volgde zijn broer koning Uponyuvarat II op als 27e koning van Lan Xang in 1637. Hij was een zoon van koning Mom Keo. Koning Visai stierf in 1638 en werd opgevolgd door zijn oom, prins Sulinya Vongsa.
Hij had voor zover bekend twee zoons: 

</doc>
<doc id="32330" url="https://nl.wikipedia.org/wiki?curid=32330" title="Sulinya Vongsa">
Sulinya Vongsa

Koning Somdetch Brhat Chao Suriya Varman Dharmika Raja Parama Pavitra Prasidhadhiraja Sri Sadhana Kanayudha, beter bekend onder de naam Sulinya Vongsa, volgde zijn neef koning Visai op als 28e koning van Lan Xang in 1638. Hij werd geboren in 1618 als een zoon van koning Uponyuvarat II. Hij werd op de troon geholpen door machtige edelen die een voorkeur voor hem hadden boven zijn andere broer en zijn neven. De zonen van zijn neef vluchtten naar het buitenland aan het begin van zijn heerschappij en dit zou gevolgen hebben in de latere strijd om de troonopvolging in Lan Xang. Hij werd beschouwd als een groot en verlicht heerser. Hij was een beschermheer van kunst en religie en deze bloeiden dan ook op onder zijn bewind.
Hij sloot vrede met Ayutthaya en legde de grenzen vast. Om dit te vieren bouwde hij de pagode Songrak samen met koning Narai van Ayutthaya. Hij ontving ook de eerste Europeanen aan het hof van Lan Xang, namelijk de Nederlander Gerrit van Wuysthoff in 1641 en de Venetiaan Leria in 1642. &lt;BR&gt;
Hij trouwde 2 keer, zijn tweede vrouw was prinses (Sadu Chao Nying) Kinkara (Kenchan). Hij trouwde met haar in 1651, zij was de dochter van de prins van Xhieng Khuang. Hij stierf in 1690 en na zijn dood werd hij opgevolgd door Tian Thala. 
Voor zover bekend had hij een zoon en twee dochters:

</doc>
<doc id="32331" url="https://nl.wikipedia.org/wiki?curid=32331" title="Tian Thala">
Tian Thala

Koning Somdetch Brhat Chao Devaniasena Chandralaya Raja Sri Sadhana Kanayudha, beter bekend onder de naam Tian Thala, volgde koning Sulinya Vongsa op als 29e koning van Lan Xang (Laos) in 1690. Hij was minister-president onder koning Sulinya Vongsa en claimde de troon na diens dood. Hij trouwde met diens tweede dochter in 1694. Koning Tian Thala werd verdreven in 1695 door prins Nan Tharat de kleinzoon van koning Visai. Hij pleegde zelfmoord in 1696. Voor zover bekend had hij geen kinderen.

</doc>
<doc id="32332" url="https://nl.wikipedia.org/wiki?curid=32332" title="Indra Brahma">
Indra Brahma

Prins Indra Brahma (Enta Prohm) werd in 1642 geboren als enige zoon en beoogd troonopvolger van koning Sulinya Vongsa. Hij trouwde met prinses Chandra Kumari (Chanta Khouman), de dochter van een edelman in Chieng Rung, een Chinese Shan staat. Hij zou echter nooit koning worden omdat zijn vader hem ter dood veroordeelde vanwege overspel met een vrouw in zijn harem.
Voor zover bekend had hij twee zoons:

</doc>
<doc id="32333" url="https://nl.wikipedia.org/wiki?curid=32333" title="Nan Tharat">
Nan Tharat

Koning Somdetch Brhat Chao Phya Nanda Raja Sri Sadhana Kanayudha, beter bekend onder de naam Nan Tharat, volgde koning Tian Thala op als dertigste koning van Lan Xang (het oude Laos) in 1695. Hij werd tot aftreden gedwongen en vermoord in 1698 door prins Sai Setthathirat II, de zoon van prins Som Phou, kleinzoon van koning Uponyuvarat II.

</doc>
<doc id="32334" url="https://nl.wikipedia.org/wiki?curid=32334" title="Sai Setthathirat II">
Sai Setthathirat II

Koning Somdetch Brhat Sadu Chao Jaya Setha Adiraja Sri Sadhana Kanayudha, beter bekend onder de naam Sai Setthathirat II, volgde koning Nan Tharat op als 31e en laatste koning van Lan Xang in 1698. Hij was de zoon van prins Som Phou en prinses Sumangala Kumari. Dit maakte hem zowel de kleinzoon van koning Uponyuvarat II als van koning Sulinya Vongsa. Hij groeide op in Hué (Vietnam), en keerde terug naar Lan Xang met een Vietnamees leger om de troon op te eisen van Nan Tharat. Hij slaagde hierin en installeerde zichzelf op de troon van Vientiane in 1698. De nobelen in Luang Prabang weigerden echter zijn heerschappij te erkennen, zij verdreven zijn broer die hij tot onderkoning in Luang Prabang had gekroond. In 1707 sloten ze vrede na een interventie door de koning van Ayutthaya, die hierin een uitstekende mogelijkheid zag om Lan Xang voor altijd zwak te maken. Hij verdeelde het koninkrijk in tweeën: Lan Xang Hom Khao (Koninkrijk Luang Prabang) en Lan Xang Vientiane (Koninkrijk Vientiane). Sai Setthathirat II werd de eerste koning van dit laatste koninkrijk in 1707. 
Hij regeerde als eerste koning van Vientiane onder de titel:Somdetch Brhat Chao Maha Sri Jaya Setha Adiraja Darmikaraja Chandrapuri Sri Sadhana Kanayudha vanuit Vientiane waar hij stierf in het koninklijk paleis in 1735. Hij werd opgevolgd door zijn zoon prins Ong Long. Voor zover bekend had hij 3 zoons en 1 dochter: 

</doc>
<doc id="32338" url="https://nl.wikipedia.org/wiki?curid=32338" title="Polisario Front">
Polisario Front



</doc>
<doc id="32339" url="https://nl.wikipedia.org/wiki?curid=32339" title="WSIS">
WSIS



</doc>
<doc id="32340" url="https://nl.wikipedia.org/wiki?curid=32340" title="Grubbenvorst">
Grubbenvorst

Grubbenvorst (Noord-Limburgs: "Grubbevors" of "Grevors") is een kerkdorp in het noorden van de Nederlandse provincie Limburg en hoort bij de gemeente Horst aan de Maas en de gemeente Venlo (deels). Het is met () inwoners het op twee na grootste dorp van die gemeente, na Horst en Sevenum. Het vormde met het dorp Lottum vanaf begin 1800 tot 1 januari 2001 de gemeente Grubbenvorst. Na die datum was deze gemeente gefuseerd met enkele andere gemeenten tot Horst aan de Maas.
Etymologie.
Grubben, ook wel Gribben, was de naam van het kasteel waarvan nu de ruïne van het "Gebroken Slot" resteert. Grubben wijst meestal op een holle weg. Het tweede gedeelte van de naam "Vorst" was de naam van het dorp. Deze naam wijst op bos, in het bezit van de heer van het gebied.
Historie.
Op de hoge Maasoever komen ook sporen voor van vroeg-Germaanse bewoning. Deze hoge Maasoever draagt de naam "Reuvelt", een benaming, die vermoedelijk uit de Karolingische tijd stamt. Reeds vroeg was er wellicht een houten kerkje, later vervangen door een natuurstenen zaalkerkje. Het oudste deel van de in 1944 verwoeste kerk, namelijk de toren, is van 1415.
Middeleeuwen.
De heer van Grubben was eerst beleend met de gehele heerlijkheid Vorst. Vermoedelijk uit geldgebrek deed hij in de 14e eeuw de halve heerlijkheid over aan zijn buurman, de heer van Baersdonck. Grubben met (half) Vorst was een zeer oude vrije heerlijkheid waartoe aanvankelijk ook Arcen, Lomm, Velden en het dorp Venlo behoorden. In 1311 kocht Reinoud van Gelder de heerlijkheid van de heer van Millen.
Op 1 November 1462 schonk Heinrich IV, heer van Gemen, het Huis Grebbenforst (Grubbenvorst), met de tol te Venlo, met toestemming van zijn leenheer de hertog van Gelre en Gülich, die leenheer was van de heerlijkheid Grebbenfurst, aan zijn vrouw Anna von Wevelinghoven, als "Leibzucht", haar onderhoudsvoorziening als zij weduwe zou worden.
Bron: Landesarchiv NRW Abteilung Westfalen. Gesamtarchiv von Landsberg-Velen (Dep.), Gemen- Urkunden, Nr. 264.
Het gebied van Grubbenvorst is daarna Gelders gebleven tot de Franse tijd, al fungeerde sinds 1543 de Duitse keizer, van 1555 tot 1713 de koning van Spanje en daarna tot 1794 de koning van Pruisen als hertog van Gelre. Bij het Beleg van Venlo (1511) werd het slot Grubben voor de eerste keer verwoest.
De Tachtigjarige Oorlog en de Spaanse tijd.
Gedurende de Tachtigjarige Oorlog zijn de Noord-Limburgse Maasdorpen meestal Spaans gebleven. Wel is tussen 1572 en 1646 regelmatig en soms hevig in deze streken gevochten. Voor het herstelde slot Grubben kwam in 1586 de genadeslag, toen Spaanse troepen onder Parma het kasteel bestormenden en tot een "gebroken slot" verwoesten. Grubbenvorst was sinds de veldtocht van Frederik Hendrik in 1632 bezet door troepen van de Republiek. Op 3 augustus 1635 werd Grubbenvorst overvallen door een keizerlijk regiment Kroaten. De inwoners waren naar de kerk gevlucht en hadden zich achter de kerkhofmuren verborgen. Het stro, dat zij hadden meegebracht om op te slapen, werd door de Kroaten in brand gestoken. Het aantal slachtoffers is onbekend. De kerk ging gedeeltelijk verloren. Kort daarna brak in de streek de pest uit, die alleen al in Arcen 195 doden eiste.
Bij Pruisen.
Na de Spaanse Successieoorlog kwam Grubbenvorst in mei 1713 aan Pruisen als deel van Pruisisch Opper-Gelre. Deze Pruisische tijd duurde tot de inval van de Fransen in 1794, waarmee tevens het feodale tijdperk een einde nam. De schepenbank onder leiding van de scholtis (schout) bleef nog tot begin 1798 in functie.
In 1755 kocht de toenmalige heer van Grubben, de markies van Hoensbroeck, de ridderhofstede Baersdonck met de andere helft van Vorst, zodat de heerlijkheid weer in één hand was.
Moderne tijd.
Na de twintigjarige inlijving bij Frankrijk kwam Grubbenvorst in 1815 aan het Verenigd Koninkrijk der Nederlanden. In 1830 koos Limburg voor de Belgische opstand, maar in 1839 kwam Grubbenvorst definitief aan het huidige Nederland. Een belangrijke gebeurtenis was de overname van het Maricollenklooster in 1860 door de zusters Ursulinen uit Venray. In Grubbenvorst werd overgegaan tot de oprichting van een meisjespensionaat, dat zich vooral in de jaren '70 van de 19e eeuw, ten gevolge van de Kulturkampf in Duitsland, snel ontwikkelde. In de tweede helft van de 19e eeuw begon in Grubbenvorst de ontginning van de heidevelden. Deze ontginning kwam vooral na 1900, toen de kunstmest beschikbaar kwam, versneld op gang. Tijdens de Tweede Wereldoorlog was Grubbenvorst onder de leiding van pastoor Henri Vullinghs een belangrijk centrum voor de hulp aan vluchtelingen, die ter plekke konden onderduiken of over de Belgische grens werden gebracht.
In de 20e eeuw zijn voor Grubbenvorst verder twee agrarische aspecten van groot belang, namelijk de opkomst van aspergeteelt en de vestiging van de Coöperatieve Venlose Veiling aan de Horsterweg en voorts de ontwikkeling van Grubbenvorst als forensendorp na 1960.
Cultuurhistorie.
Grubbenvorst is een van de drie dorpjes waar - zo wordt althans verteld in de overlevering - al enkele eeuwen de Gekke Maondaag (Nederlands: "Gekke Maandag") gevierd wordt. Deze wordt in Grubbenvorst twee weken voor carnaval gevierd. De "Gekke Maondaag" is een volksfeest waarbij verschillende praalwagens en carnaval-gerelateerde groepen in een optocht lopen. De andere twee dorpen waar dit feest gevierd wordt, zijn Velden en Lottum.
Wapen.
De oudste akte op naam van de schepenen uitgevaardigd, dateert van 7 september 1403, waarin zelfs al sprake is van "onsen gemeynen scependoms siegel". De oudst bekende afdruk van een zegel dateert echter van 16 augustus 1547.
Het zegel zelf vertoont een gedeeld wapenschild (afgedrukt wordt het dan in spiegelbeeld): rechts een dwarsbalk gearceerd, in de bovenhoek een zespuntige ster, links onder een schuin geplaatste vis, in het schild-hoofd een verkort kruis gearceerd. Het betreft een gecombineerd wapen van respectievelijk de heren van Grubbenvorst uit het geslacht van Millen en het geslacht van Baersdonck. Omschrift: S(IGILLUM) SCABB(INORUM) DE GROBBENFORST
Natuur en landschap.
Grubbenvorst ligt nabij de Maas, op een hoogte van ongeveer 20 meter. Parallel aan de Maas ligt het laagterras waaroverheen enkele beken min of meer parallel aan de Maas stromen, zoals Everlose Beek, Salderbeek, Broekloop en Molenbeek. Bij de Salderbeek ligt een klein terrein van Het Limburgs Landschap. Ten noorden van Grubbenvorst ligt het natuurgebied Kaldenbroek. Naar het westen vindt men grootschalige ontginningen op hoge zandgronden, met grootschalige landbouw en percelen naaldbos. Ten zuiden van Grubbenvorst nadert de steilrand van het middenterras zeer dicht tot de Maas. Hier vindt men ook het Gebroken Slot. Verder naar het zuiden en het zuidwesten strekken zich zeer grootschalige bedrijventerreinen uit, doorsneden door diverse autowegen. De wandelroute van het Pieterpad loopt midden door Grubbenvorst.
Vliegveld Grubbenvorst.
Tot oktober 2009 was er bij de Horsterweg een klein vliegveld, het "Vliegveld Grubbenvorst", voor kleine sportvliegtuigen, de ultralichte vliegtuigen. De exploitatie van dit vliegveld was in handen van de "Stichting Ultralight Limburg".
Daar het vliegveld vanwege planologische redenen verplaatst moest worden, werd gezocht naar een alternatief, hetgeen in 2009 resulteerde in de aanleg van TrafficPort Venlo bij Maasbree.
Nabijgelegen kernen.
Velden, Lottum, Blerick, Sevenum, Horst

</doc>
<doc id="32341" url="https://nl.wikipedia.org/wiki?curid=32341" title="World Summit on the Information Society">
World Summit on the Information Society

De World Summit on the Information Society (WSIS) (vertaald: "Wereldtop over de Informatiemaatschappij"), is een conferentie van de Verenigde Naties over informatie en communicatie. De top vond twee keer plaats, het eerste deel in december 2003 in Genève, het tweede deel in 2005 in Tunis.
Het doel van de top is de digitale kloof te verkleinen.
In Genève waren representanten uit 175 landen aanwezig. Er waren ook 60 staatshoofden, waarvan slechts een klein gedeelte afkomstig uit de rijke landen.

</doc>
<doc id="32343" url="https://nl.wikipedia.org/wiki?curid=32343" title="PVDA">
PVDA



</doc>
<doc id="32344" url="https://nl.wikipedia.org/wiki?curid=32344" title="Partij van de Arbeid (België)">
Partij van de Arbeid (België)



</doc>
<doc id="32345" url="https://nl.wikipedia.org/wiki?curid=32345" title="Marxistisch">
Marxistisch



</doc>
<doc id="32346" url="https://nl.wikipedia.org/wiki?curid=32346" title="Leninistisch">
Leninistisch



</doc>
<doc id="32347" url="https://nl.wikipedia.org/wiki?curid=32347" title="Communistisch">
Communistisch



</doc>
<doc id="32348" url="https://nl.wikipedia.org/wiki?curid=32348" title="Tulpeboomachtigen">
Tulpeboomachtigen



</doc>
<doc id="32349" url="https://nl.wikipedia.org/wiki?curid=32349" title="Down syndroom">
Down syndroom



</doc>
<doc id="32351" url="https://nl.wikipedia.org/wiki?curid=32351" title="Downsyndroom">
Downsyndroom



</doc>
<doc id="32353" url="https://nl.wikipedia.org/wiki?curid=32353" title="Cariës">
Cariës

Cariës of tandbederf is de meest voorkomende infectieziekte in de wereld. Naar schatting lijdt 95% van de wereldbevolking eraan. Onbehandelde cariës veroorzaakt wereldwijde productiviteitsverliezen van ongeveer US $ 27 miljard per jaar. De oude volksnaam is tandwolf.
Geschiedenis.
Er zijn Sumerische teksten gevonden waaruit blijkt dat men dacht dat cariës werd veroorzaakt door tandwormen. Dergelijke tandwormen worden vaker genoemd in de geschiedenis, bijvoorbeeld door de oude Egyptenaren.
Oorzaak van cariës.
Cariës is een demineralisatieproces van het tandweefsel: tandglazuur, dentine (=tandbeen) en wortelcement. De demineralisatie wordt in gang gezet door zuren die uitgescheiden worden door bepaalde bacteriën, omgezet vanuit vooral ingenomen tafelsuiker (sacharose), en in mindere mate vanuit ingenomen druivensuiker (zuivere glucose) en vruchtensuiker (fructose). Voorbeelden van bacteriën die cariës veroorzaken zijn voornamelijk "Mutans streptococcen" en "Lactobacillus". Door de uitscheiding van zuren door deze bacteriën daalt de pH. Door het zuur neemt de oplosbaarheid van het calciumhydroxyapatiet (het mineraal waaruit het tandglazuur bestaat) toe, en zal het dus geleidelijk oplossen. Zo ontstaat een caviteit ('gaatje').
Zuur uit voedsel dat direct demineralisatie veroorzaakt van tanden en kiezen wordt niet gezien als cariës, maar als erosie van de tanden en kiezen. De bacteriën die cariës veroorzaken bevinden zich overal in de mond. Iedereen heeft deze bacteriën in zijn mond, in meer of mindere mate. Deze cariës veroorzakende bacteriën bevinden zich in tandplak.
"De tandplak bevat":
Als de tandplak een langere tijd op het tandoppervlak aanwezig blijft, de afweer van de patiënt niet optimaal is, etc., dan zal cariës de tanden en kiezen aantasten. Tandartsen en mondhygiënisten raden dan ook aan goed te flossen met tandzijde (of gebruik van een tandenstoker of tandrager) na het eten, om zo veel mogelijk van deze tandplak te verwijderen.
Ontwikkeling van cariës.
De aantasting van de tand of kies wordt in de eerste fase van cariës meestal gezien als een witte doffe plek (laesie) op het glazuur, die naarmate de tijd verstrijkt kan verkleuren. Tot dit punt kan de tand zich nog herstellen door remineralisatie. Een laesie (beginnend gaatje) die herstelt, kan men herkennen aan het nog aanwezig zijn van de verkleuring (wit of bruin) en aan het harde en glimmende oppervlak van deze plek van verkleuring. Wanneer het cariësproces doorgaat, zal het glazuur dermate verzwakt worden dat het glazuur afbrokkelt en er een holte ontstaat. Zo ontstaat een caviteit waardoor de bacteriën toegang krijgen tot het dentine. Het dentine bestaat deels uit organisch materiaal dat rechtstreeks door de bacteriën geconsumeerd kan worden en zo wordt de tand rot. De tanden hebben een afweermechanisme (door het dichten van de dentinekanaaltjes), maar bij lange en frequente zuuraanvallen (door hoge frequentie van suikerconsumptie) is deze ontoereikend. De cariës kan voortgaan tot aan de tandzenuw. De tandzenuw zal hierdoor geïrriteerd raken, al dan niet gepaard gaande met kiespijn.
Pijn door cariës.
Cariës veroorzaakt niet altijd pijn en zeker niet in de beginnende fase. Meestal is cariës in de allereerste fase geheel pijnloos. Naarmate het cariësproces voortschrijdt, kan de betreffende kies temperatuurgevoelig worden en gevoelig bij het eten van zoetigheid. De gevoeligheid kan bij het verder voortschrijden van het cariësproces overgaan in pijn, maar het is ook mogelijk dat het volledige proces zich afspeelt zonder enige pijn. Zodra het cariësproces de zenuw bereikt kan de pijn continu worden. Meestal wordt deze pijn beschreven als een kloppende pijn, waarbij pijnstilling nodig is. Wanneer pijnstillers de kiespijn niet meer kunnen onderdrukken moet de zenuw verwijderd worden. Dit wordt dan een zenuwbehandeling genoemd of wortelkanaalbehandeling. Wanneer de zenuw niet verwijderd wordt, zal door het cariësproces de tandzenuw afsterven. Hierdoor verdwijnt ook de pijn, maar dan tijdelijk.
Cariësrisico.
Met name tandartsen willen weten wat het cariësrisico is van hun patiënten. Zo kunnen ze inschatten wat de kans is dat hun patiënt opnieuw cariës zal ontwikkelen. Het cariësrisico kan op meerdere manieren worden ingeschat.
Opsporen van cariës.
Het op tijd opsporen van cariës is voor een tandarts vaak lastig. Als de caviteit of laesie zich in het zicht bevindt is het opsporen makkelijk. Cariës komt daarentegen vaker tussen de kiezen voor, waardoor het opsporen al een stuk moeilijker is. Cariës kan ook onder de vulling ontstaan, waar het voor het blote oog meestal niet te zien is. Dat wordt "secundaire cariës" genoemd. Momenteel worden er vele technieken gebruikt om cariës op te sporen.
Classificatie van door cariës veroorzaakte caviteiten.
Caviteiten (gaatjes) veroorzaakt door cariës worden in de tandheelkunde geclassificeerd. De plaats waar de cariës op de tand of kies begint bepaalt tot welke klasse deze caviteit behoort. Deze classificatie is gemaakt door de Amerikaan G. Black (1836-1915) en wordt internationaal gehanteerd. Classificatie van caviteiten wordt gebruikt om bijvoorbeeld het bepalen van het te gebruiken vulmateriaal makkelijker te maken. Ook het vaak voorkomen van bepaalde klasse caviteiten zegt tandartsen meer over de eventuele oorzaken van de caviteiten. Zo kan het vaak voorkomen van caviteiten tussen de kiezen, duiden op een onvoldoende mondhygiëne.
De classificatie is als volgt:
Methamfetamine.
Methamfetaminegebruikers kunnen, doordat de drug een zure werking heeft en het een gebrek aan speeksel veroorzaakt, een sterk aangetast gebit krijgen. Bovendien knarsen veel verslaafden veel met hun tanden en krijgen ze vaak behoefte aan zoete dranken na gebruik. Een andere factor is dat methamfetaminegebruikers (en mensen die aan schadelijke middelen verslaafd zijn in het algemeen) vanwege hun verslaving vaak niet meer gemotiveerd zijn om voldoende aandacht aan hun gebit te besteden. Dit staat bekend als de ´meth mouth´ (methmond).
Behandeling van cariës.
De behandeling van cariës begint bij de preventie. Een preventieve behandeling is bijvoorbeeld verwijderen van tandplak door een tandarts, mondhygiënist, preventie-assistent(e) of zelfs door de patiënt zelf. Ook het geven van poetsinstructie, fluorbehandeling en dieetwijziging (minder vaak snoepen en gebruik van bijvoorbeeld kauwgom met de zoetstof Xylitol) behoren tot preventie.
Wanneer er reeds cariës aanwezig is zal er beoordeeld moeten worden of het gaatje behandeld zal moeten worden door te boren en te vullen. Dit is van meer factoren afhankelijk, zoals de opvatting van de tandarts, de grootte van de caviteit, hoe snel ontwikkelt de caviteit zich en natuurlijk de patiënt zelf (bv. poetst deze goed of niet).
Zodra er besloten wordt om de caviteit niet te boren en te vullen, zal waarschijnlijk de preventieve behandeling geïntensiveerd moeten worden.
Er kan natuurlijk besloten worden om de caviteit te boren en te vullen. Voor het vullen kunnen verschillende materialen gebruikt worden. De meest gebruikte vulmaterialen zijn composiet (witte vulling), amalgaam (zilverkleurige vulling) en compomeren en glasionomeren (eveneens witte vullingen).
Zodra een kies of tand gevuld is, moet er rekening mee gehouden worden dat naast of onder de vulling zich nog altijd een caviteit kan vormen. Een preventieve behandelstrategie blijft dan ook belangrijk.

</doc>
<doc id="32354" url="https://nl.wikipedia.org/wiki?curid=32354" title="Varaan">
Varaan



</doc>
<doc id="32356" url="https://nl.wikipedia.org/wiki?curid=32356" title="Kangoeroe">
Kangoeroe



</doc>
<doc id="32359" url="https://nl.wikipedia.org/wiki?curid=32359" title="Varanen">
Varanen

Varanen zijn een groep van hagedissen die behoren tot de familie Varanidae. De verschillende soorten kunnen sterk in grootte verschillen, maar lijken uiterlijk gezien allemaal op elkaar. Er zijn ongeveer tachtig soorten varanen, die allemaal tot het geslacht "Varanus" worden gerekend. Het soortenaantal wordt regelmatig verhoogd door nieuwe ontdekkingen.
Varanen komen voor in delen van Azië, Afrika en Australië. Er zijn enkele uitgestorven soorten varanen bekend die leefden in Europa en Noord-Amerika, maar het betreft dan geen recentelijk uitgeroeide varanen, maar alleen soorten die al lange tijd zijn uitgestorven en alleen als fossiel bekend zijn.
Varanen zijn meestal carnivoor. Veel soorten leven van insecten en kleine gewervelden. Van enkele soorten is bekend dat ze ook wel plantendelen en bessen eten. Belangrijke vijanden van varanen zijn grotere rovende zoogdieren en roofvogels. De mens speelt door de vernietiging van de natuurlijke habitat een negatieve rol. Door het geschikt maken van de leefomgeving voor landbouwactiviteiten wordt het verspreidingsgebied steeds kleiner.
Varanen zijn de grootste vertegenwoordigers van de hagedissen. De bekendste soort is de komodovaraan, die ongeveer drie meter lang kan worden. Omdat ze in de regel erg groot worden, staan de varanen bij het publiek ook wel bekend als 'primitief', omdat ze doen denken aan de oerreptielen. Dit is echter een misvatting. De varanen zijn een sterk ontwikkelde groep van reptielen die zich hebben aangepast aan uiteenlopende omstandigheden.
Naamgeving.
De naam 'varaan' komt van het Arabische woord "El Ouaran", dat "hagedis" betekent. In de Nederlandse taal worden alle soorten met 'varaan' aangeduid. Deze naam en tevens de wetenschappelijke geslachtsnaam "Varanus" zijn afgeleid van de oorspronkelijke Arabische benamingen voor de nijlvaraan ("Varanus niloticus"), ouran en waral.
In de Engelse taal wordt de naam 'monitor lizards' gebruikt, wat slaat op de gewoonte van de varanen om zich op te richten en om zich heen te kijken (monitoren). In het Engels wordt ook de naam 'varanids' gebruikt. Er wordt echter een onderscheid gemaakt tussen de soorten die rond Australië leven en alle andere varanen. De Australische soorten worden 'goannas' genoemd. Deze naam werd gebruikt om ze te onderscheiden van de leguanen.
In Zuid-Afrika wordt de naam 'leguaan' gebruikt voor de varanen. Dit woord is afkomstig uit het Nederlands. Leguanen verschillen echter van varanen doordat ze een zijwaarts afgeplat lichaam hebben in tegenstelling tot de dorsale afplatting van de varanen. Leguanen komen daarnaast uitsluitend voor in Noord- en Zuid-Amerika, de enige continenten waar de varanen juist ontbreken.
Verspreiding en habitat.
Varanen leven in Afrika, Australië en Azië. Ze komen niet voor in Noord- en Zuid-Amerika en Europa. Zelfs in de warmere delen van het verspreidingsgebied, zoals rond de Middellandse Zee, komen geen varanen voor. Ook in grote delen van westelijk en noordelijk Azië komen geen soorten voor. In zuidoostelijk Azië daarentegen zijn juist veel soorten bekend.
Veel soorten leven in drogere, woestijnachtige gebieden, maar er zijn ook soorten die in waterige gebieden zoals moerassen leven.
Varanen hebben zich gespecialiseerd in een breed scala aan omgevingen. De lichaamsvorm is hieraan enigszins aangepast, zodat aan het uiterlijk van een varaan soms is af te lezen hoe het dier leeft. Sommige soorten leven in droge woestijnen en andere zijn aangepast aan meer begroeide gebieden. Enkele soorten zijn uitsluitend in tropisch regenwoud te vinden. De specialisten zijn boombewonend en komen zelden op de grond, dit in tegenstelling tot de meeste varanen die strikt terrestrisch zijn. Van sommige varanen is bekend dat ze sterk zijn aangepast aan waterrijke milieus.
Een voorbeeld van een soort die voornamelijk in woestijnen leeft is de woestijnvaraan ("Varanus griseus"). Deze soort komt voor van de Saharawoestijn tot in Pakistan. De reuzenvaraan ("Varanus giganteus") is ook een woestijnbewoner, maar komt voor tussen rotspartijen in woestijnen in Australië. Een bewoner van bossen is de papoeavaraan, die in dichtbegroeide omgevingen leeft. Veel varanen kunnen klimmen maar er zijn slechts weinig echte boombewoners die zelden op de grond komen. Een uitzondering is de smaragdvaraan ("Varanus prasinus"), een boombewoner die tussen de takken leeft. Deze soort is een van de weinige strikt boombewonende soorten. Sommige varanen zijn meer aan het water aangepast, zoals de nijlvaraan, die een zijwaarts afgeplatte staart heeft om beter te kunnen zwemmen. De nijlvaraan schuilt vaak in de buurt van het water, om er bij gevaar in te springen en weg te zwemmen. Mertens watervaraan ("Varanus mertensi") is nog sterker aan water gebonden en jaagt zelfs in het water op prooien. Deze varaan is een typische oeverbewoner en eet vooral vissen, wat binnen de varanen uitzonderlijk is.
Uiterlijke kenmerken.
Varanen hebben een zeer karakteristiek uiterlijk door het lange lichaam, de eveneens lange staart en de in vergelijking met andere hagedissen lange nek en duidelijke kop met spitse snuit. Varanen zijn alleen te verwarren met grotere soorten tejuhagedissen (Teiidae), die echter leven in Noord- en Zuid-Amerika, waar varanen niet voorkomen. Varanen zijn met name te onderscheiden van andere hagedissen door de lange, opgerichte nek en door de opgerichte houding, waarbij de poten het lichaam verheffen en de buik niet over de grond sleept, zoals bij andere hagedissen. Varanen werden door de Australische zoöloog Franz Werner eens beschreven als "de best geproportioneerde en indrukwekkendste van alle hagedissen".
Kop.
De kop van een varaan is altijd driehoekig van vorm en heeft een relatief spitse snuit. Bij enkele soorten, zoals de komodovaraan, is de snuit wat afgeplat en doet denken aan een eendensnavel. De woestijnvaraan heeft juist een meer stompe, afgeplatte piramidevormige kop om beter te kunnen graven. Varanen beschikken over een relatief goed ontwikkeld gehoor. De ooropeningen zijn vaak duidelijk zichtbaar en worden niet aan het oog onttrokken door schubben. De ogen hebben meestal een rode tot bruine iris. Varanen kunnen voornamelijk overdag goed zien. Bij reptielen die 's nachts actief zijn is de pupil spleetvormig, maar de dagactieve varanen hebben altijd een ronde pupil. In tegenstelling tot andere hagedissen en slangen, hebben varanen oogleden die gesloten kunnen worden.
Varanen hebben twee neusgaten, die aan de voorzijde van de kop zijn gelegen. De vorm en de positie van de neusgaten vormen een belangrijk kenmerk en zijn aangepast aan de levenswijze. Waterminnende soorten hebben vaak ronde neusgaten die aan de voorzijde van de snuit gelegen zijn. Zo hoeft de varaan slechts zijn snuitpunt boven water te steken om adem te halen. Soorten die het water mijden hebben ovale neusgaten die meer aan de achterzijde, bij de ogen, gelegen zijn. Dit is een aanpassing aan het leven in zanderige omgevingen. Als de neusgaten aan de voorzijde van de snuit geplaatst zouden zijn, zouden ze makkelijk verstopt raken met deeltjes uit het substraat.
De kaken zijn lang en dragen stevig verankerde tanden, die enigszins naar achteren gericht zijn. Hierdoor heeft de varaan een betere grip op de prooi, zodat die niet uit de bek kan ontsnappen. Aan de onderzijde van de kop is een voedselzak aanwezig, welke sterk uit kan zetten. Hierdoor kan een varaan een grote brok voedsel in één keer naar binnen werken. Een dergelijke structuur is ook bekend van krokodilachtigen en slangen, maar komt niet voor bij alle andere groepen van hagedissen.
Lichaam.
De meeste varanen worden minstens een meter lang. Enkele soorten blijven echter kleiner. De kleinste soort is de kortstaartvaraan ("Varanus brevicauda"), die inclusief staart ongeveer 25 centimeter lang wordt. Bij de varanen verschillen de verhoudingen enigszins per soort: de relatieve staartlengte ten opzichte van het lichaam, de vorm van de kop en de lichaamslengte kunnen uiteenlopen.
De vertegenwoordigers van veel andere groepen van hagedissen hebben wat betreft de lichaamsvorm een basisplan en betreffende de lichaamsbouw een verscheidenheid aan uitzonderingen die afwijken van die basisvorm. Bij de varanen is dit echter niet het geval. De lichaamsbouw van alle varanen is karakteristiek en alle soorten lijken sprekend op elkaar. Varanen hebben een kleine, platte kop met lange nek, een groot en massief lichaam met vrij kleine ledematen en een zeer lange en krachtige staart.
De lichaamskleur is zeer variabel. De meeste soorten zijn grijs tot bruin van kleur en hebben een tekening bestaande uit strepen of vlekken. Sommige soorten, zoals de nijlvaraan, hebben een karakteristieke luipaardtekening. Veel soorten hebben een gebandeerde staart, waarbij de banden bestaan uit lichtere en donkere schakeringen. Slechts enkele soorten hebben een uitgesproken groene kleur, zoals de smaragdvaraan. Een groene lichaamskleur komt bij veel hagedissen voor, maar is juist een uitzondering bij de varanen.
De huid van varanen is bedekt met schubben, die het lichaam een stevige bepantsering geven. In tegenstelling tot andere groepen van hagedissen, zijn de schubben klein. De schubben overlappen elkaar niet, maar liggen naast elkaar. Ze zijn verstevigd met kleine, benige insluitingen, die osteodermen worden genoemd. De huid draagt nooit kammen of stekels zoals deze bij leguanen of kameleons voorkomen. Een uitzondering is de stekelstaartvaraan, die kegelvormige structuren op de schubben van de staart bezit.
Poten en staart.
Varanen hebben vier poten, die erg gespierd en krachtig zijn. De poten zijn bij alle soorten duidelijk zichtbaar en nooit gedegenereerd. De poten van varanen zijn voorzien van nagels zodat zij stevige klauwen dragen. Deze klauwen worden gebruikt om kuilen te graven om in te schuilen of voor de afzet van de eieren. Ze worden niet gebruikt bij het zwemmen: de poten worden dan juist tegen het lichaam gehouden en de staart stuwt de hagedis voort.
De staart is bij veel hagedissen even lang als het lijf tot anderhalf keer de kopromplengte. Bij varanen is de staart echter meestal twee keer zo lang als het lichaam. Er zijn maar een paar uitzonderingen, zoals de kortstaartvaraan ("Varanus brevicaudatus"). De staart is zeer krachtig en wordt gebruikt om belagers te slaan. De staart wordt hierbij gebruikt als een zweep en de varaan kan de staart zeer precies richten en mikt hierbij op het gelaat van de vijand.
Bij het zwemmen wordt de staart als voortstuwingsapparaat gebruikt. Tijdens het zwemmen wordt de staart kronkelend heen en weer bewogen, terwijl de poten tegen het lichaam worden gedrukt. Een zwemmende varaan doet enigszins denken aan een slang. De staart is bij de meer waterminnende soorten zijwaarts afgeplat, in tegenstelling tot de strikt landbewonende soorten, die een rondere staart hebben.
Veel hagedissen kennen het vermogen tot het afwerpen van de staart als deze wordt beetgepakt. Dit wordt caudale autotomie genoemd en komt bij de meeste hagedissen voor. Bij de varanen ontbreekt deze vorm van regeneratie echter. Als een deel van de staart verloren gaat, groeit de stomp dicht, maar wordt er geen nieuw staartdeel gevormd.
Levenswijze.
Varanen zijn warmteminnend, ze leven alleen in streken waar het permanent warm is. Er zijn geen soorten die een winterslaap houden zoals voorkomt in gematigde streken.
Varanen zijn altijd dagactief en schuilen 's nachts. Wanneer een varaan slaapt, wordt de kop vaak tegen een voorwerp geplaatst. Een exemplaar dat een tak als slaapplaats heeft uitgekozen laat de poten naar beneden hangen. Varanen komen in de ochtend tevoorschijn om te foerageren. Op het heetst van de dag trekken ze zich terug in hun schuilplaats, bestaande uit een hol of een spleet in de rotsen. Ze zonnen veel, dit heeft te maken met het metabolisme van varanen. Ze zijn koudbloedig en zijn eenmaal opgewarmd erg snel en lenig. Alle soorten kunnen goed klimmen, zwemmen en rennen. Als ze zijn opgewarmd, zijn ze aanzienlijk sneller en de lichaamswarmte die verkregen wordt door de zon bepaalt in belangrijke mate de snelheid van de spijsvertering.
Alleen oudere exemplaren van grotere soorten zijn te zwaar om nog te klimmen en zijn typische bodembewoners. Slechts enkele soorten leven strikt in bomen, zoals de smaragdvaraan ("Varanus prasinus").
Alle varanen zijn goede zwemmers en blijven vaak in de omgeving van water. De soorten die in uitgesproken woestijngebieden leven zijn vaak verstoken van water, maar zelfs deze soorten kunnen uitstekend zwemmen. Van veel soorten is bekend dat ze het water in vluchten bij gevaar en van enkele soorten is beschreven dat ze onder water over de bodem kunnen lopen en net als op het droge regelmatig hun tong uitsteken. Van de nijlvaraan is bekend dat de hagedis bijna een uur onder water kan blijven. Sommige soorten begeven zich zelfs in zee en kunnen zich zo naar gebieden verplaatsen die voor andere dieren onoverbrugbaar zijn.
Voedsel.
Varanen zijn in beginsel carnivoor en eten vaak wat grotere prooien. Zij staan bekend als een van de hoogst ontwikkelde hagedissen vanwege hun relatief snelle metabolisme en hun uitstekende vermogen om prooien op te sporen. Ze zijn lenig en snel en staan bekend als bijzonder sluw. Varanen zijn een van de weinige dieren die erin slagen om de eieren uit de nesten van krokodilachtigen te roven terwijl deze bewaakt worden door de agressieve moederkrokodil. Varanen kunnen daarnaast relatief grote prooien aan, wat komt door het vermogen om de keelopening sterk te vergroten. De grootste soort, de komodovaraan, is zelfs in staat om grote grazers als herten en zwijnen te doden. Van een gevangen woestijnvaraan is eens beschreven dat een konijn werd uitgebraakt dat wat betreft kop-romplengte groter was dan het dier zelf.
Varanen beschikken over verschillende sterk ontwikkelde zintuigen, zoals een goed gezichtsvermogen en een sterk ontwikkeld orgaan van Jacobson. Varanen vinden hun prooi voornamelijk op zicht en achtervolgen deze. Een buitgemaakte prooi wordt eerst gedood door deze vast te klemmen tussen de kaken en vervolgens dood te slaan tegen de ondergrond. Het doden wordt tevens versneld door hun giftige beet. Omdat varanen twee kaakgewrichten bezitten, werken de kaken als een bankschroef en komt een prooi zeer moeilijk los. Varanen hebben een verstevigd verhemelte, bestaande uit bot. Dit dient om de hersenen te beschermen tegen harde prooien. In combinatie met de gespleten tong kunnen alle varanen hierdoor goed 'in stereo' ruiken. Ze zijn hierdoor goed in staat om dode dieren op te sporen, want ook aas staat op het menu.
De meeste varanen eten dieren zoals zoogdieren (vb. wezels en hamsters) en vogels (vb. bodembroeders en kleinere soorten die in bomen leven). Kleine varanen en juveniele exemplaren eten voornamelijk kleinere prooien zoals insecten. Sommige soorten eten zelfs schorpioenen en een aantal soorten eet af en toe fruit. Voorbeelden zijn de Filipijnse soorten Grays varaan en "Varanus bitatawa". Veel varanen zijn geduchte eiereters (ovivoor) die de eieren van andere reptielen en vogels opsporen, ontbloten en vervolgens plunderen. Een voorbeeld is de nijlvaraan, die de nesten van de nijlkrokodil uitgraaft.
Het voedsel is afhankelijk van de soort varaan en van de geografische locatie. Door het grote verspreidingsgebied van de varanen worden uiteenlopende prooien gegeten. Van de Bengaalse varaan is bekend dat deze leeft van hagedissen, muskusspitsmuizen, palmeekhoorns en ongewervelden. Van een exemplaar van de Indische varaan is beschreven dat een 15 centimeter lange schildpad werd doorgeslikt.
Vijanden en verdediging.
De grotere soorten zijn berucht om hun beet, omdat de bek gevaarlijke bacteriën bevat die tot bloedvergiftiging kunnen leiden als ze in de bloedsomloop komen. Biologen krijgen steeds meer aanwijzingen dat de varanen zelf ook een soort vergif kunnen produceren.
Hoewel de lokale bevolking vaak bang is voor varanen, zijn het in principe geen mensendoders zoals bij grotere krokodilachtigen het geval is. Alleen van de komodovaraan zijn in de literatuur slechts enkele gevallen bekend van mensen die gedood werden door de hagedis. Varanen zullen altijd proberen te ontsnappen als ze met een mens worden geconfronteerd. Eenmaal opgewarmd, zijn ze zeer snel en lopen ze een mens er gemakkelijk uit, zeker in dichtbegroeide gebieden zoals bossen. Als ze in het nauw komen, blazen ze zich vol met lucht en waarschuwen ze bij verstoring door luid te sissen en door de bek open te sperren. Pas als een varaan echt geen kant meer op kan, wordt het dier agressief. Varanen worden alleen agressief om zich te kunnen verdedigen, ze beschermen nooit hun eieren zoals krokodillen dit doen. De grotere varanen kunnen ernstige wonden toebrengen door te bijten, te krabben en met de staart te slaan. Grotere varanen kunnen daarom beter met rust gelaten worden. Als ze worden aangevallen door huisdieren zoals honden, maken deze in de regel weinig kans tegen de vervaarlijke staart en krachtige kaken en klauwen.
Voortplanting en ontwikkeling.
Varanen planten zich voort in de lente, zodat de eieren in het begin van de zomer uitkomen en er genoeg voedsel is voor de jongen. Alle varanen zijn solitair en zoeken elkaar niet op. In de paartijd gaan de mannetjes echter op zoek naar een vrouwtje en bestrijden ze elkaar om de vrouwtjes. Met name bij de grotere varanen zijn dergelijke gevechten spectaculair. De mannetjes gaan op hun achterpoten staan en omklemmen elkaar met de voorpoten. De staart wordt hierbij voor de balans gebruikt. Het gevecht verloopt meestal niet agressief, maar is meer een worsteling waarbij de dieren elkaar omver proberen te duwen.
Varanen zijn zonder uitzondering eierleggend of ovipaar. Van andere groepen van hagedissen is wel bekend dat ze soms eierlevendbarend zijn, maar dit komt bij de varanen nooit voor. De eieren zijn wit van kleur en hebben een lederachtige, zachte schaal. Het aantal eieren verschilt per soort en tevens per legsel. Van de nijlvaraan bijvoorbeeld is bekend dat 16 tot 32 eieren per nest kunnen worden afgezet.
De eieren worden meestal afgezet in een zelfgegraven hol, onder objecten als omgevallen bomen of soms in termietennesten. Van de Bengaalse varaan is bijvoorbeeld bekend dat door het vrouwtje een termietennest wordt opengebroken, waarna de eieren in het nest worden afgezet. De termieten herstellen het nest vervolgens en de eieren worden daarbij ingemetseld. De termieten laten de eieren met rust en wanneer ze uitkomen, komt er een vloeistof vrij die de wanden van het nest zacht maken.
De groeisnelheid van de embryo's is afhankelijk van de omstandigheden zoals de omgevingstemperatuur: bij een hogere temperatuur komen ze eerder uit dan wanneer de omstandigheden koeler zijn. Ook de grootte van de hagedis - en daarmee de grootte van het ei - speelt een rol: bij kleinere soorten zoals de kortstaartvaraan zijn de eieren ongeveer anderhalve centimeter lang en komen deze na twee tot drie maanden uit. Bij de veel grotere komodovaraan zijn de eieren tot 12 cm lang en komen ze pas na vijf tot acht maanden uit.
Taxonomie en indeling.
Varanen zijn een familie van reptielen die behoren tot de orde schubreptielen (Squamata) en verder worden ingedeeld bij de onderorde hagedissen (Lacertilia). De groep werd voor het eerst wetenschappelijk beschreven door Thomas Hardwicke en John Edward Gray in 1827. De hagedissen worden weer verdeeld in verschillende superfamilies, de varanen behoren tot de varaanachtigen (Varanoidea). Deze groep van hagedissen omsluit ook de korsthagedissen (Helodermatidae) en de dove varanen (Lanthonotidae). De korsthagedissen worden slechts vertegenwoordigd door twee soorten en komen alleen voor in Noord-Amerika. De dove varaan, de enige nog levende vertegenwoordiger van de familie dove varanen, komt uitsluitend voor in Sarawak, een provincie van Maleisië op het eiland Borneo. De korsthagedissen lijken uiterlijk totaal niet op varanen vanwege het rolronde lichaam en de extreem bulterige huid. De dove varaan lijkt uiterlijk al meer op een varaan maar bezit een afwijkende, slangachtige fysiologie en is een waterbewoner die geen ooropeningen bezit.
Er zijn tegenwoordig tachtig verschillende soorten varanen, die allemaal tot het geslacht "Varanus" behoren. Het soortenaantal is erg veranderlijk omdat er nieuwe soorten worden beschreven of ondersoorten als een aparte soort worden erkend. In 2010 bijvoorbeeld werden vier nieuwe soorten beschreven. De soort "Varanus semotus" werd pas in 2016 voor het eerst wetenschappelijk beschreven.
Enkele soorten zijn erg bekend, zoals de nijlvaraan ("Varanus niloticus"), de Bengaalse varaan ("Varanus bengalensis") en de komodovaraan ("Varanus komodoensis"). De meeste soorten varanen echter hebben nog geen Nederlandstalige naam, over een aantal soorten is nog niet alles bekend. Zie voor een lijst van alle soorten varanen de lijst van varanen.
Verwantschap met de slangen.
Lange tijd werden hagedissen en slangen als twee aparte groepen beschouwd vanwege de totaal andere fysiologie. Later werd vastgesteld dat de slangen tot de hagedissen moeten behoren en als sterk gespecialiseerde pootloze hagedissen moeten worden gezien. De varaanachtigen bleken van alle hagedissen het sterkst verwant aan de slangen te zijn. Varanen delen enkele opmerkelijke kenmerken met de slangen hoewel ze ook enkele duidelijk afwijkende karakteristieken hebben. Varanen hebben net als slangen een met bot verstevigd verhemelte. Net als slangen kunnen varanen de bek en tevens de mondopening zeer ver openen en hebben ze een uitrekbaar deel van de keel, de zogenaamde voedselzak of krop. Varanen hebben in tegenstelling tot slangen altijd twee paar poten, beweegbare oogleden en twee duidelijk zichtbare gehooropeningen.
Het feit dat de slangen sterker aan de varaanachtigen verwant zijn dan aan andere groepen van hagedissen heeft veel tot verwarring geleid. Van verschillende groepen hagedissen zijn vertegenwoordigers bekend die de poten in de loop der evolutie hebben verloren. Voorbeelden zijn sommige hazelwormen (Anguidae) en de heuppotigen (Pygopodidae). Dergelijke pootloze soorten zijn dus minder sterk verwant aan de slangen in vergelijking met de varaanachtigen, terwijl alle soorten die tot de varaanachtigen behoren duidelijke poten hebben.
Een ander discussiepunt is het feit dat slangen geen beweegbare oogleden hebben, maar met het oog vergroeide onderste oogleden die een soort bril vormen. Een dergelijke constructie komt ook voor bij andere groepen van hagedissen, maar nooit bij de varanen, deze hebben altijd beweeglijke en ondoorzichtige oogleden.
Varanen delen echter ook enkele kenmerken met slangen, zoals de lange, gevorkte tong en het sterk ontwikkelde reukvermogen. Varanen zijn tevens de enige groep van hagedissen die de keelopening zeer ver kunnen openen om grotere brokken voedsel door te slikken, een typisch kenmerk van alle slangen. Ook ontbreekt een urineblaas, is de wervelkolom van een varaan sterk gelijkend met die van een grote slangen en kennen varanen net zoals slangen geen caudale autotomie; dit is het vermogen om de staart af te werpen als deze wordt beetgepakt waarna deze weer aangroeit.
Evolutie.
Varanen zijn een zeer oude groep van reptielen, de eerste moderne vertegenwoordigers zijn bekend vanaf 130 miljoen jaar geleden. Een bekende verwant is "Peleosaniwa" die ongeveer 65 miljoen jaar geleden leefde in Noord-Amerika. De recentere "Saniwa" leefde daarnaast ook in Europa en kwam ongeveer 15 miljoen jaar geleden voor. Tegenwoordig zijn de varanen uitgestorven in Amerika, de soorten die in Europa leefden zijn naar het zuiden verdrongen. Ongeveer vijf miljoen jaar geleden hebben de varanen India gekoloniseerd. "Varanus marathonensis"
De bekendste verwanten van varanen zijn de mosasauriërs, deze hagedisachtigen hebben zich aangepast op een leven in zee en werden zeer groot. De Mosasauridae behoorden tot de succesvolste verwanten van de varanen ooit en kenden een grote periode van bloei. Andere enigszins verwante tijdgenoten van de eerste varanen waren de "Aigialosauridae" en "Dolichosaurus", deze laatste had een sterke slangachtige lichaamsvorm.
Een recentere soort is Megalania, een acht meter lange uitgestorven soort uit het Pleistoceen die leefde in Australië. Deze soort werd vroeger "Megalania prisca" genoemd, maar tegenwoordig verkiest men om de soort in het geslacht "Varanus" te plaatsen. De huidige wetenschappelijke naam voor het dier is "Varanus priscus". Desondanks blijven velen de term Megalania gebruiken.
Varanen en de mens.
Varanen zijn al bekend uit geschriften uit de oudheid, de Griekse schrijver Herodotus beschreef de varaan als een 'landkrokodil'. Afbeeldingen van varanen zijn bekend van de Egyptenaren. De afmetingen van varanen zijn vaak overdreven; zo geloofde men lange tijd dat de komodovaraan tot 7 meter lang kan worden terwijl deze soort in werkelijkheid maximaal 3 meter lang wordt.
Varanen spelen een bescheiden rol in de cultuur, afhankelijk van de geografische locatie van de soort. In veel gebieden waar varanen voorkomen is het vlees gewild als bushmeat, en wordt op de dieren gejaagd. Ook de eieren worden gezien als een delicatesse en worden opgegraven en gegeten. Het vet wordt gezien als geneesmiddel en vooral in Aziatische landen zoals China gebruikt. De lichaamsdelen van varanen worden soms ook als amulet gedragen. De huid van varanen wordt ten slotte gebruikt om leer te maken. Een aantal soorten is hierdoor bedreigd geraakt.
In het Suske en Wiske-verhaal "De nare varaan" speelt een grote komodovaraan van het eiland Komodo een belangrijke rol.

</doc>
<doc id="32360" url="https://nl.wikipedia.org/wiki?curid=32360" title="Echte hagedissen">
Echte hagedissen

Echte hagedissen (Lacertidae) vormen een familie van hagedissen (Lacertilia). De soorten uit deze familie zijn verspreid over vrijwel geheel Europa en enkele soorten zijn zelfs bij het grote publiek bekend, zoals de muurhagedis, de zandhagedis en de smaragdhagedis. Vrijwel alle soorten werden oorspronkelijk ingedeeld in het geslacht "Lacerta", veel soorten hebben tegenwoordig een andere geslachtsnaam.
Algemeen.
Een aantal soorten leeft in andere werelddelen, zoals Azië, Afrika en het Midden-Oosten. Echte hagedissen worden ook wel halsbandhagedissen genoemd, naar de coltrui-achtige plooi in de nek die goed te zien is als ze de nek draaien. De naam muurhagedissen werd vroeger ook wel gebruikt, omdat de muurhagedis ("Podarcis muralis") de bekendste vertegenwoordiger is. Echter lang niet alle echte hagedissen klimmen graag op muren, de naam slaat wel op het geslacht "Podarcis" maar de meeste soorten zijn typische bodembewoners. Slechts enkele soorten leven in bomen, zoals soorten uit de geslachten "Holaspis" en "Gastropholis".
De echte hagedissen staan verder bekend als 'kaal'; ze hebben geen grote stekels, hoorns, keelzakken of schietende tongen zoals andere families van hagedissen. De vroegst bekende soorten werden al in de achttiende eeuw beschreven, toen veel tropische soorten hagedissen nog nooit door mensenogen waren gezien. De belangrijkste determinatiesleutel is de positie van schubben op de kop, cloaca en die van de femorale poriën op de onderzijde van het dijbeen.
Indeling.
De echte hagedissen zijn al vele malen opnieuw ingedeeld, en veel soorten hebben tegenwoordig een andere naam dan een decennium geleden. Dat komt doordat onderzoek heeft uitgewezen dat sommige soorten binnen een geslacht dermate gelijke of juist afwijkende kenmerken vertonen dat ze zijn ingedeeld bij een ander geslacht, meestal een nieuw geslacht. Niet zelden valt een afsplitsing samen met de variatie in geografische verspreiding van de verschillende soorten binnen een geslacht. Het bekendste voorbeeld is het geslacht "Lacerta", waarvan in de jaren tachtig het geslacht "Podarcis" van werd afgesplitst, en door de jaren heen steeds meer soorten tot een ander geslacht werden gerekend, zoals "Iberolacerta" in 1997.
Het oorspronkelijke geslacht "Lacerta" is tegenwoordig voor een groot deel uit elkaar gehaald en onderverdeeld in de volgende geslachten, die ook wel als 'ondergeslachten' worden beschouwd:
Andere soorten zijn al sinds lange tijd voorzien van een andere geslachtsnaam zodat deze vaak algemeen is aangenomen, voorbeelden zijn de kielhagedissen ("Algyroides"), de Canarische hagedissen ("Gallotia"), zandlopers ("Psammodromus"), de slangooghagedissen ("Ophisops") en de franjeteenhagedissen ("Acanthodactylus").
Geslachten.
Er zijn 339 soorten in 43 geslachten. Negen geslachten zijn monotypisch, wat wil zeggen dat ze slechts door een enkele soort worden vertegenwoordigd. Lange tijd werden de geslachten verdeeld in verschillende onderfamilies, maar dit wordt niet meer erkend.
Het geslacht omvat de volgende soorten, met de auteur en het verspreidingsgebied.

</doc>
<doc id="32361" url="https://nl.wikipedia.org/wiki?curid=32361" title="Kangaroe">
Kangaroe



</doc>
<doc id="32363" url="https://nl.wikipedia.org/wiki?curid=32363" title="Kangeroe">
Kangeroe



</doc>
<doc id="32364" url="https://nl.wikipedia.org/wiki?curid=32364" title="Gekko's">
Gekko's

Gekko's of gekko-achtigen (Gekkota) zijn een groep van reptielen die behoren tot de hagedissen. De naam "gekko" is afgeleid van de klikkende tot gillende geluiden die veel soorten vooral in de paartijd maken.
Gekko's vormen een van de grootste groepen van gewervelde dieren en worden vertegenwoordigd door ongeveer 2100 soorten in meer dan 120 geslachten. Gekko's komen in alle warme streken van de wereld voor in uiteenlopende habitats; van dichtbegroeide bossen (bladstaartgekko's) tot in woestijnachtige gebieden (dikvingergekko's). Gekko's kunnen niet overleven in gematigde streken zoals België en Nederland, maar in zuidelijk Europa zijn enkele soorten zeer algemeen. 
Gekko's vertonen een enorme variatie aan vormen, kleuren en afmetingen. De meeste gekko's hebben onopvallende kleuren en zijn goed gecamoufleerd. Bij enkele soorten draagt ook de vorm van het lichaam bij aan de camouflage. Voorbeelden zijn de bladstaartgekko's uit Madagaskar. De lichaamslengte, inclusief staart, varieert van iets meer dan een centimeter tot 40 centimeter. De voor zover bekend langste gekko's waren ruim 60 cm, maar deze soorten zijn waarschijnlijk uitgestorven.
Vrijwel alle soorten zijn eierleggend, slechts enkele soorten zijn eierlevendbarend. De eierleggende soorten produceren in de regel slechts één of twee eieren per legsel, waar andere hagedissen vaak meer eieren leggen. Gekko's leven van insecten en worden in de landen waar ze van nature voorkomen daarom beschouwd als nuttig. Gekko's worden soms ook gebruikt in voedsel of medicijnen.
De indeling van de verschillende groepen van gekko's is van het begin af aan sterk aan verandering onderhevig geweest, voornamelijk doordat het zo'n grote groep is. Aanvankelijk werden alle soorten tot een enkele familie gerekend. Later werden er meer aparte onderfamilies benoemd en is de indeling nog eens ingrijpend aangepast op basis van nieuwe inzichten, waarbij de verschillende soorten in aparte families zijn geplaatst.
Verspreiding en habitat.
Gekko's komen voor op alle continenten, met uitzondering van Antarctica. De verschillende groepen zijn vaak specifiek voor het werelddeel waarin ze voorkomen. Sommige soorten zijn door toedoen van mensen terechtgekomen in gebieden buiten hun natuurlijke verspreidingsgebied.
De grootte van het verspreidingsgebied kan sterk verschillen. Sommige soorten komen slechts op kleine eilandjes voor, terwijl andere juist een zeer groot natuurlijk verspreidingsgebied hebben.
Habitat.
Gekko's hebben zich ontwikkeld in tropische gebieden en hebben zich verspreid naar alle tropische en subtropische delen van de wereld. Ze ontbreken in permanent koude gebieden. Een van de meest koudetolerante soorten is "Cyrtodactylus tibetanus", die voorkomt in het Himalayagebergte en kan worden aangetroffen op een hoogte van meer dan 4000 meter. Ook de rotsgekko's ("Afroedura") zijn tolerant ten aanzien van kou: deze soorten komen voor in Zuid-Afrika tot in hooggebergten zoals de Drakensbergen.
De meeste soorten hebben zich ontwikkeld tot echte boombewoners die snel en behendig over takken en stammen klauteren. Gekko's leven meestal in bossen. Sommige soorten hebben zich aangepast aan een leven in een meer open landschap; dit zijn vaak bodembewoners. Bodembewonende gekko's zijn te herkennen aan het ontbreken van de hechtlamellen onder de tenen, die veel andere gekko's wel bezitten en dan dienen om zich aan de ondergrond te hechten. Bij soorten die in bomen leven komt dit van pas bij het klimmen, maar bij bodembewoners zouden dergelijke structuren alleen maar tot last zijn, omdat het substraat eraan blijft plakken. Bodembewonende gekko's kunnen soms worden aangetroffen onder zeer droge omstandigheden, zoals halfwoestijnen en steppen.
Sommige soorten gekko's zijn echte cultuurvolgers, wat uitzonderlijk is voor hagedissen. De halfvingergekko's uit het geslacht "Hemidactylus" zijn een bekend voorbeeld. Deze soorten worden ook wel huisgekko's genoemd omdat ze vaak opduiken in huizen. Ook natuurstenen muren, plantenkwekerijen en vervallen gebouwen zijn voor dergelijke soorten heel geschikt als leefgebied. De Afrikaanse huisgekko leeft van oorsprong in delen van Afrika maar heeft zich verspreid naar Zuid-Amerika. Hier werd de gekko verder landinwaarts gebracht door vissersboten. Er zijn eieren van deze gekko aangetroffen in de kieren van het hout van dergelijke boten.
Uiterlijke kenmerken.
Gekko's zijn in één oogopslag van de meeste hagedissen te onderscheiden door een aantal karakteristieke kenmerken. De ogen van alle gekko's zijn relatief groot, evenals hun poten en vooral de tenen en vingers. Gekko's hebben in de regel geen grote schubben en daardoor een flexibele huid. Alle gekko's hebben ten slotte een afgeplatte kop die, anders dan die van andere hagedissen, nooit uitsteeksels zoals kammen, hoorns of stekels draagt.
De schubben zijn meestal veel fijner waardoor de huid flexibeler is. Nadeel is dat de huid makkelijker scheurt als een exemplaar wordt opgepakt of aangevallen. Veruit de meeste gekko's zijn nachtactief en hebben camouflagekleuren als grijs en bruin. Slechts enkele soorten, zoals de groene boomgekko ("Naultinus manukanus"), en de Madagaskardaggekko's, uit het geslacht "Phelsuma", hebben felle kleuren. Die soorten zijn dagactief en schuilen 's nachts.
Gekko's worden in vergelijking met andere hagedissen niet zo groot; de meeste soorten bereiken inclusief staart een lichaamslengte van ongeveer 10 tot 20 centimeter. De kleinste soorten, zoals de kogelvingergekko's uit het geslacht "Sphaerodactylus", worden niet langer dan enkele centimeters. De kleinste soort is de Antilliaanse kogelvingergekko ("Sphaerodactylus argus") uit Zuid-Amerika. Die bereikt een maximale lichaamslengte van 1,6 centimeter en is daarmee een van de kleinste gewervelde dieren. Grotere soorten zijn die uit het geslacht "Gekko", die een totale lichaamslengte van 40 centimeter kunnen bereiken. De allergrootste nog voorkomende soort is de Nieuw-Caledonische reuzengekko ("Rhacodactylus leachianus"), die tot bijna 40 cm lang kan worden. "Phelsuma edwardnewtoni" hoort bij de langste moderne soorten. Deze gekko, die tot de madagaskardaggekko's behoort, kon tot 60 cm lang worden, maar wordt algemeen beschouwd als uitgestorven. De andere soort die zo lang kon worden is "Hoplodactylus delcourti", die behoort tot de Nieuw-Zeelandse gekko's uit de familie Diplodactylidae. Deze soort kwam tot vrij recent in Nieuw-Zeeland voor maar is nu alleen bekend van een enkel museumexemplaar.
Kop.
De kop is in de regel afgeplat. In vergelijking met andere hagedissen hebben gekko's een relatief 'kale' kop. Die draagt nooit kammen, hoorns of ander uitsteeksels zoals die bij veel andere groepen van hagedissen voorkomen. De ooropeningen zijn meestal duidelijk zichtbaar. De tong wordt bij veel soorten gebruikt om de kop schoon te likken.
De kop wordt bij alle soorten gekenmerkt door de opvallend grote ogen. Aan de vorm van de pupil is te zien of een gekko 's nachts of overdag actief is. Soorten die overdag actief zijn hebben een ronde pupil en soorten die voornamelijk 's nachts leven hebben overdag een spleetvormige, verticale pupil. Veel soorten hebben vier boven elkaar gelegen, ruitvormige verbredingen van de pupil. Die vergrotingen zijn bij een aantal soorten onregelmatig van vorm, zodat de pupil door het grillige uiterlijk minder opvalt. De pupil van de nachtactieve soorten is zeer beweeglijk. Deze dieren jagen met de pupil wijd opengesperd. De pupil is dan, net als bij de dagactieve soorten, ovaal tot rond van vorm.
Gekko's hebben meestal geen beweeglijke oogleden. Die zijn in de loop der evolutie aan elkaar gegroeid en vormen een transparante laag over het oog. Bij de gekko's heeft het onderste ooglid een doorzichtig deel of venster gekregen, en later in de ontwikkeling is het onderste ooglid vergroeid geraakt over het oog en is het venster groter geworden totdat het gehele ooglid doorzichtig werd. Hetzelfde is overigens gebeurd bij alle slangen, die eveneens doorzichtige en vergroeide oogleden hebben. Ook bij de slangen is altijd het onderste ooglid transparant geworden. Bij de vervelling wordt ook het ooglid vervangen, zodat de gekko steeds een nieuwe 'bril' krijgt. Het ooglid wordt bij de meeste soorten na het opeten van een prooi gereinigd door er met de tong over te likken. Alleen soorten uit de familie Eublepharidae, zoals "Aeluroscalabotes felinus", bezitten niet een dergelijke brilachtige structuur. Deze familie wordt beschouwd als een van de basale groepen van de infraorde. De bodembewonende soorten in deze familie hebben ondoorzichtige, beweegbare oogleden omdat ze vaak graven. Een 'bril' zou dan makkelijk beschadigd raken door substraatdeeltjes.
De tong van gekko's wordt niet alleen gebruikt om de bek en de ogen schoon te likken maar dient ook als zintuiglijk orgaan. Door de tong uit te steken worden geurdeeltjes verzameld. Als vervolgens de tong in de bek wordt teruggebracht, en langs het orgaan van Jacobson in het verhemelte wordt bewogen, worden de deeltjes geanalyseerd zodat de gekko kan "ruiken" met de tong. Deze vorm van waarneming komt ook voor bij slangen, maar deze laatsten zijn hier veel beter in gespecialiseerd.
Tanden.
Gekko's zijn polyphyodont en in staat om elk van hun honderd tanden, elke drie tot vier maanden te vervangen. Naast de uitgegroeide tanden die gebruikt worden om te eten zijn er steeds kleine vervangende tanden aanwezig die ontstaan uit stamcellen in de lamina dentalis. Het gebitstype wordt pleurodont genoemd, de tanden staan niet op de kaakrand maar zijn aan de binnenzijde van het kaakbot verankerd. Deze configuratie is gebruikelijk bij veel soorten hagedissen en slangen.
Lichaam.
Gekko's hebben in vergelijking met andere groepen van hagedissen een relatief grote kop, een klein lichaam en een relatief korte staart. De huid van vrijwel alle gekko's is relatief dun en de schubben zijn kleiner dan die van andere hagedissen. Dit is bij zwangere exemplaren goed te zien; de eieren zijn dan door de huid heen zichtbaar, vooral aan de buikzijde. De schubben overlappen elkaar niet maar liggen tegen elkaar aan waardoor de huid fluweelachtig aanvoelt. Dit heeft als nadeel dat de huid minder goed bepantserd is en kwetsbaarder voor aanvallen van vijanden. Vooral andere reptielen en vogels kunnen de huid door hun tanden respectievelijk snavel gemakkelijk beschadigen. Er zijn slechts enkele gekko's die wel een gepantserde huid hebben, zoals de wondergekko's uit het geslacht "Teratoscincus". Deze soorten hebben grote, dikke schubben die elkaar sterk overlappen. De schubben aan de staart zijn vergroeid tot grote, beschermende platen wat ongebruikelijk is voor gekko's.
De meeste soorten hebben gladde schubben, maar ook hier zijn weer enkele uitzonderingen. Gekko's die aan elkaar verwant zijn en tot hetzelfde geslacht behoren kunnen toch heel verschillend gevormde schubben hebben. Op de afbeelding rechts is de schubbenhuid van twee soorten uit het geslacht "Naultinus" te zien, met boven die van "Naultinus grayii" en onder die van "Naultinus rudis".
De meeste soorten hebben een rekbare, soepele huid wat als voordeel heeft dat gekko's altijd veel lichter zijn dan de meeste andere hagedissen, in verhouding tot hun lichaamslengte. De huid wordt net als bij andere reptielen regelmatig vervangen door een vervelling. Veel gekko's eten de afgeworpen huid direct op teneinde de voedingsstoffen terug te winnen. De huid is waterdicht en is voorzien van en wasachtig laagje. Hierdoor blijven veel soorten drijven op het water. De kleinste gekko's bereiken een lichaamslengte van slechts enkele centimeters en zouden zonder hun speciale huid kunnen verdrinken in een regendruppel.
De lichaamskleur is bij vrijwel alle gekko's onopvallend; veel soorten zijn goed gecamoufleerd. De meeste soorten hebben de kleur en tekening van de ondergrond waarop zij leven, zoals boomschors of granietrotsen. Enkele groepen zijn bijzonder goed gecamoufleerd en zijn nagenoeg onzichtbaar als ze zich op de natuurlijke ondergrond ophouden. Een voorbeeld zijn de bladstaartgekko's uit het geslacht "Uroplatus", die sprekend op boombast of op dode bladeren lijken.
Slechts enkele soorten hebben felle kleuren en deze soorten zijn meestal overdag actief. De felle kleuren hebben altijd een functie in de communicatie. Het bekendste voorbeeld zijn de felgroene soorten uit het geslacht "Phelsuma" die leven op Madagaskar. Deze soorten worden wel de madagaskardaggekko's genoemd en vooral de goudstofdaggekko ("Phelsuma laticauda") is een bijzonder bont gekleurde soort. Een ander voorbeeld is de witkeeldaggekko ("Gonatodes albogularis"), eveneens een dagactieve soort, die een bonte lichaamskleur heeft met een opvallende gele kop.
Gekko's kunnen van kleur veranderen, al is de kleuromslag nooit zo drastisch als bijvoorbeeld bij de kameleons. Veel soorten hebben 's nachts een andere huidskleur dan overdag; vaak is de huid overdag lichter gekleurd en 's nachts donkerder. Er zijn ook soorten waarbij dit precies andersom is, zoals de Afrikaanse soort "Hemidactylus fasciatus". Deze is overdag donker van kleur en 's nachts wordt de huid lichtbruin tot geel.
Poten.
De vorm van de poten kan van soort tot soort sterk verschillen. De tenen en vingers dragen meestal nagels, zodat de gekko over kleine klauwtjes beschikt. Bij een aantal soorten zijn de nagels intrekbaar, net als bij katachtigen voorkomt. Onder andere de Europese bladvingergekko kan dit.
Vooral de vorm van de tenen vertoont veel variatie, die veelal samenhangt met de levenswijze. De vorm en het uiterlijk van de poten van gekko's zijn daardoor meestal karakteristiek voor de groep waartoe een soort behoort. Veel gekko's hebben een wetenschappelijke naam waarin naar de bouw van de tenen wordt verwezen. Hierbij wordt vaak het woord "dactylus" (teen, vinger) gebruikt. De bekendste vormen van de vingers en tenen bij de gekko's zijn:
Hechtlamellen.
Gekko's staan bekend om hun vermogen om tegen allerlei oppervlakken te klimmen, zelfs verticaal en ondersteboven op glas. Dit vermogen komt ook voor bij veel andere hagedissen zoals anolissen. Alle gekko's die een dergelijk klimvermogen hebben, dragen gegroefde structuren aan de onderzijde van de tenen. Deze groefjes worden de hechtlamellen genoemd, of kortweg 'lamellae'. Dat deze structuren verantwoordelijk waren voor de extreme kleefkracht was al heel lang bekend, maar het onderliggende principe vormde een groot raadsel. In eerste instantie ging men ervan uit dat de dieren gebruikmaakten van een soort kleverige lijmstof zoals bij slakken voorkomt. Er werden bij onderzoek hiernaar echter nooit resten van een dergelijke kleefstof aangetroffen, waardoor dit al snel in twijfel werd getrokken. Ook werd geopperd dat de tenen voorzien waren van kleine zuignapjes om zich vast te houden. Zuignappen worden door verschillende diergroepen gebruikt om zich te hechten, zoals door inktvissen en sommige waterkevers. Op zeer gladde oppervlakken echter, zoals sterk gepolijst glas, bleken de gekko's zich echter in het geheel niet te kunnen hechten, terwijl zuignapjes of een kleefstof hierop juist zeer effectief zouden zijn. Toen de poten voor het eerst onder een zeer sterke vergroting werden bekeken, bleek dat de lamellen niet alleen waren voorzien van 5 micrometer kleine haartjes (setae), maar dat die haartjes zelf weer voorzien waren van nog fijnere structuren van 0,2 micrometer (spatula), die eindigden in extreem dunne uitlopers. De setae en spatulae bestaan uit bèta-keratine.
De uitlopers zijn klein en talrijk. De schaal van de uitlopers is zo klein dat ze op een atomaire schaal worden aangetrokken door de ondergrond, waarbij de vanderwaalskrachten, de onderlinge aantrekkingskrachten tussen moleculen, een belangrijke rol spelen. Het is deze interactie - de vanderwaalskracht - die de gekko zijn enorme kleefkracht geeft. De gekko kan deze krachten echter niet 'aan' en 'uit' zetten, hij plakt vast aan een oppervlak zodra de tenen contact maken, en kan pas weer los komen door de tenen in een hoek van ongeveer dertig graden op te lichten. Het bijzondere aan deze aanpassing is dat het systeem bijna altijd werkt; er zijn geen vloeistoffen of andere stoffen nodig. Voor zover bekend is teflon de enige stof waarop de lamellen zich nooit kunnen hechten. Omdat de vanderwaalskracht afhankelijk is van de polariseerbaarheid van een stof, en teflon een zeer lage polariseerbaarheid heeft, is de vanderwaalskracht tussen de lamellen op de tenen van een gekko en teflon erg laag.
De afbeelding links geeft verschillende vergrotingen van de structuur van de lamellen weer. Boven is de onderzijde van de teen met de gleufjes weergegeven en in het midden zijn de zeer fijne haartjes zichtbaar die de lamel bedekken. Onderaan valt te zien, dat ook deze haartjes vele uitlopers hebben die het hechtoppervlak nog sterker vergroten.
Niet alle soorten bezitten hechtlamellen. Verschillende woestijnbewonende soorten hebben ze niet. Omdat deze gekko's op los zand leven zouden de lamellen de voortbeweging eerder belemmeren dan bevorderen.
Staart.
De staart wordt bij veel gekko's gebruikt om de lichaamsvorm te maskeren. Bij die soorten is vaak ook het lichaam zelf goed gecamoufleerd. Een voorbeeld zijn de Australische gekko's uit het geslacht "Phyllurus", die een sterk vergrote en afgeplatte staart hebben die lijkt op een blad. De staart en het lichaam zijn bedekt met kleine stekeltjes en hebben een onregelmatige tekening zodat de dieren niet opvallen op boomschors. De bladstaartgekko's uit het geslacht "Uroplatus" passen een vergelijkbare truc toe: de staart is sterk afgeplat en doet denken aan een verdord blad. Zelfs de nerven van een blad worden nagebootst en een bij aantal soorten heeft de staart onregelmatige inkepingen. Deze inkepingen doen denken aan insectenvraat en verbeteren zo de camouflage. Er bestaan ook soorten met een extreem korte staart, zoals de soorten uit het geslacht knopstaartgekko's ("Nephrurus"). De staart van deze gekko's is eerder knopvormig dan langwerpig.
Kenmerken van de staart worden bij meerdere gekko's in de wetenschappelijke naam vernoemd. Zo verwijst de geslachtsnaam "Uroplatus" naar de platte ( of platus) staart ( of oura) van de soorten in dat geslacht.
Een eigenschap van vrijwel alle gekko's is, dat ze hun staart kunnen afwerpen als ze hieraan worden vastgegrepen. De staart breekt af bij een speciaal breukvlak in de staartwervels. De staart groeit in de loop der tijd weer aan. Als hij later weer een keer afbreekt, zal dat op hetzelfde punt zijn. Dit verschijnsel heet autotomie. Het komt ook voor bij veel andere hagedissen, maar ook bij regenwormen, sommige vissen en veel geleedpotigen. Bij de gekko's blijft de staart na eenmaal afgebroken te zijn altijd kleiner dan hij oorspronkelijk was, en is dan in de regel ook veel donkerder gekleurd. Omdat veel soorten hun staart vrij gemakkelijk afwerpen, zijn er in het wild vaak maar weinig individuen te vinden die hun originele staart nog bezitten. Bij het aangroeien van de nieuwe staart is de temperatuur van belang; bij een lagere temperatuur wordt de staart korter en groeit minder snel dan bij een hogere temperatuur. De nieuwe staart kan door een genetisch defect verdubbelen zodat de gekko twee staarten krijgt, en er zijn zelfs wel gekko's met drie staarten waargenomen.
Veel soorten gekko's gebruiken de staart als tijdelijke opslag voor vetten. Ook mineralen en andere essentiële voedingsstoffen worden in de staart opgeslagen. In goede tijden wordt de staart hierdoor dikker en in mindere tijden, zoals gedurende de winter, teert de gekko op de reserves in zijn staart, waarbij deze slinkt. Veel andere groepen van hagedissen kunnen dat minder goed, omdat de schubbenhuid stugger is, zodat de staart niet uit kan zetten.
De Nieuw-Caledonische reuzengekko ("Rhacodactylus leachianus") heeft aan de onderzijde van de staartpunt twee rijen schubben die hechtvermogen hebben. Hierdoor kan de gekko zijn staart als extra 'poot' gebruiken om zich aan takken vast te grijpen. De staart van de knopstaartgekko's uit het geslacht "Nephrurus" is bijzonder kort en knopvormig. De staart bevat echter veel zenuwuiteinden, zodat deze waarschijnlijk een rol speelt bij de zintuiglijke waarneming. Het is nog niet precies bekend wat de meerwaarde is van dit zintuiglijke vermogen.
Geslachtsonderscheid.
Bij de gekko's worden mannetjes vaak groter dan de vrouwtjes. Vaak zijn ze ook lichter gekleurd, waardoor de kleuren van de mannetjes wat meer afsteken. Net als andere hagedissen hebben de mannetjes poriën aan de onderzijde van het lichaam. Die zijn in een rij dwars op de lichaamsas gelegen, vlak voor de cloaca. Deze poriën worden wel de preanale of precloacale poriën genoemd. Ook de vrouwtjes hebben dergelijke poriën, maar bij vrouwtjes zijn ze in de regel veel minder duidelijk. De poriën scheiden een gelige, vettige stof af die aan het substraat blijft plakken. De stof dient als geurspoor, zodat vrouwtjes hun weg naar een mannetje kunnen vinden.
Mannetjes hebben een verdikte staartwortel en een meer gewelfde cloaca-omgeving dan de vrouwtjes. Dit komt door de aanwezigheid van de hemipenis; dit is de 'dubbele' penis van hagedissen. Omdat tijdens de paring de staart in de weg zit hebben hagedissen een gevorkte penis, zodat zowel van links als rechts contact gemaakt kan worden met de cloaca van een vrouwtje.
Vrouwtjes zijn het makkelijkst van mannetjes te onderscheiden als ze zwanger zijn en eieren dragen. Het vrouwtje ziet er dan zeer plomp uit, omdat de huid van de gekko's erg dun is zijn de eieren vaak dwars door de huid te zien.
Levenswijze.
Vrijwel alle gekko's zijn schemer- of nachtactief en schuilen overdag in bomen, struiken of onder stenen. Slechts enkele soorten zijn dagactief, zoals de Madagaskardaggekko's en soorten uit de geslachten "Naultinus" en "Gonatodes", zoals de witkeeldaggekko ("Gonatodes albogularis") uit het Caribisch gebied.
Alle gekko's zijn zichtjagers. Gekko's gebruiken daarnaast hun tong op de manier zoals andere hagedissen en slangen dat doen, om geur waar te nemen. Ze gebruiken echter voornamelijk visuele prikkels om hun prooien op te sporen en vijanden te ontwijken. Gekko's kunnen alleen bewegende prooien zien. Zodra een prooi zich stilhoudt is deze onzichtbaar voor de gekko. Dit heeft overigens niets met de ogen te maken, maar met de manier waarop de zintuiglijke prikkels worden verwerkt in de hersenen.
Gekko's zijn de enige reptielen die een complexe vorm van geluid kunnen produceren. Er zijn wel meer reptielen die geluid maken, zoals bij verstoring of bedreiging, maar verder dan grommende en sissende geluiden komen de reptielen niet. Gekko's daarentegen brengen verschillende geluiden voort, vergelijkbaar met kikkers die hiervoor hun kwaakblaas gebruiken. De verschillende geluiden worden wel omschreven als gillend, fluitend, roepend, kwakend of blaffend.
De geluiden worden voortgebracht door lucht langs het strottenhoofd en met stembanden vergelijkbare structuren in de keel te voeren. Er is een grote verscheidenheid aan geluiden en veel soorten kunnen meerdere geluiden maken, waarbij elk geluid een eigen functie heeft. De meeste gekko's maken geluiden om een partner te lokken om mee te paren. Het zijn dan vaak de mannetjes die roepen. Geluid dient echter niet altijd om soortgenoten te lokken; van een aantal soorten is bekend dat ze roepen om soortgenoten juist op afstand te houden. De functie van het geluid is vergelijkbaar met die van geursporen van andere dieren, en de zang van vogels, om het territorium af te bakenen. Van de tokeh ("Gekko gecko") bijvoorbeeld is een roepgeluid bekend dat dient om de eigen positie bekend te maken aan soortgenoten.
De fluitgekko ("Ptenopus garrulus maculatus") komt voor in zandige gebieden waar de dieren holen graven waarin ze leven. De gekko's maken in de schemering luide, fluitende geluiden die dienen om soortgenoten op afstand te houden. Zodra het echter donker wordt stoppen ze met roepen. Het dient waarschijnlijk om confrontaties tussen de agressieve dieren te vermijden.
Het geluid wordt ten slotte gebruikt om af te schrikken. Hierbij worden vaak dreiggeluiden gemaakt. Dat varieert van een musachtig gepiep tot grommen, blazen of gillen.
Voedsel.
Gekko's zijn carnivoor en leven van ongewervelde dieren zoals insecten en spinnen. De grotere soorten deinzen er niet voor terug om grote rovende ongewervelden te eten, zoals schorpioenen en duizendpoten. Van heel grote soorten, zoals de tokeh ("Gekko gecko") is bekend dat ze zelfs kleine gewervelden eten, zoals andere hagedissen of vogels. Veel gekko's eten als ze de kans krijgen ook hun eigen jongen, wat kannibalisme wordt genoemd.
Sommige gekko's leven ook wel van suikerrijke plantaardige delen. De madagaskardaggekko's snoepen weleens van nectar of vruchtensappen. De soorten die nectar eten, likken de vloeistof met de tong uit bloemen. Van de madagaskardaggekko ("Phelsuma madagascariensis") is beschreven dat sinaasappels en bananen een voorkeur hebben. Van de Japanse tokeh ("Gekko japonicus") is bekend dat de dieren in gevangenschap ook wel fruit eten. De soort "Gehyra mutilata" wordt in de Engelse taal wel 'suikerhagedis' genoemd vanwege de voorkeur voor zoete stoffen.
Met name de huisgekko's uit het geslacht "Hemidactylus" worden in warmere streken erg gewaardeerd omdat ze zich weinig aantrekken van de mens en in stedelijke gebieden enorme hoeveelheden insecten opruimen, zoals huiskrekels en kakkerlakken. Van de muurgekko is bekend dat die duizendpoten, kakkerlakken, kevers, krekels, spinnen en vlinders op het menu heeft staan.
Gekko's zijn opportunistische jagers en kennen nooit een strikte voedselvoorkeur zoals andere hagedissen dat wel hebben. Wel is een aantal soorten zo klein dat de meeste insecten simpelweg te groot voor ze zijn en zij leven van luizen en andere kleine ongewervelden. Voorbeelden zijn enkele zeer kleine kogelvingergekko's (geslacht "Sphaerodactylus"), die op eilanden leven waar geen spinnen en andere rovende geleedpotigen voorkomen. De kleine gekko's hebben daar de ecologische niche van deze dieren opgevuld.
Voortplanting en ontwikkeling.
Gekko's zijn in de regel eierleggend en leggen slechts enkele eieren per legsel, meestal twee. Van een aantal soorten is bekend dat ze soms drie eieren leggen. Er zijn ook gekko's die per keer maar een enkel leggen, zoals de kleine kogelvingergekko's (geslacht "Sphaerodactylus"). Deze soorten leven echter in tropische streken en kunnen zich het gehele jaar door voortplanten.
De eieren zijn als ze worden gelegd nog zacht, zodat ze de cloaca van het vrouwtje kunnen passeren. Veel soorten leggen relatief grote eieren, die het embryo een hogere overlevingskans geven. De eieren zijn vaak zeer groot in vergelijking met het moederdier, zoals op de afbeelding rechtsboven te zien is. Zodra de eieren bloot staan aan de buitenlucht harden ze uit. De eieren van gekko's zijn kalkachtig en hard en niet perkamentachtig en zachter zoals de eieren van veel andere reptielen. Vrouwtjes hebben veel kalk nodig voor de ontwikkeling van de eieren. Van een aantal soorten is bekend dat het vrouwtje klieren in de keel heeft die calcium binden. De klieren scheiden een calciumrijke vloeistof af als de calciumbehoefte toeneemt bij de ontwikkeling van de kalkschaal van de eieren.
Vrijwel alle gekko's leven in vochtige en warme, tropische gebieden, waar de gemiddelde temperatuur hoog genoeg is om de eieren buiten het lichaam te laten uitkomen. Veel gekko's begraven hun eieren niet in de bodem zoals de meeste hagedissen doen, maar plakken deze vast tegen takken en bladeren. De eieren zijn ook aangetroffen onder boomschors en zelfs in de haren van andere dieren. Van gekko's is bekend dat de vrouwtjes de eieren soms op dezelfde plaats afzetten. Hierdoor kunnen de eieren van verschillende exemplaren in grote groepen worden aangetroffen. Van de Afrikaanse huisgekko zijn eens vijftig eieren op dezelfde plaats ontdekt en van de soort "Ptyodactylus hasselquistii" werden zelfs 62 eieren van verschillende vrouwtjes aangetroffen.
Gekko's kennen meestal geen vorm van broedzorg. Alleen van de tokeh is bekend dat het vrouwtje de eieren bewaakt tot ze uitkomen. Bij de meeste andere soorten moeten de jongen uitkijken voor de ouderdieren omdat deze geen verschil maken tussen een insect en een kleine hagedis. Gekko's staan bekend als vrij kannibalistisch.
Gekko's ontwikkelen zich snel en leven relatief kort. In de meeste gevallen zijn de juvenielen na een half jaar tot een jaar volwassen. Veel soorten leven hooguit drie tot vier jaar. Van in gevangenschap gehouden soorten is echter bekend dat ze een leeftijd kunnen bereiken van meer dan twintig jaar.
Sommige gekko's leggen geen eieren maar zijn eierlevendbarend. Dit wil zeggen dat de dieren wel eieren ontwikkelen, maar deze komen nog in het lichaam uit. Dergelijke soorten komen altijd voor in koelere gebieden, zoals de soorten uit het geslacht "Hoplodactylus". De zwangerschap duurt lang. Van de soort "Woodworthia maculatus" is bekend dat de jongen pas na een zwangerschap van 14 maanden worden geboren. Hierdoor kan deze gekko zich niet ieder jaar voortplanten. Een bijzonder geslacht vormen de "Rhacodactylus"-soorten. Vijf van de zes soorten zijn namelijk eierleggend, maar "Rhacodactylus trachyrhynchus" uit Nieuw-Caledonië is levendbarend.
Vijanden en verdediging.
Gekko's worden voornamelijk buitgemaakt door rovende zoogdieren, vogels en andere reptielen zoals grotere hagedissen en slangen. Sommige slangen zijn zelfs gespecialiseerd in het buitmaken van hagedissen en dan voornamelijk gekko's, zoals de hagedisslang ("Malpolon monspessulanus"). De katslang ("Telescopus fallax") eet nachtactieve hagedissen en vooral gekko's. Vijanden zijn voornamelijk zoogdieren die de volwassen gekko's bejagen.
Gekko's verdedigen zich vooral passief. Veel soorten zijn uitstekend gecamoufleerd. Een aanvulling op de camouflage van dergelijke soorten is het lethargisch gedrag. Zelfs als een vijand heel dichtbij komt blijven de dieren doodstil zitten en vertrouwen op hun schutkleur. Veel andere hagedissen vluchten juist snel weg bij het geringste vermoeden van een naderende vijand. Pas als de gekko ontdekt wordt zal hij proberen te vluchten in een spleet of kier, of het hogerop zoeken tussen de bladeren. Veel gekko's zijn vrijwel onzichtbaar in het bladerdek. Soorten die liever spleten en kieren opzoeken zoals in boomschors of tussen stenen en rotsen, zullen zich eenmaal in de schuilplaats volzuigen met lucht. Hierdoor wordt het lichaam vastgeklemd en is de hagedis slechts met veel moeite uit de schuilplaats te halen. Pas als een dier in de hoek wordt gedreven zal het dreiggedrag vertonen. Het brengt dan luide afweergeluiden voort, blaast zijn lichaam op en spert de bek open.
De grotere soorten gekko's hebben een navenant grote bek en bezitten vaak grote tanden en krachtige kaakspieren. De soorten uit het geslacht "Gekko", kunnen gemeen bijten maar alleen als ze worden opgepakt. Meestal worden voorafgaand luide schreeuwende tot gillende geluiden geproduceerd en wordt de bek wijd opengesperd om te imponeren. Als het dier echter heeft toegebeten laat het niet meer los. Bij mensen die weleens hagedissen zoals gekko's in een terrarium houden is de beet van dergelijke soorten erg berucht. Deze hagedissen hebben zeer krachtige kaakspieren die een slachtoffer urenlang kunnen vastklemmen. Het is moeilijk om de hagedis los te krijgen zonder het dier te beschadigen en de beet kan resulteren in bloederige wonden.
Vrijwel alle soorten kennen het vermogen tot het afwerpen van de staart. Dit wordt caudale autotomie genoemd, zie ook onder het kopje staart. De verdedigingstechnieken van gekko's kunnen variëren per groep, de kleinere soorten zijn meestal volkomen weerloos tegen vijanden en kunnen weinig anders dan wegvluchten. Enkele soorten vertonen een complexe vorm van dreiggedrag, een voorbeeld is de wondergekko ("Teratoscincus scincus"). Deze kleine gekko voert een complexe schijnaanval uit om tegenstanders af te bluffen. De gekko gaat eerst hoog op de poten staan en zwaait zijn staart heen- en weer. Doordat de staart bedekt is met grote, dakpansgewijs over elkaar liggende schubben ontstaat een ratelend geluid. Met de staart wordt ook de bodem beroerd zodat zand wordt opgeworpen richting de vijand. De gekko richt zich vervolgens op, waarbij het dier de tegenstander recht in de ogen kijkt en voert vervolgens een schijnaanval uit. Hierbij spert hij de bek open en maakt hij blazende en sissende geluiden. De aanval wordt echter plots afgebroken waarbij de gekko het op een rennen zet.
De gekko's uit het geslacht "Diplodactylus" vertonen een sterk gespecialiseerde vorm van afweergedrag. Deze soorten hebben klieren aan de staart welke een kleverige vloeistof produceren. Als een vijand te dichtbij komt wordt de vloeistof gericht naar de belager gespoten.
Interactie met de mens.
Gekko's worden gewaardeerd omdat ze insecten eten, met name soorten die verspreid zijn in gecultiveerde gebieden. Veel soorten leven op of rond plantages, waar ze de insecten eten die tussen de planten leven. Ze gaan de insectenvraat tegen en dragen zo bij aan een hogere opbrengst.
Een aantal soorten komt vaak in huizen voor, ze jagen hier op plaaginsecten zoals kakkerlakken en krekels.
In sommige landen, zoals China, wordt aan gekko's een geneeskrachtige werking toegeschreven. Ze worden gevangen en van de ingewanden ontdaan. Vervolgens worden ze gedroogd en vermalen en in voedsel verwerkt. Van de tokeh wordt beweerd dat zo ziektes als Hiv en impotentie kunnen worden genezen. Dit heeft veel soorten geen goed gedaan.
Sommige soorten worden zelfs als geluksbrengers gezien. Als men een huis koopt en er de eerste nacht dat men in het huis slaapt géén gekkogeluiden te horen zijn, brengt dit ongeluk en kan men het huis beter weer verkopen.
In andere culturen worden gekko's echter juist als brengers van ongeluk gezien. De vertegenwoordigers van het geslacht "Naultinus" komen voor op Nieuw-Zeeland en worden door de inheemse bevolking gemeden als de pest. De gekko's maken een geluid dat sterk lijkt op het lachen van de mens en de bevolking is ervan overtuigd dat de dieren een negatieve invloed hebben op mensen en over bijzondere krachten beschikken. Ook de zandgekko ("Chondrodactylus angulifer") wordt door de bevolking gevreesd; de zandgekko komt voor in delen van Afrika. De gekko wordt beschouwd als een giftig dier terwijl in werkelijkheid geen enkele soort giftig is.
Ook de fluitgekko ("Ptenopus garrulus") uit Zuid-Afrika is onderwerp van bijgeloof. Het dier zou giftig zijn en de lokale bevolking -bestaande uit Bosjesmannen en Hottentotten- zijn bang voor de gekko en gaan het dier uit de weg.
Er zijn daarnaast een aantal soorten die vanwege de schreeuwerige geluiden wat minder geliefd zijn. De geluiden van sommige soorten worden wel omschreven als zenuwslopend. Met name de grotere soorten zoals de tokeh maken 's nachts een enorm kabaal als een exemplaar de slaapkamer heeft uitgekozen als woonplaats.
Taxonomie en indeling.
Gekko's zijn een zeer oude groep van reptielen. Het zijn een van de weinige groepen van hagedissen die restanten vertonen van de chorda dorsalis in de wervelkolom. De voorouder van de gekko's was de uitgestorven familie Ardeosauridae. Het oudst bekende lid is de 150 miljoen jaar oude "Ardeosaurus". Het is nog onbekend hoe de zeer kleine haartjes onder de tenen zich hebben ontwikkeld.
Net als alle andere dieren worden de gekko's ingedeeld in groepen, zoals families en geslachten en uiteindelijk in soorten. De indeling van de gekko's is constant aan verandering onderhevig geweest als het gevolg van nieuwe inzichten. Tot recentelijk waren alle gekko's verenigd in een enkele familie; de Gekkonidae. Deze groep was weer onderverdeeld in onderfamilies, zoals Gekkoninae en Eublepharinae. Later werd de indeling van de groep aangepast na een nieuwe studie van de onderlinge verwantschappen. Tegenwoordig worden er zeven families onderscheiden, zes daarvan werden vroeger ook tot de infraorde gekko's gerekend, de zevende familie, de heuppotigen (Pygopodidae), wordt pas sinds begin 2014 tot de groep gerekend. Deze hagedissen zijn pootloos en lijken uiterlijk sterk op slangen. Evolutionair gezien zijn ze echter sterker aan gekko's verwant dan aan andere slangachtige hagedissen zoals skinken of Gymnophthalmidae.
Onderstaand zijn de oudere en de huidige indelingen weergegeven.

</doc>
<doc id="32368" url="https://nl.wikipedia.org/wiki?curid=32368" title="Duinkerke">
Duinkerke

Duinkerke (ook "Duinkerken" ; Frans-Vlaams: "Duunkerke", Frans: "Dunkerque", Duits: "Dünkirchen", Engels: "Dunkirk") is een stad in Frankrijk, in de regio Hauts-de-France, aan de grens met België. Duinkerke is een onderprefectuur van het Noorderdepartement ("Département du Nord") en de hoofdplaats van het gelijknamige arrondissement, dat ongeveer overeenkomt met de Franse Westhoek.
Duinkerke ligt aan de Noordzee (tussen de Opaalkust en de Vlaamse Duinenkust); de haven is de op twee na grootste van Frankrijk, na die van Marseille en Le Havre. Per jaar wordt tussen de 40 en 50 miljoen ton lading in de haven overgeslagen.
De stedelijke agglomeratie Duinkerke, die ook de gemeenten Groot-Sinten ("Grande-Synthe"), Saint-Pol-sur-Mer, Nieuw-Koudekerke ("Coudekerque-Branche"), Leffrinkhoeke ("Leffrinckoucke"), Kapelle ("Cappelle-la-Grande") en Fort-Mardijk ("Fort-Mardyck") omvat, telt 265 974 inwoners. Duinkerke is dan ook een belangrijk centrum voor de hele regio, tot zelfs in België.
Geschiedenis.
Middeleeuwen.
Duinkerke dankt zijn naam aan een kerk die in de 9e eeuw gebouwd werd in een vissersdorp. Graaf Boudewijn III van Vlaanderen liet rond 960 de eerste vestingmuren optrekken. In de 12e eeuw kreeg de plaats stadsrechten. De haven bloeide op door de handel tussen Vlaanderen en Engeland.
Rond 1400 werden nieuwe stadsmuren gebouwd waarvan de toren de "Leughenaer" het enige overblijfsel is. In de 14e eeuw volgde de bouw van een dagmerk, dat het belfort zou worden, en van de gotische Sint-Eligiuskerk.
Vroegmoderne Tijd.
Door de langdurige oorlogen die Keizer Karel V in de 16e eeuw met Frankrijk voerde, werden schepen uit Duinkerke regelmatig door Franse kapers aangevallen. Om de eigen vissers te beschermen besloot het stadsbestuur zelf een kaapvaart te organiseren. Dit werd het begin van de befaamde Duinkerker kapers.
Het grootste deel van de Tachtigjarige Oorlog vochten de Duinkerker kapers aan de zijde van Spanje en saboteerden de handel van de Republiek der Verenigde Nederlanden. Stadhouder Maurits van Nassau organiseerde in 1600 een veldtocht naar Duinkerke, maar slaagde er ondanks zijn overwinning bij Nieuwpoort niet in zijn doel te bereiken. In 1646 wist een Frans leger onder de prins van Condé (Frankrijk vocht toen tegen Spanje in de Dertigjarige Oorlog) Duinkerke te veroveren na een lang beleg waarbij de Nederlandse admiraal Maarten Harpertszoon Tromp de stad vanuit de zee had afgesloten.
In 1646 werd Duinkerke veroverd door de Fransen maar in 1652 kwam de stad opnieuw in Spaanse handen. Tijdens een nieuw beleg werden de Spaanse troepen op 14 juni 1658 in de Slag bij Duinkerke verslagen door een Frans-Engels leger onder maarschalk Turenne. Op 25 juni gaf Duinkerke zich aan Turenne over, maar dezelfde dag nog stond Lodewijk XIV van Frankrijk de stad af aan Engeland. Nog steeds wordt eraan herinnerd dat Duinkerke op één dag 's morgens Spaans, 's middags Frans en 's avonds Engels was. Bij de Vrede van de Pyreneeën (1659) werd vastgelegd dat Duinkerke toebedeeld werd aan het Engelse Gemenebest.
Drie jaar later, in 1662, slaagde Frankrijk erin de havenstad van Engeland af te kopen en op 28 november van dat jaar werd de stad definitief Frans. Lodewijk XIV was overtuigd dat de haven, vlak bij Engeland en Nederland en de drukbevaren handelsroute via Het Kanaal, van groot belang was. In enkele jaren werd de stad ontwikkeld tot de belangrijkste oorlogshaven van Frankrijk. De beroemde vestingbouwer Vauban versterkte de haven en liet een citadel bouwen. De bevolking van de stad nam als gevolg daarvan sterk toe.
De meeste Duinkerker Kapers waren na 1658 vertrokken maar al gauw kwam de kaapvaart opnieuw tot bloei, nu uiteraard voor rekening van Frankrijk, met als beroemdste vertegenwoordiger Jan Baert, die een van de grootste Franse zeehelden zou worden. Wegens de kaapvaart lieten de Engelsen in 1713 in het Verdrag van Utrecht vastleggen dat de vestingwerken werden afgebroken en de haven werd gesloten. Op die manier werd de uitvalsbasis van de kapers onschadelijk gemaakt.
De bewoners van de stad gingen op zoek naar andere bronnen van inkomsten. De kustvisserij werd belangrijker maar ook de handel in koloniale waren waaronder slaven. De handel met Saint-Domingue, het huidige Haïti, leidde tot alcoholstokerijen, op basis van geïmporteerde rietsuiker, en tabaksfabrieken in Duinkerke. De smokkel van deze producten met Engeland leverde veel geld op voor de Duinkerker handelaren.
Moderne Tijd.
In de haven waren lange tijd scheepsbouwers actief. Zij bouwden schepen van hout voor de koopvaardij en visserij. In 1835 werd het eerste stoomschip gebouwd door scheepswerf Derycke. Omdat de schepen groter werden moesten de werven verhuizen naar de ingang van de haven. Hier werd in 1898 de grote scheepswerf Atelier et Chantiers de France gevestigd. Grote schepen konden zo gemakkelijk te water worden gelaten. Deze werf is eind 20e eeuw gesloten en gesloopt. Er is in de haven nog wel een werf van de Nederlandse Damen Shipyards Group.
In de Eerste Wereldoorlog lag Duinkerke op nog geen dertig kilometer van het IJzerfront. De stad speelde een belangrijke rol in de bevoorrading van de geallieerde troepen en werd meermalen gebombardeerd door Duitse zeppelins en langeafstandskanonnen (de zogenaamde Lange Max).
Tijdens de Tweede Wereldoorlog was de stad vooral bekend van de grote vlucht in 1940 vanuit Duinkerke van het Britse expeditieleger voor de Duitsers (de Evacuatie uit Duinkerke). De stad zelf werd daarbij grotendeels verwoest, en daarna door de Duitsers tot een vesting omgebouwd. Bij de bevrijding van Frankrijk in 1944 bleef de "Festung Dünkirchen", net als sommige andere Franse kuststeden, in Duitse handen, deels beschermd door de overstroomde polders in de omgeving. De Duitse troepen werden vanuit IJmuiden bevoorraad door onderzeeërs van het type Biber. De bevolking was grotendeels geëvacueerd. Pas op 9 mei 1945 (een dag na de officiële capitulatie van Duitsland) gaf het Duitse garnizoen zich over.
De verwoestingen waren zo zwaar dat slechts een derde van de ca. 30.000 inwoners meteen kon terugkeren. Duinkerke moest vrijwel volledig opnieuw worden opgebouwd. Een groot deel van haar historisch erfgoed, zoals de meeste vestingwerken van Vauban, ging verloren.
Nadien kende de stad opnieuw een grote expansie, door de verdere uitbouw van de haven.
Het Vlaamse verleden is nog steeds merkbaar in de stad. Tot in de 18de eeuw was het Vlaams naast het Frans in gebruik in bestuur en kerk. De rederijkerskamer Michiel de Swaen is genoemd naar een literair actieve Duinkerkenaar. Na het midden van de 19de eeuw verdween het Vlaams, het laatst onder de vissersbevolking, en de Franse taal heeft sindsdien de Nederlands-Vlaamse dialecten verdrongen, maar in het lokaal taalgebruik worden nog wat Frans-Vlaamse dialectwoorden gebruikt. Ook in sommige lokale benamingen, zoals de "Tour du Leughenaer" (Toren van de Leughenaer), is het Nederlands behouden gebleven.
Wijken.
De gemeente Duinkerke is verdeeld in acht wijken ("quartiers"). Zes daarvan zijn voormalige zelfstandige gemeenten die in de loop der tijd door de stad zijn opgeslokt. De wijken hebben elk een eigen wijkhuis ("mairie") waarin diverse gemeentelijke diensten zijn te vinden. Daarnaast heeft elke wijk een speciale wethouder in het stadsbestuur. De wijken zijn:
De oppervlakte van Duinkerke bedroeg op ; de bevolkingsdichtheid was toen inwoners per km².
De onderstaande kaart toont de ligging van Duinkerke met de belangrijkste infrastructuur en aangrenzende gemeenten:
Demografie.
Onderstaande figuur toont het verloop van het inwonertal (bron: INSEE-tellingen).
Waterlopen.
Duinkerke ligt aan de Noordzee. De wijk Malo ligt direct aan de zee. De rest van Duinkerke, met de haven, wordt van de zee gescheiden door een grote dijk. In de rest van de stad komen verschillende kanalen samen.
De Havendijk is het oudste Duinkerkse kanaal. Het werd gegraven in 1499 en verbindt de achterhaven van Duinkerke met Sint-Winoksbergen. Het krijgt zijn water van de Kolme (Bergenvaart). Bij het toekomen in de achterhaven splitst het kanaal zich in twee. Het westelijk deel scheidt de wijk Jeu de Mail op zijn linkeroever van de benedenstad op de rechteroever en mondt uit in het westelijk stuk van een verbindingskanaal. Het oostelijk deel scheidt de benedenstad van Nieuw-Koudekerke op zijn rechteroever en mondt uit in het oostelijk deel van het verbindingskanaal ter hoogte van de "4 sluizen".
In 1679 begon de aanleg van de Broekburgvaart. Dit kanaal loopt naar het zuidwesten en verbindt de haven met de Aa. Een kleine 10 kilometer ten zuidoosten van Duinkerke, ter hoogte van Spijker splitst dit kanaal zich in twee. Het westelijk deel loopt noordwaarts tussen Mardijk op de linkeroever en Groot-Sinten en mondt uit in het havenbassin. Het oostelijk deel loopt verder oostwaarts tussen Klein-Sinten op de linkeroever en Armboutskappel en Kapelle om ter hoogte van Nieuw-Koudekerke noordwaarts af te buigen en eveneens uit te monden in het verbindingskanaal in Duinkerke.
De kanalen naar Sint-Winoksbergen en Broekburg krijgen beide een deel van het water van de Aa en zo vormt Duinkerke een oostelijke monding van deze rivier. De Broekburgvaart vormt met zijn afleidingskanaal een onderdeel van de verbinding Duinkerke-Schelde.
Het Kanaal Nieuwpoort-Duinkerke (Veurnevaart) werd aangelegd in de 17e eeuw. Vanaf de 4 sluizen loopt het bijna evenwijdig met de kust richting België, waar via de IJzer de Noordzee kan bereikt worden. Het kanaal scheidt Rozendaal van Nieuw-Koudekerke en Tetegem.
Ter hoogte van de 4 sluizen ten slotte mondt ook de kleinere Moerenvaart uit. Het verbindingskanaal werd in de 18e eeuw gegraven. In het interbellum werd een afvoerkanaal aangelegd ten oosten van de stadskern. Het scheidt het centrum van Malo en Rozendaal en mondt uit in de Noordzee.
Ten noordoosten en oosten van het stadscentrum ligt een groot bassin tussen Duinkerke, de haven en de zee. Het bassin wordt van de zee gescheiden door een lange dijk en strekt zich uit tot 15 kilometer ten westen van het stadscentrum, waar op de grens tussen Loon en Grevelingen een verbinding is met de zee.
Natuur en landschap.
Duinkerke ligt aan de Noordzee en is een belangrijke Noordzeehaven. De stad kent veel zware industrie (ijzer- en staalfabrieken, raffinaderij) vooral ten westen van de stad. Van het duingebied rest hier slechts het "Parc du Vent" van 28 ha.
Verkeer en vervoer.
De stad is ook een belangrijk verkeersknooppunt. Duinkerke ligt aan de snelweg E40, die een veertigtal kilometers westelijk in Calais begint. In zuidoostelijke richting is er de E42/A25, die Frans-Vlaanderen doorkruist in de richting van Rijsel en bij Bergen op de E19 uitkomt.
Er is een TGV-verbinding met Rijsel en Parijs en er zijn TER-treinen die de hele regio bedienen. De spoorlijn tussen Leffrinkhoeke en De Panne, het verlengde van de spoorlijn De Panne-Gent, wordt niet meer gebruikt. Deze spoorlijn heeft plaats gemaakt voor een fietspad, dat uit verharde en halfverharde secties bestaat. Het sluit aan op een bestaande fietsroute tussen Rozendaal en Leffrinkhoeke.
Bussen DK'Bus Marine bedienen de agglomeratie en zijn gratis toegankelijk sinds 1 september 2018. 5 lijnen vormen een kernnet, aangevuld met lijnen met een lagere frequentie die eindigen in busstations net buiten het stadsgebied. Passagiers met als bestemming Adinkerke dienen zo over te stappen op lijn 20 in Leffrinkhoeke.
Daarnaast vaart er 12 keer op een dag een autoferry van DFDS Seaways van Duinkerke naar Dover.
De haven van Duinkerke is de derde haven van Frankrijk gemeten naar de hoeveelheid goederen die wordt overgeslagen. Per jaar wordt zo'n 40 miljoen ton geladen of gelost. De belangrijkste havens liggen achter schutsluizen zodat de schepen geen last van het getij hebben. Ongeveer een derde van de lading is ijzererts en steenkool voor de hoogovens van de geïntegreerde staalfabriek van ArcelorMittal. In 1998 kwam de Franpipe gereed. Deze pijpleiding voor het transport van aardgas begint in Noorwegen, bij het Draupnerplatform-E, en komt in Duinkerke aan land. De pijpleiding heeft een capaciteit van 19,6 miljard m³/jaar. In 2012 werd gestart met de bouw van een terminal voor vloeibaar aardgas. De grootste aandeelhouder is EDF met een belang van 65%. Deze terminal kan jaarlijks 13 miljard m³ aardgas in het netwerk te pompen.
Sport.
Handbalclub Union Sportive Dunkerque Handball Grand Littoral behaalde in haar geschiedenis een Franse titel en beker en haalde ook enkele Europese bekerfinales.
Voetbalclub USL Dunkerque speelde in de loop van de 20e eeuw verschillende decennia in de tweede nationale klasse, maar zakte in het begin van 21e eeuw naar de lagere reeksen. Sinds het seizoen 2020-2021 komt de club opnieuw uit in de Ligue 2.
Basketbalclub BCM Gravelines-Dunkerque, gevestigd in het Arrondissement Duinkerke, komt uit in de hoogste afdeling van het Franse profbasketbal. Het palmares van de club omvat onder andere een titel in de tweede afdeling (1987), Franse bekerwinst (2005) en een tweevoudige winst van de Leaders Cup (2011 en 2013).
In het wielrennen wordt jaarlijks de Vierdaagse van Duinkerke gereden, een rittenwedstrijd in de streek rond Duinkerke. De Ronde van Frankrijk 2001 startte in Duinkerke. In totaal was Duinkerke 19 keer etappeplaats in de wielerkoers Ronde van Frankrijk. Dit was voor het laatst het geval in 2022. De Fransman Félix Goethals won er drie etappes.
Politiek.
Burgemeesters van Duinkerke waren:

</doc>
<doc id="32369" url="https://nl.wikipedia.org/wiki?curid=32369" title="Dunkerque">
Dunkerque



</doc>
<doc id="32371" url="https://nl.wikipedia.org/wiki?curid=32371" title="Basilisken">
Basilisken

Basilisken ("Basiliscus") zijn een geslacht van hagedissen uit de familie Corytophanidae. Ze behoren tot de leguaanachtigen en zijn typische vertegenwoordigers van deze groep.
Basilisken hebben een slank, zijdelings afgeplat lichaam, lange poten een relatief zeer lange staart. De hagedissen hebben een groene of bruine lichaamskleur, vaak met vlekken en strepen. De mannetjes hebben opvallende kammen op de kop en de rug die voornamelijk dienen om concurrenten te imponeren. Alle soorten zijn in staat om op de achterpoten over het water te rennen om zo te ontsnappen aan vijanden. Hierdoor zijn ze erg bekend, ze worden in andere landen wel Jezus Christushagedissen genoemd.
Er zijn vier soorten, die voorkomen in Midden-Amerika en Zuid-Amerika. Alle soorten leven in warme en vochtige tropische bossen, vaak in de buurt van zoet oppervlaktewater. Basilisken leven van kleine dieren zoals insecten en eten daarnaast plantendelen zoals vruchten. Alle soorten zijn eierleggend en zetten de eieren af in de grond. De juvenielen lijken al op de ouders maar hebben nog geen kammen.
Naam.
Het geslacht "Basiliscus" werd voor het eerst wetenschappelijk beschreven door Josephus Nicolaus Laurenti in 1768. De eerst beschreven soort was de helmbasilisk die in 1758 genoemd werd in een publicatie van Carl Linnaeus. Linnaeus gebruikte oorspronkelijk de wetenschappelijke naam "Lacerta basiliscus". Het geslacht "Lacerta" wordt tegenwoordig tot de echte hagedissen (Lacertidae) gerekend.
De geslachtsnaam "Basiliscus" is afgeleid van het Griekse woord basilískos (βασιλίσκος) en betekent 'kleine koning'. Deze naam wordt ook in andere talen gebruikt, zoals het Engelse 'basilisks', het Duitse 'basilisken', het Zweedse 'basilisker' en het Spaanse 'basiliscos'. De wetenschappelijke naam "Basiliscus" is evenals de Nederlandstalige naam gebaseerd op het fabeldier basilisk, die een hagedisachtig uiterlijk had. Deze mythische basilisk had enkele kenmerken die ook bij de hagedissen voorkomen, zo liep het fabeldier op twee poten en had een kroontje op zijn kop. De fabelbasilisk kon met zijn starende ogen mensen doden door ze aan te kijken. De 'echte' basilisken kunnen dit uiteraard niet maar hebben wel opvallend starende en fel gekleurde ogen die vaak geel van kleur zijn.
In Spaanstalige landen zoals Mexico wordt de hagedis ook wel met "paso-rios" aangeduid, dat 'rivier-oversteker' betekent.
Er is eveneens een fictieve basilisk; "Basiliscus amoratus". Deze 'soort' is bedacht door Michael Crichton, auteur van het boek Jurassic Park. De hagedis komt voor in de boeken van Crichton als een kleine prehistorische hagedis.
Verspreiding en habitat.
Basilisken zijn bewoners van tropische regenwouden in de Nieuwe Wereld en dan meer specifiek tropisch Amerika. De vier soorten basilisken komen voor in alle landen van Midden-Amerika, van Mexico in het noorden tot Panama in het zuiden, en in delen van noordelijk Zuid-Amerika in de landen Colombia, Ecuador en Venezuela. De basilisken komen voor in de landen Belize, Colombia, Costa Rica, Ecuador, El Salvador, Guatemala, Honduras, Mexico, Nicaragua, Panama, Venezuela en de Verenigde Staten (geïntroduceerd). Op de verspreidingskaart rechts is het verspreidingsgebied van de basilisken weergegeven in roodtinten. Alleen de landen waar ze voorkomen zijn aangegeven, niet het exacte verspreidingsgebied. In Mexico komt de basilisk bijvoorbeeld niet in het noorden voor. De kleurcodes geven aan hoeveel soorten er in het land voorkomen. Alleen in Nicaragua, Panama en Costa Rica komen drie van de vier soorten voor.
De gestreepte basilisk is de enige soort die in Noord-Amerika voorkomt, in de Amerikaanse staat Florida, maar deze soort is hier geïntroduceerd door de mens. De dieren zijn waarschijnlijk ontsnapte of uitgezette exemplaren uit de dierenhandel. De basilisk komt hier al lange tijd voor in een strook langs de zuidoostelijke kust rond de stad Miami.
Veel bronnen vermelden dat het verspreidingsgebied van de soort "Basiliscus galeritus" ook Panama en Costa Rica omvat, maar dit is achterhaald. De exemplaren die hier werden gevonden en voor "Basiliscus galeritus" werden aangezien bleken achteraf juveniele helmbasilisken te zijn.
De habitat bestaat uit vochtige regenwouden, en altijd in de buurt van water. Basilisken zijn echte waterliefhebbers die rivieren en meren gebruiken om in te vluchten. Basilisken kunnen zelfs enige tijd op de bodem verblijven als ze op het land worden bedreigd. Ook zijn ze in staat om over water te rennen om te vluchten bij gevaar. De favoriete plek van basilisken is een boven het water hangende tak waar ze kunnen zonnen en waar ze direct vanaf kunnen springen in het water bij gevaar. De enige uitzondering is de gestreepte basilisk, die ook ver van oppervlaktewater kan worden aangetroffen. Deze soort komt ook voor in door de mens aangepaste gebieden, zoals plantages. Ook van de soort "Basiliscus galeritus" is bekend dat gecultiveerde landschappen worden getolereerd. Op plaatsen waar de oorspronkelijke vegetatie is verdwenen leeft de basilisk in de begroeiing langs de wateren die met elkaar verbonden zijn. Ook kan de soort zich handhaven in door de mens aangepaste of kunstmatige oppervlaktewateren zoals meren bij dammen.
Uiterlijke kenmerken.
Basilisken zijn vrij grote hagedissen die een lichaamslengte bereiken van ongeveer 70 tot 90 centimeter. Het zijn echter alleen de mannetjes die zo lang worden, de vrouwtjes blijven een derde kleiner. Twee derde van de lichaamslengte van zowel mannetjes als vrouwtjes bestaat uit de lange staart, die aan het einde erg dun is.
De lichaamskleur is groen, vaak zijn de jongen bruin van kleur. De kop en het lichaam van de basilisken -met name de mannetjes- zijn vaak voorzien van bonte en contrasterende kleur. De huid is vaak voorzien van donkere of lichtere spikkels, vlekken of banden.
De kop draagt een dunne, maar hoge kam die vooral bij de mannetjes prominent is. Jongen hebben deze kam nog niet en bij de vrouwtjes is deze altijd sterk onderontwikkeld. Omdat de verschillende soorten met name aan de configuratie van de kammen op het lichaam te onderscheiden zijn, is alleen bij de volwassen mannetjes een zekere determinatie mogelijk op enige afstand.
Deze kam op de kop doet enigszins denken aan een hanenkam. Een aantal soorten heeft ook een hoge, zeilachtige rugkam, die door verharde uitsteeksels van de ruggenwervels wordt ondersteund.&lt;ref name="GRZ-230/1"&gt;&lt;/ref&gt; De rugkam gaat vaak over op de bovenzijde van het eerste deel van de staart die onderbroken is boven de staartwortel en een veel langere en hogere kam op de rug van het dier. De kammen komen alleen voor bij de mannetjes en dienen uitsluitend om andere mannetjes te imponeren.De kammen doen sterk denken aan de zeilhagedissen uit het geslacht "Hydrosaurus", maar deze soorten behoren tot de agamen. Ook lang geleden uitgestorven reptielen als "Spinosaurus" en "Dimetrodon" hadden een dergelijke zeilachtige kam.
De voorpoten zijn vrij kort, maar de achterpoten zijn juist lang en de tenen aan de achterpoten dragen brede huidflappen die het oppervlak van de poot aanzienlijk vergroten. Ook de nagels zijn lang zodat de dieren goed kunnen klimmen.
De staart is lang en dun en eindigt in een spitse punt. De staart wordt bij het rennen op de achterpoten omhoog geheven en dient als contragewicht om de balans te behouden. Bij het zwemmen wordt de staart gebruikt bij de voortstuwing, met de poten wordt gestuurd. De staart kan ten slotte ook worden gebruikt bij de verdediging, met de staart kan een flinke klap worden uitgedeeld waarbij de basilisk mikt op het gelaat van een vijand.De staart van de basilisken kan niet worden afgeworpen zoals bij veel andere hagedissen het geval is en autotomie genoemd wordt. Als een deel van de staart verloren gaat groeit deze niet meer aan.
Onderscheid en gelijkende groepen.
De verschillende soorten zijn vaak eenvoudig van elkaar te onderscheiden. De gestreepte basilisk bijvoorbeeld heeft met name 's nachts twee lichte strepen aan weerszijden van het lichaam, overdag zijn de strepen minder goed zichtbaar. De soort "Basiliscus galeritus" heeft altijd een ronde kam op de bovenzijde van de kop. De helmbasilisk heeft een kam op de kop die vaak bestaat uit een enkel deel en de kroonbasilisk draagt een kam op de kop die aan de voorzijde een verlengd uitsteeksel heeft.
De verschillende basilisken komen deels in gebieden voor die elkaar sterk overlappen maar sommige soorten zijn endemisch in bepaalde landen. De helmbasilisk bijvoorbeeld is de enige soort die voorkomt in Venezuela en de gestreepte basilisk komt als enige basilisk voor in El Salvador.
Basilisken zijn duidelijk te onderscheiden van andere hagedissen binnen het natuurlijke areaal. Buiten hun verspreidingsgebied zijn ze alleen te verwarren met de zeilhagedissen uit het geslacht "Hydrosaurus". Deze hagedissen komen voor in delen van Azië aan de andere kant van de wereld. Zeilhagedissen behoren ook tot een geheel andere familie; de agamen (Agamidae).
Voedsel en vijanden.
Basilisken zijn dagactief, 's nachts slapen ze op takken van bomen en grote struiken. Alle soorten zijn omnivoor, dat wil zeggen dat ze zowel dierlijk als plantaardig materiaal eten. De jongen eten voornamelijk kleine insecten die ze op het land vangen. Oudere exemplaren eten eveneens voornamelijk kleine dieren, zoals insecten en andere kleine ongewervelden. Ze eten echter ook plantendelen zoals bloemen, bessen, afgevallen fruit, zaden en bladeren van verschillende planten.
Grotere basilisken eten alles wat ze te pakken kunnen krijgen. Ze eten ook vissen die ze uit het water plukken met de bek, en daarnaast worden kreeftachtigen zoals krabben en garnalen maar ook andere waterbewoners zoals kikkers gevangen. Van de helmbasilisk is bekend dat kleine gewervelde dieren worden buitgemaakt en gegeten, zoals slapende vleermuizen. Ook andere kleine zoogdieren en vogels worden soms gegeten.
Vijanden van basilisken zijn met name roofvogels. Grotere roofvogels plukken de hagedis uit de struiken als deze niet snel genoeg is. Jonge basilisken hebben te vrezen van allerlei dieren, zoals grote roofvissen en andere reptielen zoals slangen.
Ook de mens is te beschouwen als een belangrijke vijand. De hagedissen zijn populair in de handel in exotische dieren en worden gevangen om te worden verkocht. De eieren van de basilisken worden gezien als delicatesse en zijn veel geld waard. In Ecuador worden de eieren van "Basciliscus galeritus" opgegraven voor de verkoop.
Verdediging.
Basilisken zijn zeer schuw en blijven vaak in de buurt van het water om in te vluchten. Als een basilisk in het nauw wordt gedreven zal deze fel van zich af bijten. Door de grote kop en scherpe tanden kan men de dieren beter met rust laten.
Basilisken staan bekend om het vermogen snel weg te rennen op de achterpoten, dit is ook wel bekend van andere hagedissen. Deze hagedissen moeten echter een sprintje maken op vier poten voor ze in een opgerichte houding op de achterpoten kunnen overschakelen. De basilisken kunnen direct in opgerichte houding wegrennen.
Basilisken kunnen niet alleen op het land op de achterpoten rennen, maar zelfs al rennend op het wateroppervlak ontsnappen. Zo kunnen de hagedissen snel aan vijanden boven water ontkomen, tevens worden vijanden ontweken die in het water leven. Van basilisken is bekend dat ze zowel vanaf het land als vanuit een boven het water hangende tak op het water kunnen springen en zich lopend over het water verplaatsen. Zelfs als ze zwemmen en boven water komen kunnen ze direct overschakelen op een rennende beweging.
Tijdens het rennen op het wateroppervlak trapt de basilisk met de poten hard op het wateroppervlak, waardoor er een luchtbel ontstaat rond de voet. De franjeachtige schubben aan de tenen vergroten het pootoppervlak hierbij aanzienlijk. De opstijgende lucht in de bel duwt de voet omhoog maar de luchtbel vult zich binnen zeer korte tijd weer met water en verdwijnt snel. De hagedis moet hierdoor noodgedwongen zeer snel rennen om boven water te blijven. Jongere basilisken kunnen veel eerder komen dan oudere exemplaren omdat ze lichter zijn en verhoudingsgewijs grotere poten en krachtigere spieren hebben. Een juveniel van twee gram kan ruim twee keer zoveel (225%) opwaartse kracht opwekken als benodigd is om het lichaam boven water te houden vergeleken met een volwassen exemplaar (110%). De volwassen dieren zakken na enige tijd in het water waarna ze zich zwemmend moeten voortbewegen.
Het vermogen om over het water te kunnen rennen heeft geleid tot de bijnaam Jezus Christushagedis. De basilisken zijn echter niet de enige hagedissen die dit trucje kennen. Ook de zeilhagedissen uit het geslacht "Hydrosaurus" kunnen over het water rennen. De zeilhagedissen behoren tot een andere groep van hagedissen en leven in een ander werelddeel. Deze gedeelde gespecialiseerde aanpassing op het leven bij het water wordt wel convergente evolutie genoemd.
Voortplanting en ontwikkeling.
Het voortplantingsseizoen is in maart, vervolgens kunnen de vrouwtjes tien maanden lang eieren afzetten. In het voortplantingsseizoen verdedigen de mannetjes een territorium. Ze zijn hierbij bijzonder agressief tegen mannelijke soortgenoten en er worden felle gevechten gehouden waarbij ze elkaar bijten.
De vrouwtjes zetten de eieren af in een zelfgegraven holletje van ongeveer 10 centimeter diep. Per legsel worden enkele eieren tot 18 eieren afgezet. De eieren komen na ongeveer drie maanden uit, de jongen zijn dan ongeveer acht centimeter lang. De eerste jongen komen ter wereld aan het begin van het regenseizoen, als er voldoende voedsel is. De jongen hebben een eitand op de snuit om zich uit het ei te bevrijden. Ze maken hierbij kruisachtige insnijdingen in de eierschaal om deze te openen. De jongen voeden zich voornamelijk met kleine insecten.
De leeftijd waarop de basilisk volwassen wordt verschilt per soort. De mannetjes en vrouwtjes van de gestreepte basilisk zijn na drie maanden tot een jaar volwassen. De vrouwtjes van de helmbasilisk zijn na ruim anderhalf jaar volwassen en de mannetjes pas na twee jaar.
De maximale leeftijd die basilisken in het wild bereiken is ongeveer vier tot zes jaar. In gevangenschap kunnen ze meer dan 9 jaar oud worden.
Taxonomie en indeling.
Basilisken behoren tot de hagedissen en meer specifiek tot de familie helmleguanen (Corytophanidae). Alle andere soorten uit deze groep staan bekend als helm(kop)leguanen en hebben eveneens een verhoogde kam op de kop.
Er zijn vier soorten, die allemaal een iets ander verspreidingsgebied hebben. De verschillende soorten hebben daarnaast ook afwijkende uiterlijke kenmerken. De helmbasilisk ("Basiliscus basiliscus") de enige die ondersoorten kent, dit zijn "Basiliscus basiliscus basiliscus" en "Basiliscus basiliscus barbouri". In de onderstaande tabel zijn alle soorten weergegeven met een afbeelding, het verspreidingsgebied en enkele uiterlijke kenmerken.

</doc>
<doc id="32372" url="https://nl.wikipedia.org/wiki?curid=32372" title="Koksijde">
Koksijde

Koksijde (Frans: "Coxyde") is een plaats en gemeente in de Belgische provincie West-Vlaanderen, gelegen aan de Belgische Westkust. De gemeente telt ruim 21.000 inwoners.
Geschiedenis.
In de 7e en 8e eeuw was er Merovingische bewoning op het grondgebied van Koksijde. Een grafveld is aangetroffen met 53 overledenen uit die tijd. Op basis van uitgebreide genetisch onderzoek van Prof. Maarten Larmuseau waren de individuen niet nauw met elkaar verwant ondanks dat dit door de archeologen wel werd verwacht. Dit betekent dat de begraven individuen in Koksijde uit de wijde omgeving afkomstig waren en niet uit een kleine familiale groep. Op basis van isotopenanalyse hadden ze bovendien diverse eetgewoonten (sommigen aten vis, anderen niet).
Op de Ferrariskaarten uit 1777 is Koksijde te zien als het piepkleine dorpje "Cauxyde". Er was helemaal geen sprake van enige bebouwing in de duinen, enkel in het 'dorpscentrum'. Daar waren de kerk en ongeveer 10 boerderijen de enige gebouwen.
In 1886 werd Koksijde-Dorp voor het eerst bereikbaar per spoor. Toen werd de NMVB-stoomtramlijn Oostende-Nieuwpoort verlengd naar Veurne. In 1909 volgde lijn 7 van Veurne naar Koksijde-Bad. Tussen 1904 en 1909 reed er een paardentram tussen dorp en bad. In 1914 werd de stoomtramlijn van Koksijde-Bad doorgetrokken naar De Panne. In 1929 volgde elektrificatie. Uiteindelijk zou dit de huidige kusttramlijn worden. In 1941 werd lijn 7 door de bezetter opgeheven, samen met de stoomtram naar Nieuwpoort en lijn 9 naar Oostduinkerke-Bad. Sinds 2007 heeft De Lijn het plan om Koksijde-Bad weer per tram met Veurne te verbinden, in het kader van het Neptunusplan.
Geografie.
De gemeente Koksijde bestaat uit de deelgemeenten Koksijde, Oostduinkerke en Wulpen. De oude kern van Koksijde (I) bevindt zich op circa twee kilometer van de kustlijn. Aan de kust is echter een nieuwere toeristische kern Koksijde-Bad (IV) ontstaan. Meer naar het westen ligt in deze deelgemeente aan de kust ook Sint-Idesbald (V). Ook Oostduinkerke heeft een kern op ruim een kilometer van de kust, met Oostduinkerke-Bad tegen de kustlijn en Groenendijk aan de grens met Nieuwpoort. Op ruim 4 kilometer in het binnenland ligt nog het landelijke polderdorpje Wulpen.
Koksijde grenst aan de volgende dorpen en gemeenten:
Wijken.
Koksijde kent naast de kernen Koksijde Dorp en Koksijde-Bad nog de volgende wijken:
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Natuur.
Koksijde en de deelgemeenten staan bekend omwille van de ligging te midden van de duinen.
Cultuur.
Musea.
"Koksijde telt het grootste aantal musea aan de Belgische kust:"
Bibliotheek en kunst.
De bibliotheek van Koksijde huist sinds 2000 in het huidige gebouw. Koksijde heeft ook nog een academie, de Westhoekacademie (W.A.K.) en enkele kunstgalerijen. In de Keunekapel in kunstenaarsoord Sint-Idesbald vinden permanent tijdelijke tentoonstellingen plaats, die gratis te bezoeken zijn. De gemeente is bekend om haar kunstenaars die er wonen of woonden: Paul Delvaux, Georges Grard, Pierre Caille, Walter Vilain, Taf Wallet, enz.
Politiek.
Burgemeesters.
2024-2030.
Burgemeester is Sander Loones (Samen met Sander).
Verkeer en vervoer.
Koksijde heeft een treinstation aan spoorlijn 73, station Koksijde. Ondanks de naam ligt het station op het grondgebied van Veurne en op ruim vier kilometer van Koksijde-Dorp en bijna zes kilometer afstand van tramhalte Koksijde-Bad. Koksijde-Dorp is ook bereikbaar vanuit Oostende met buslijn 60. Vanuit Veurne via station Koksijde rijden ook lijn 60 en 61, maar 61 maakt een grote omweg via Koksijde-Bad voor Koksijde-dorp bereikt wordt. Tot minstens 2002 was dit lijn 769. Station Koksijde wordt soms ook bediend door buslijn 50 naar Veurne.
Sport.
Koksijde beschikt over een ruime waaier aan sportmogelijkheden waaronder het "Hoge Blekkerbad", het openluchtzwembad, de 5 minigolfs, de vele tenniscourts en een overdekte tennisclub in Koksijde-dorp, 3 surfclubs en de par-72-golfbaan Koksijde Golf ter Hille, waarvan de drivingrange in september 2012 is geopend.
Elk jaar vindt er tevens de Flanders Ladies Trophy plaats en de Ricoh Mens Trophy plaats, twee bekende tennistoernooien.
In Koksijde speelt voetbalclub KVV Coxyde. De club is aangesloten bij de KBVB en speelde er meerdere seizoenen in de nationale reeksen.
Vanaf 1969 wordt er in duinen van Koksijde een veldrit (Duinencross) georganiseerd, welke in de periode 1996-2021, in totaal twintig keer deel uitmaakte van het internationale regelmatigheidscriterium de UCI Wereldbeker. In 1994 en 2012 was Koksijde gastheer van het Wereldkampioenschap veldrijden.

</doc>
<doc id="32373" url="https://nl.wikipedia.org/wiki?curid=32373" title="Gon (hoek)">
Gon (hoek)

De gon (Grieks: γωνία, "gōnía", hoek) is een eenheid om de grootte van een hoek in uit te drukken. Een gon is gedefinieerd als 1/400 deel van een cirkel. Een volledige cirkel beslaat dus 400 gon. De gon wordt ook wel aangeduid met "grad" of "gra". Het stelsel waarin hoeken in gons gemeten worden, noemt men wel van het "400-gradenstelsel" of "centesimale verdeling". De gon wordt gebruikt in de geodesie en de landmeetkunde en ook wel in de bouw.
Oorspronkelijk werd de gon aangeduid met "gr" (van graad). Deze was onderverdeeld in 100 cgr (centigraden), die weer in 100 mogr (myriograden). De mogr werd ook wel met dmgr (decimilligraden) aangeduid. Deze wat ongebruikelijke indeling was ingevoerd naar analogie van de verdeling van de graad in 60 minuten van elk 60 seconden.
Relatie met de meter.
De meter is indirect te danken aan de gon. Bij het vaststellen van een eenheid van lengte, bedacht men dat deze een relatie zou moeten hebben met de graad. De afstand tussen de evenaar en de noordpool werd gelijkgesteld aan 10 000 000 meter. Deze afstand bedraagt 100 gon, zodat 1 gon gelijk zou zijn aan 100 000 meter, of omgekeerd 1 meter gelijk zou zijn aan 10−5 gon (= 10 μgon).
Nadat de meter op deze wijze was vastgesteld, bleek de werkelijke afstand tussen evenaar en noordpool als gevolg van allerlei fouten (meetfouten én het het feit dat de aarde geen perfecte bol is) iets groter te zijn dan de 10 000 000 meter die men oorspronkelijk had aangenomen. Latere metingen wezen uit dat de afstand 10 001 965,7293 meter is. De meter is dus te kort volgens de gehanteerde definitie. De vastgestelde meter was echter al zo ingeburgerd, dat deze niet meer is aangepast.
Zeemijl.
De zeemijl, die nu bepaald is op exact 1852 m, was op een soortgelijke manier gedefinieerd als de meter, maar dan als de lengte van één boogminuut: 1/60 × 10.000 km / 90 ≈ 1852 meter.

</doc>
<doc id="32379" url="https://nl.wikipedia.org/wiki?curid=32379" title="Paardenbloem">
Paardenbloem

De paardenbloem ("Taraxacum officinale") is een soort uit de composietenfamilie ("Asteraceae"). In deze familie zijn bloemen sterk gereduceerd en klein en staan ze dicht bij elkaar in een bloemhoofdje. In april kunnen ze hele weilanden geel kleuren. Dat neemt niet weg dat bepaalde microsoorten en secties zeldzaam kunnen zijn.
De paardenbloem komt van oorsprong voor in Afrika, Azië en Europa en is door toedoen van de mens over veel andere plaatsen verspreid.
Microsoorten.
De paardenbloem is er in vele vormen en soorten die moeilijk te onderscheiden zijn. In Nederland zijn ten minste 250 microsoorten bekend. Microsoorten zijn klonen of mengsels van klonen, die morfologisch onderscheidbaar zijn van elkaar. Omdat er zeer veel kruisingen tussen de microsoorten voorkomen, worden ze door de "Heukels' Flora van Nederland" niet meer als aparte microsoorten gezien. In de systematiek worden deze microsoorten samengevoegd tot secties. In diverse flora's worden secties beschreven in plaats van de microsoorten. Er zijn wel 250 microsoorten bekend die aangeduid worden als "Taraxacum officinale" agg. G.H.Weber ex F.H. Wigg. en samengevoegd zijn in sectie Taraxacum:
Botanische beschrijving.
Het schotelvormig bloemhoofdje van de paardenbloem bestaat enkel uit gele lintbloemen. Het pappus bestaat uit haren en kan beschouwd worden als een gereduceerde kelk. De stengel is hol en heeft geen bladeren. De bladeren staan in een bladrozet bij elkaar. Ze zijn diep ingesneden tot bochtig getand. Bij kneuzing vloeit uit de plant een witte, melkachtige vloeistof, die paardenbloemenmelk wordt genoemd.
De penwortel kan decimeters diep de grond in dringen. Wanneer hij op enige diepte afbreekt of wordt afgesneden kan de plant zich herstellen en kunnen verscheidene bladrozetten ontspruiten uit de afgebroken penwortel.
De voortplanting van paardenbloemen vindt voor een groot deel plaats door middel van apomixie, dat wil zeggen dat het vruchtbeginsel via ongeslachtelijke voortplanting kan uitgroeien tot een zaad. De paardenbloem vormt op deze manier klonen. Daardoor zijn er grote groepen paardenbloemen die genetisch nauwelijks en morfologisch weinig van elkaar verschillen en deze worden microsoorten genoemd.
De paardenbloem kan zich ook voortplanten door middel van bevruchting. De vrucht is een eenzadig nootje. Aan het nootje zit het gesteelde vruchtpluis (pappus). Het vruchtpluis zit vast op een steeltje (het rostrum), daaronder zit de piramide en het vruchtlichaam. Dit laatste heeft ribben en heeft veelal stekels aan de bovenkant. De kleur van het vruchtlichaam is een belangrijk determinatiekenmerk. De nootjes met hun vruchtpluis worden door de wind verspreid (anemochorie).
Bodemstructuur.
De paardenbloem wortelt diep met zijn penwortel en haalt de kalk uit de diepere laag van de bodem en maakt dit beschikbaar voor de bovenste laag van de bodem. De lange penwortel zorgt er ook voor dat mineralen uit de diepere lagen van de bodem beschikbaar komen voor het gewas. Tijdens de bloei van maart tot mei en van september tot november maken de honingbij en andere insecten gebruik van de paardenbloem als voedselbron. Als de wortel afsterft maakt de pendelaar, een regenworm, gebruik van deze gangen. Ook de wortels van het gras maken dankbaar gebruik van deze gangen. Een bijkomstig voordeel is dat de gangen van de paardenbloemwortel zorgen voor goede beluchting en afwatering van de bodem.
Werkzame stoffen.
Het melksap bevat eiwitten, hars en taraxine.
Gebruik.
Molsla.
Paardenbloemen zijn eetbaar. De jonge bladeren zijn minder bitter dan de volwassen bladeren. Deze jonge blaadjes worden verkocht als molsla. De kweek van de echte molsla is veel arbeidsintensiever. Dit gebeurt door de in het voorjaar uit de overwinterde wortelen of uit ondergespitte planten uitgroeiende jonge bladscheutjes bedekt te houden zodat geen, of weinig, bladgroen ontstaat. Vroeger werd in molshopen naar deze 'gebleekte' paardenbloembladeren gezocht, vandaar de naam molsla.
Door veredeling is een verbeterde, bladrijke molsla verkregen. Molsla wordt op diverse markten in Europa als malse voorjaarsgroente aangeboden. In Nederland en België is het niet ruim verkrijgbaar.
De bloem is voor de zaadzetting eetbaar, daarna niet meer.
Kruidengeneeskunde.
De paardenbloem heeft een gunstige uitwerking op de spijsverteringsorganen, alsook op de lever en de nieren. Deze is bloedzuiverend, eetlustopwekkend, urine-afdrijvend en laxerend en bevat veel vitamine C, alsook vitamines als A, B2 en D. Paardenbloemen bevatten tevens sporenelementen van de mineralen koper, calcium, ijzer, kalium, silicium, zwavel, mangaan en magnesium.
Siroop.
Van de bloemen kan een honingachtige siroop worden gekookt. Ook kan er jam mee worden gemaakt. In Engeland bestaat een traditionele frisdrank ("dandelion and burdock") waaraan deze siroop is toegevoegd.
Vee, huisdieren en gewas.
Koeien, schapen en geiten gebruiken de paardenbloem als medicijn. De mogelijke ondersteuning van de leverfunctie van melkvee is voor de melkveehouderij dan ook een belangrijk aspect van de paardenbloem.
Cavia's en konijnen kan men goed voeren met versgeplukte bladeren van de paardenbloem.
Door een strikt maaibeleid kan de paardenbloem beheersbaar blijven in grasland.
Overig.
In de Sovjet-Unie is getracht om uit de Russische paardenbloem ("Taraxacum kok-saghyz") rubber te fabriceren. Er werden speciale landbouwwerktuigen voor ontwikkeld en speciale fabrieken gebouwd. In 1941 was het areaal paardenbloemen 67.000 ha groot en waren er meer dan 10.000 kolchozen bij betrokken. In bepaalde jaren voorzag de paardenbloementeelt in 30 procent van de rubberbehoefte van de Sovjet-Unie. Eén hectare paardenbloemen levert 150 kilogram rubber tegen 2000 kg per ha voor de Braziliaanse rubberboom. Door de opkomst van synthetisch rubber ging de betekenis van de paardenbloementeelt voor de productie van rubber verloren.
Iconografie.
In de iconografie is de paardenbloem het symbool en attribuut van de gematigdheid. Ook is het een christelijk symbool van rouw.
Naamgeving.
Tot het begin van de twintigste eeuw was er geen officiële Nederlandse naam voor de paardenbloem. Dat was lastig bij onderwijs en educatie omdat de plant in verschillende streken een andere naam had. Een commissie van de KNNV onder leiding van Hendrik Heukels stelde in 1906 het boekje "Nederlandse plantenamen" samen, waarin een lijst van plantennamen is opgenomen om meer eenheid te brengen in het gebruik van Nederlandse namen voor planten. Er werd daarbij een keuze gemaakt uit de veelheid aan regionale namen en sindsdien heet de plant in het Nederlands officieel paardenbloem.
De betekenis is vermoedelijk nutteloze of waardeloze bloem. Een vergelijkbaar gebruik van het woord 'paard' is te vinden in paardenkastanje, die, in tegenstelling tot de tamme kastanje, niet eetbaar is. Waarom het woord 'paard' deze betekenis kan hebben is onduidelijk. Paardensla is een alternatieve naam, de paardenbloem werd ook wel als veevoer gebruikt.
Spelling.
Naar de paardenbloem is een bekende uitzondering in de Nederlandse spelling genoemd, de "paardebloemregel". Tot de spellingwijziging van 2005 gold dat er geen tussen-n werd geschreven in een samenstelling waarvan het eerste deel een dierennaam is en het tweede deel een plantkundige aanduiding. "Paardebloem" was het bekendste voorbeeld van die uitzondering, vandaar de "paardebloemregel". Later is het toch paardenbloem geworden.
Andere namen.
Er bestaan binnen het Nederlands taalgebieden 86 geregistreerde volksnamen. In delen van Gelderland wordt de wortelrozet "kettingspol" of "hondepol" genoemd. De paardenbloem is in het noorden van Nederland bekend als "hondenbloem" (Groningen) en als "hondstong" (Drenthe). In het Nederlands is hondstong ook de benaming voor een andere plantensoort. In Friesland kent men de paardenbloem onder de naam "hynsteblom." De naam "melkwiet" komt veel voor in de provincie Zeeland.
In verschillende delen van Zeeland kan de naam variëren van "pissebed", "pissebaede" tot "pisseblomme". In de Nederlandse provincie Limburg en in Vlaanderen (België) wordt de paardenbloem ook wel "pisbloem" of "pissebloem" genoemd. In West-Vlaanderen spreekt men van "beddepissers" of "beddezeekers". In het Frans is "pis-en-lit", wat op hetzelfde neerkomt, de gebruikelijke naam. De naam "pissebed" voor de paardenbloem slaat op het kennelijk urine-afdrijvend effect van de plant wanneer de bladeren gegeten worden. In het Nederlands is pissebed ook de benaming voor een omvangrijke soortenrijkdom aan geleedpotigen.
Andere regionale namen voor de paardenbloem zijn "konijnenbladeren" (bijvoorbeeld op Texel) of "brievenbesteller" (in West-Friesland). De laatste naam slaat op het vruchtpluis dat wanneer ertegen aangeblazen wordt, wegdrijft om als het ware de zaden die er aan hangen als brieven te bestellen. Een minder gebruikelijke Franse naam is "dent de lion", wat overeenkomt met het Duitse "Löwenzahn" en het Engelse "dandelion". Het Nederlandse equivalent "leeuwentand" slaat op een ander op de paardenbloem gelijkend plantengeslacht.

</doc>
<doc id="32382" url="https://nl.wikipedia.org/wiki?curid=32382" title="Lijst van sterke en onregelmatige werkwoorden in het Nederlands">
Lijst van sterke en onregelmatige werkwoorden in het Nederlands

Dit is een (onvolledige) lijst van Nederlandse werkwoorden waarvan de vervoeging afwijkt van de meest gebruikelijke wijze. Dit zijn de onregelmatige en de sterke werkwoorden. Daarnaast zijn er werkwoorden waarbij een of meerdere vervoegingen ontbreken, de zogenaamde defectieve werkwoorden.
Algemeen.
Het merendeel van de werkwoorden in het Nederlands kent een zogeheten zwakke vervoeging. De vormen hiervan verschillen onderling alleen met betrekking tot de "-t" of "-d" in de onvoltooid verleden tijd en het voltooid deelwoord. Bij een stemloze medeklinker op het einde van de stam vervoegt men met een "-t". Bij een stemhebbende medeklinker wordt dit een "-d".
Nederlandse werkwoorden waarvan de vervoeging van het bovenstaande paradigma afwijkt, worden sterk en/of onregelmatig genoemd. "Sterk" wil hier zeggen dat de onvoltooid verleden tijd een andere klinker krijgt in de stam (dit verschijnsel noemt met ook wel een ablaut). Het voltooid deelwoord eindigt bij deze werkwoorden doorgaans op "-en". 
Men spreekt van een "onregelmatig" werkwoord als de vervoeging in de onvoltooid verleden tijd en het voltooid deelwoord niet duidelijk onder een van de twee hiervoor beschreven paradigma's (sterk of zwak) valt. De meest voorkomende werkwoorden waarvoor dit geldt zijn "hebben", "zijn", "wezen", "kunnen", "zullen", "mogen" en "willen". Deze werkwoorden zijn tevens onregelmatig in de tegenwoordige tijd. 
Samengestelde werkwoorden.
Van op geheel dezelfde manier vervoegde samengestelde werkwoorden wordt in deze lijst alleen het grondwoord (tweede deel) vermeld, tenzij de manier van vervoegen in de samenstelling afwijkt; "afblijven", "doorrijden" en dergelijke woorden worden daarom niet apart vermeld, maar woorden als "bekvechten" en "stofzuigen" wel.
Werkwoorden met een voorvoegsel.
Hetzelfde geldt voor de samengestelde werkwoorden met een onbeklemtoond voorvoegsel. De onbeklemtoonde voorvoegsels zijn "be-, er-, ge-" en "ont-".
Daarnaast zijn er voorvoegsels die zowel onbeklemtoond als beklemtoond kunnen optreden: "aan-, door-, her-, om,- onder-, open-, over, ver-, vol, voor-". Soms gebeurt dit zelfs bij hetzelfde kernwerkwoord, met als gevolg ook verschillende betekenissen: "óndergaan = verdwijnen; ondergáán = behandeld worden; óverschrijven = opnieuw schrijven; overschríjven = ergens overheen schrijven".
Het deelwoordvoorvoegsel "ge-" vervalt als het werkwoord zelf al een "onbeklemtoond" voorvoegsel heeft. Dit is bijvoorbeeld zo in de vormen "verblijven → verbleven, voorkómen → idem, hernemen → hernomen" maar niet in vormen van scheidbaar samengestelde werkwoorden, zoals "afblijven → afgebleven, hergebruiken → hergebruikt, vóórkomen → vóórgekomen, vérspringen → vergesprongen, óverschrijven → overgeschreven, overschríjven → overschreven".
Werkwoorden met een zelfstandig naamwoord, bijvoeglijk naamwoord of een werkwoord als voorvoegsel krijgen soms een andere vervoeging of kunnen helemaal niet worden vervoegd. In plaats daarvan valt men dan terug op een omschrijving. Voorbeelden van zulke samenstellingen die zich wél laten vervoegen zijn "raadplegen, doodslaan, kennisnemen, roerbakken, stofzuigen, wegjagen" en "paardrijden". Werkwoorden als "zweefvliegen, banksparen, wedstrijdzeilen" en "buikspreken" lenen zich echter niet voor vervoeging.
Meervoud.
Het meervoud van de onvoltooid verleden tijd wordt in de meeste gevallen door hechting van het achtervoegsel "-en" aan de stam. In enkele gevallen is dit "-den", deze gevallen is het meervoud in de onderstaande tabel apart aangegeven.
Meerdere vormen.
Sommige werkwoorden hebben zowel een volledig zwakke als een volledig sterke of onregelmatige vervoeging, waarvan er meestal één later is ontstaan door analogie. Meestal is er sprake van een verschil in register, stijl en/of dialect, maar soms ook in betekenis.
De werkwoorden met "ij" in de onbepaalde wijs (infinitief) hebben haast altijd dezelfde sterke verbuiging, zoals "blijven", "bleef", gebleven.
Sommige werkwoorden met "ei" in de infinitief hebben die verbuiging ook, waarschijnlijk door analogie.
Lijst van sterke of onregelmatige werkwoorden.
Zwakke, regelmatige werkwoorden worden in deze lijst niet vermeld, tenzij er ook een sterke vervoeging is of het werkwoord ook in een andere betekenis bestaat. Wanneer een bepaalde vorm wel officieel erkend wordt, maar in de huidige standaardtaal vrijwel niet gangbaar is, is deze tussen haakjes gezet. Hetzelfde is gedaan voor (veelal zwakke) vormen die (nog) niet officieel erkend zijn, maar in de praktijk niettemin geregeld gebruikt worden.

</doc>
<doc id="32384" url="https://nl.wikipedia.org/wiki?curid=32384" title="Graad">
Graad



</doc>
<doc id="32385" url="https://nl.wikipedia.org/wiki?curid=32385" title="Afval (vuilnis)">
Afval (vuilnis)

Afval of vuilnis zijn stoffen, materialen en producten waarvan de eigenaar zich wil ontdoen. Het afval dient door een erkende afvalinzamelaar te worden opgehaald. Deze afvalinzamelaar zal afhankelijk van de eigenschappen en herkomst van het afval een verwerkingsmethode kiezen. In tegenstelling tot vroeger wordt nog maar een klein deel gestort op een stortplaats.
Er wordt onderscheid gemaakt tussen:
Geschiedenis.
Gedurende het grootste deel van de geschiedenis was de hoeveelheid afval die door mensen werd gegenereerd onbeduidend vanwege de lage bevolkingsdichtheid. Bovendien bestond het afval toen voornamelijk uit as en biologisch afbreekbaar materiaal. Dit had minimale impact op het milieu. Gereedschap gemaakt van hout of metaal werd over het algemeen hergebruikt of doorgegeven van generatie op generatie.
Volgens de stadsrekening van Antwerpen van 1401 was er al een ambtenaar, genaamd "de slykmyder", belast met het schoonhouden van "de markten en de bruggen". Ook de inwoners dienen dan regelmatig hun straat schoon te maken en het afval naar een terrein buiten de stad te brengen. Midden 15e eeuw wordt het recht om huisvuil op te halen verpacht door de magistraat.
Sinds de industriële revolutie is de hoeveelheid en diversiteit van het afval enorm toegenomen. Daarnaast nam het aandeel schadelijk tot zeer schadelijke stoffen flink toe. Doordat afval ongecontroleerd werd gedumpt en op verlaten plekken werd verbrand, nam de druk op het milieu toe. De gevolgen hiervan werden voor mens en natuur steeds meer merkbaar. In de jaren 70 van de 20e eeuw kwam er een kentering in het beleid. Door de toenemende milieu-impact en het bewust worden van de schaarste van grondstoffen werd het afvalbeleid gericht op bescherming van het milieu en op hergebruik. Met de introductie van de Ladder van Lansink werd richting gegeven aan de ideale verwerking van het afval. De voorkeursvolgorde was:
Tegenwoordig komen bij storten en verbranden in een afvalverbrandingsinstallatie nog maar zeer beperkt schadelijke stoffen als dioxines, fijn stof, kwik en andere zware metalen vrij. Verbranden van afvalstoffen is alleen nog toegestaan indien aan strenge regels wordt voldaan. Tegenwoordig wordt ruim 80% van het afval nuttig toegepast/hergebruikt.
Als (huishoudelijk) afval verbrand wordt, mag de stroom die hiermee wordt opgewekt in 2008 voor 48% als groene stroom worden geboekt, vanwege de biomassa in het afval. Vanwege de fossiele oorsprong moet de overige 52% als "grijze" stroom worden geboekt.
Samenstelling afval.
De volgende categorieën afval kunnen worden onderscheiden:
Hieronder staat wat een gemiddeld persoon per jaar aan afval weggooit:
Verwerking.
Sommige afvalstromen vragen om conditionering. Andere afvalstromen kunnen worden gescheiden in componenten die geschikt zijn voor hergebruik of recyclage ter besparing van grondstoffen en energie. Van afvalscheiding bestaan twee varianten: Voor- of bronscheiding gebeurt voordat afval wordt weggegooid, nascheiding heeft plaats nadat afval is weggegooid.
In Nederland hebben gemeenten veel ruimte om hier zelf beleid vast te stellen. Hierdoor verschillen gemeenten onderling en past de ene gemeente bronscheiding toe, en de andere nascheiding. En zelfs onder de gemeente die bronscheiding toepassen zijn er verschillen. Zo zamelt de ene het plastic in huis-aan-huis, via minicontainers of afvalzakken, terwijl de andere gemeente hiertoe containers plaatst.
Uiteindelijk blijft er een hoeveelheid restafval over die in Nederland wordt verbrand, maar in andere landen ook wel wordt gestort.

</doc>
<doc id="32387" url="https://nl.wikipedia.org/wiki?curid=32387" title="Rookbom">
Rookbom

Een rookbom is een vorm van ernstvuurwerk die bij ontsteking rook produceert.
Bij oproer of relletjes worden door hetzij gezagsdragers hetzij de relschoppers rookbommen of rookpotten gebruikt, ter voorkoming van visuele communicatie en ter desoriëntatie.
Een rookbom dient ook wel om een persoon of voertuig aan het zicht te onttrekken. Dit in tegenstelling tot de vuurpijl of signaalkogel, die dient om de aandacht te trekken, of de positie van een persoon of voertuig te markeren. Voor het laatste doel worden soms echter ook rookbommen gebruikt, vooral in de scheepvaart, waarbij in geval van nood een signaleringsrookbom de aandacht kan trekken van reddingsvaar- en/of vliegtuigen. Soms worden rookbommen ook gewoon voor de lol afgestoken: fun-rookbom.
Werking.
In rookgranaten wordt over het algemeen "hexiet" als rookvormer ingezet. Dit is een sas van hexachloorethaan en zink, dat bij het ontsteken een dichte rook van zinkchloride geeft. Deze rook wordt nog dichter naarmate ze waterdamp uit de lucht opneemt.
Een rookbom bestaat vaak uit een 'normale' sas met daaraan toegevoegd een relatief inerte stof die tijdens de reactie verdampt en de deflagratiesnelheid van de sas terugbrengt tot een hanteerbare waarde. De stof zal daarna bij afkoelen (buiten) weer condenseren of sublimeren waardoor het dichtste deel van de rook ontstaat. Een vaak hiervoor gebruikte stof is ammoniumchloride (salmiak). Een andere veelgebruikte sas bestaat uit suiker en kalkammonsalpeter, populair omdat de ingrediënten gemakkelijk verkrijgbaar zijn.
Daarnaast wordt soms rook geproduceerd door het ontsteken van sterretjes in een pvc-buis of het verbranden van rubber. De rook van de twee laatstgenoemde rookbommen is echter wel sterk carcinogeen. Bovendien kan de verbrandingssnelheid van de sterretjes in een (afgesloten) pvc-buis sterk oplopen waardoor de buis kan doorbranden.
Bekende momenten van rookbomgebruik.
Het Huwelijk.
De bekendste rookbom van Nederland werd op 10 maart 1966 afgestoken toen de trouwstoet van Prinses Beatrix en Prins Claus in Amsterdam door de Raadhuisstraat reed.
Het mengsel was de avond daarvoor door provo Luud Schimmelpennink in twee emmers aangeleverd. Op de boot van Nederwiet-pionier Kees Hoekert werd een deel van het poeder in stukjes aluminiumfolie gewikkeld. Het restant ging in een handtasje.&lt;br&gt;
De volgende dag stond het studentenechtpaar Jaap en Lia Zander langs de route in de Raadhuisstraat. Toen de Gouden Koets in aantocht was, drukte Jaap Zander een brandende sigaret in het mengsel, waarna Lia Zander het tasje richting koets slingerde. Een grote rookwolk die via televisie wereldwijd was te zien, was het resultaat. Het tweetal werd onmiddellijk aangehouden en werd later "wegens het afsteken van ernstvuurwerk zonder vergunning" tot vier weken gevangenisstraf veroordeeld.
Onder andere dit incident leidde op 16 juli 1966 tot het 'eervol' ontslag van de Amsterdamse hoofdcommissaris H.J. van der Molen.
Aanslag in Kedichem.
Als een rookbom nat wordt, kan hij met een steekvlam ontbranden zodra hij wordt aangestoken. Dit zou zijn gebeurd toen op 29 maart 1986 radicale actievoerders met traangas en rookbommen een bijeenkomst van de Centrumpartij verstoorden in hotel "Cosmopolite" in Kedichem. Het hotel vloog in brand en de aanwezigen moesten zich in veiligheid brengen, waarbij Wil Schuurman zo ongelukkig terechtkwam dat later een been moest worden geamputeerd. De schade aan het gebouw bleek zo groot dat het moest worden afgebroken.

</doc>
<doc id="32388" url="https://nl.wikipedia.org/wiki?curid=32388" title="Stortplaats">
Stortplaats



</doc>
<doc id="32389" url="https://nl.wikipedia.org/wiki?curid=32389" title="Thomas Hardy">
Thomas Hardy

Thomas Hardy (Higher Bockhampton, 2 juni 1840 – aldaar, 11 januari 1928) was een Engels naturalistisch romanschrijver en dichter uit het Victoriaans tijdperk en de vroege 20e eeuw. In zijn poëzie alsmede zijn romans klinkt echter ook een sterk Romantische ondertoon door. Hij wordt algemeen beschouwd als een van de grote schrijvers uit de Engelse literatuur.
Levensloop.
Hardy werd geboren in Higher Bockhampton bij Dorchester in het graafschap Dorset, als zoon van een steenhouwer en volgde van 1862 tot 1867 een opleiding tot architect. Na enige jaren als architect te hebben gewerkt, besloot hij zich geheel toe te leggen op het schrijven. In zijn werk put hij regelmatig uit deze achtergrond en ervaring. Hij begon met het schrijven van poëzie, maar ging na zijn huwelijk over op proza om hiermee de kost te verdienen.
Tussen 1871 en 1895 schreef hij dertien romans. Zijn eerste werk, "The Poor Man and the Lady", werd geweigerd door de uitgevers, waarop Hardy het manuscript vernietigde. Hij kreeg echter de nodige adviezen en aanmoediging, onder andere van George Meredith en hij besloot door te gaan. Zijn twee volgende werken verschenen anoniem. Na drie gepubliceerde romans bleek hij de juiste vorm en toon gevonden te hebben en verkreeg hij zijn doorbraak met "Far from the Madding Crowd". Hij werd vervolgens een gevierd auteur, die zijn plaats in de literaire wereld had veroverd. 
Hardy stopte met zijn prozawerk na "Jude the Obscure" (1895), omdat hij voor dit boek, evenals voor "Tess of the d'Urbervilles" (1891), veel kritiek had gekregen op de kennelijke antihuwelijks-houding en de voor die tijd als immoreel geziene inhoud. Hierna richtte Hardy zich op zijn grote liefde, de poëzie, waarmee hij opnieuw veel succes oogstte.
Na de dood van zijn eerste vrouw Emma Gifford in 1912, na een huwelijk van 38 jaar, trouwde hij met Florence Dugdale. Hun huis bij Max Gate in Dorchester (door Hardy zelf ontworpen, doch hopeloos onpraktisch) werd een bedevaartsoord voor andere schrijvers, als Siegfried Sassoon en Thomas Edward Lawrence.
Hardy bleef actief tot enige dagen voor zijn dood. Zijn begrafenis, op 16 januari in Westminster Abbey, was een controversiële gebeurtenis. Zijn familie en vrienden hadden hem liever begraven gezien in Stinsford, maar zijn executeur, Sir Sydney Carlyle Cockerell, stond erop dat hij begraven zou worden in de Poets' Corner, de schrijvershoek in Westminster Abbey. Men besloot tot een compromis: zijn hart werd begraven in Stinsford en zijn as werd bijgezet in de kerk.
Hardy's Wessex.
Hardy's verhalen spelen zich meestal af in het fictieve graafschap Wessex, genoemd naar het Angelsaksische koninkrijk Wessex, dat deel uitmaakte van de heptarchie die voorafging aan het ontstaan van het koninkrijk Engeland. Hardy's Wessex omvat de huidige graafschappen Berkshire, Devon, Dorset, Hampshire, Somerset en Wiltshire. De naam werd voor het eerst gebruikt in "Far from the Madding Crowd" en pas in de jaren daarna, zeker vanaf "The Mayor of Casterbridge", ontwikkelde Hardy het concept verder en omschreef hij het als een soort frame waarbinnen zijn verhalen zich afspelen. De fictieve plaatsnamen verwijzen naar werkelijk bestaande steden en dorpen in dit gebied. In latere bewerkingen van zijn verhalen heeft Hardy de oorspronkelijke originele plaatsnamen die hij aanvankelijk gebruikte, vervangen door de fictieve. Een opvallend element in zijn werk is dat het de culturele sfeer schildert in het landelijke Wessex in de periode voor en rond de komst van de spoorwegen en de industriële revolutie, die het Engelse landschap voorgoed zouden veranderen.
Poëzie.
Vanaf 1898 concentreerde Hardy zich op poëzie en publiceerde bundels tot 1928. Hij schiep het grote vers-en-prozadrama "The Dynasts" (1904 - 1908). Het beschrijft in 130 bedrijven de napoleontische oorlogen van 1805 tot 1815. De handeling wordt, net als in de romans, beheerst door het noodlot. Zijn techniek heeft invloed gehad op vele latere dichters.
Verdere poëzie:

</doc>
<doc id="32391" url="https://nl.wikipedia.org/wiki?curid=32391" title="Autowrak">
Autowrak

Een autowrak is een overblijfsel van een gebruikte auto. Autowrakken blijven over als een auto volledig opgebruikt is en niet meer verkocht kan worden aan een liefhebber, of als een auto door een verkeersongeval total loss is gereden. Uit onderzoek rond 2003 blijkt dat auto's in Nederland gemiddeld na 14,6 jaar op de schroothoop belanden. De levensduur van auto's is de afgelopen jaren geleidelijk toegenomen. De verwachting is dat de gemiddelde leeftijd verder zal stijgen.
In 2002 kwamen in Nederland 309.721 autowrakken bij autodemontagebedrijven terecht. Ongeveer 88 procent daarvan is verwerkt via het inname- en verwerkingssysteem van Auto Recycling Nederland (ARN). Dat is een organisatie waarin alle schakels uit de Nederlandse autosector vrijwillig samenwerken.
Dankzij het ARN-systeem is in 2002 85 procent van het gewicht van de verwerkte wagens hergebruikt. Op grond van het Besluit beheer autowrakken, dat per 2 juli 2002 in werking is getreden, moet dit percentage in 2007 zijn toegenomen tot 95 procent. 
Milieubelasting.
Autowrakken vormen maar één procent van de totale afvalberg in Nederland. De verwijdering brengt echter meer dan evenredig grote milieuproblemen met zich mee. Het gaat dan om ruimtebeslag, bodemverontreiniging en horizonvervuiling.
In 1998 waren in Nederland 6,7 miljoen personen- en bedrijfsauto's kentekenplichtig. In datzelfde jaar werden 406.000 voertuigen 'buiten gebruik gesteld' - de zogeheten uitval. De meeste van deze wagens (zo'n 300.000) worden voor de sloop aangeboden. Een aanzienlijk deel (ongeveer een vierde) wordt als tweedehandsauto verkocht aan het buitenland. Een heel klein percentage verdwijnt naar het racecircuit. 
In procenten bestaat een auto, eveneens rond 2003, uit de volgende materialen:
De materialen die vrijkomen worden door verschillende industrieën ingezet als grondstof voor het maken van nieuwe producten of voor het terugwinnen van energie. Zo worden de banden verwerkt tot granulaat, dat als grondstof wordt gebruikt bij de productie van sportvloeren en tegels voor speeltuinen. Het grootste gedeelte van het glas wordt verwerkt tot flessen en met glasvezel versterkte kunststoffen.
Autobanden.
Er komen niet alleen van wrakken, maar ook door slijtage jaarlijks in 2003 naar schatting zes miljoen gebruikte personenwagenbanden vrij, in Nederland alleen. Hiervan wordt ongeveer 90 procent gescheiden ingezameld. In september 2002 heeft de ministerraad ingestemd met het ontwerpbesluit beheer autobanden (Bbab). Op grond van dit besluit worden producenten en importeurs verantwoordelijk voor de opzet van een systeem van inzameling en verwerking van afgedankte autobanden. Bovendien is in het besluit vastgelegd dat elke houder van een gebruikte autoband zich kosteloos van deze autoband kan ontdoen. Het ontwerpbesluit beoogt de illegale dump of opslag van autobanden te voorkomen en meer hergebruik te bevorderen. Het Bbab gaat het Besluit beheer personenwagenbanden uit 1995 vervangen.
Autosloperijen.
Begin jaren negentig van de twintigste eeuw waren in Nederland circa 2400 autosloopbedrijven actief. Door actief beleid van de overheid is het aantal autosloopbedrijven teruggelopen. Vanaf 1995 is dit gestabiliseerd en in 2015 hadden ongeveer 700 bedrijven een vergunning. De meeste sloperijen bevinden zich in de randstad. Bijna 500 bedrijven daarvan zijn erkend door het RDW (Dienst Wegverkeer). Bij ARN zijn 264 bedrijven aangesloten, die 90 procent van alle afgedankte Nederlandse auto's verwerken.
Dit alles heeft geleid tot de vereniging Band en Milieu waarin producenten en importeurs zich hebben verenigd. Deze organisatie heeft een inzamelstructuur in Nederland opgezet. Via deze structuur worden voertuigenbanden op de door de overheid voorgeschreven wijze ingezameld en verwerkt.
Daarnaast hebben vele autodemontagebedrijven zich gespecialiseerd in hergebruik van auto-onderdelen. Dit is niet alleen beter voor het milieu, immers producthergebruik is milieuvriendelijker dan materiaalhergebruik, maar geeft consumenten ook de mogelijkheid hun auto op een goedkope manier te laten repareren.
Verwijderingsbijdrage.
Als iemand een nieuwe auto koopt, betaalt hij een verwijderingsbijdrage. Men betaalt deze bijdrage bij de afgifte van het kentekenbewijs. Tot 1 januari 2009 bedraagt de verwijderingsbijdrage € 45. Dit geldbedrag wordt geïnd door Auto Recycling Nederland, die vervolgens aan de sloopbedrijven verwijderingspremies uitkeert voor de demontage van auto's en het hergebruik van materialen. De hoogte van de uitkering hangt af van het gewicht van het materiaal dat is gedemonteerd of herverwerkt. De autodemontagebedrijven beloven van hun kant geen kosten te berekenen aan de consument. Dat is ook een van de voorwaarden die ARN aan de aangesloten bedrijven stelt.
De verplichting een verwijderingsbijdrage te betalen geldt alleen voor auto's met vier of meer wielen waarvan het ledig gewicht vermeerderd met het laadvermogen niet meer bedraagt dan 3500 kilogram. Dit geldt alleen voor personenauto's en bestelwagens. Voor klassieke auto's (25 jaar of ouder), die worden beschouwd als cultureel historisch erfgoed, is besloten vanaf 1998 geen verwijderingsbijdrage te heffen.

</doc>
<doc id="32393" url="https://nl.wikipedia.org/wiki?curid=32393" title="Cholera">
Cholera

Cholera is een infectieziekte veroorzaakt door de bacterie "Vibrio cholerae". De ziekte wordt vooral overgebracht door vervuild drinkwater of voedsel. Het belangrijkste kenmerk van de ziekte is ernstige diarree en uitdroging. De incubatietijd van de bacterie kan variëren van zes uur tot twee dagen.
Besmetting.
De ziekte wordt overgebracht via besmet water. Mensen krijgen dit binnen door ervan te drinken of door het eten van groente die in besmet water is gewassen. Een andere besmettingsbron is het eten van rauwe vis die in vervuild water heeft gezwommen. Ook door huidcontact met ontlasting of braaksel van een patiënt kan men besmet worden.
Om de ziekte te voorkomen moet men hygiënisch te werk gaan, oppassen met rauw eten, onzuiver water en ijs. De incubatietijd van de bacterie varieert van zes uur tot twee dagen.
Verloop.
In 85 procent van de gevallen verloopt de ziekte zonder symptomen. Maar als de symptomen zich wel voordoen, kan de ziekte ernstige gevolgen hebben. De eerste verschijnselen die na besmetting optreden zijn misselijkheid, braken, buikpijn en plotseling opkomende waterige diarree. Doordat er daarbij zeer veel vocht verloren gaat, komt de dood door uitdroging veel voor. Na 24 uur kan een cholerapatiënt al uitgedroogd zijn. De meeste slachtoffers vallen onder zuigelingen en bejaarden. Deze twee groepen zijn het kwetsbaarst doordat bij baby's het immuunsysteem nog niet voldoende is ontwikkeld en het bij bejaarden in mindere mate functioneert.
Dat het stadium van uitdroging aangebroken is, is onder andere te zien aan een droge mond, minder traanvocht, diepliggende ogen, extreme vermoeidheid en een visachtige geur van de ontlasting. Als cholera in deze fase niet of niet afdoende behandeld wordt, kunnen levensbedreigende complicaties optreden. De uitdroging kan een shock tot gevolg hebben, tijdens een shock daalt de bloeddruk snel en ernstig, belangrijke organen krijgen daardoor onvoldoende bloed en kunnen niet meer goed werken.
Behandeling.
Met een snelle en juiste behandeling is de kans op overlijden gering, rond de 1%. De behandeling bestaat in het eerste stadium uit het toedienen van vocht om zo uitdroging te voorkomen. Naast het toedienen van vochtoplossingen of ORS, via de mond of via een infuus als de patiënt niet in staat is om de oplossing op te drinken, kunnen er antibiotica toegediend worden.
Epidemieën.
Sinds 1800 werden er zeven pandemieën van cholera geteld, waarvan de laatste zich voordeed tussen 1961 en 1975.
19e eeuw.
Cholera was reeds voor de 19e eeuw bekend in India, specifiek in Bengalen. In 1817 verspreidde de ziekte zich buiten laatstgenoemd gebied. Rond 1830 bereikte de ziekte via Rusland Europa. Van 1881 tot 1896 maakte volgens dr. A.J. Wall de cholera-epidemie 250.000 slachtoffers in Europa en minstens 50.000 in Amerika. Cholera eiste 267.890 levens in Rusland (1892); 120.000 in Spanje; 90.000 in Japan en 60.000 in Perzië. In Egypte eiste cholera meer dan 58.000 levens. De uitbraak van 1892 in Hamburg, Duitsland doodde 8600 mensen. Hoewel algemeen schuldig bevonden aan het om zich heen grijpen van de epidemie bleef het stadsbestuur grotendeels onveranderd. Dit was de laatste ernstige uitbraak van cholera in Europa.
Hoewel in 1844 in een roman al verband was gelegd tussen cholera en besmet drinkwater, werd dit verband pas in 1849 in het "Essay on the Mode of Communication of Cholera" door de Britse arts-wetenschapper John Snow voor het eerst in de medische wereld onderkend. In 1855 werd de tweede versie uitgegeven. Daarin staat een gedetailleerd onderzoek naar de invloed van besmet water uit een waterpomp op Broadstreet op de epidemie die in 1854 in Londen plaatsvond. Mensen die dicht bij die waterpomp woonden (en hun water dus daar haalden) raakten veel vaker besmet dan elders. Tijdens de industriële revolutie waren er in Engeland veel infecties van cholera. Dit had ermee te maken dat mensen onder heel slechte omstandigheden leefden, zo waren er geen waterleidingen of rioleringen en de uitwerpselen van mensen en dieren kwamen direct in beerputten terecht. Als iemand in de familie cholera kreeg was diarree een gevolg, door de diarree kwam uitdroging voort. Mocht iemand dan drinken uit de vieze tonnen of dergelijke, dan werden ze nog zieker. Pas aan het einde van de industrialisatie liet de Engelse regering waterleidingen en rioleringen aanleggen.
België.
België kende in de 19e eeuw zeven epidemieën van cholera. De ziekte bereikte in 1849 Antwerpen met meer dan 1000 doden alleen al in het Sint-Elisabethgasthuis. In totaal telde België in dat jaar 23.027 doden. De epidemie van 1866 was de zwaarste en veroorzaakte 43.400 doden. In Gent, waar men nog onvoldoende maatregelen genomen had, vielen er toen 2.769 doden.
Nederland.
Een in 1831 ingestelde staatscommissie stuurde artsen naar het choleragebied in Duitsland. Deze groep kwam met de aanbevelingen: bouw cholerahospitalen, stel wijkcommissies in en begraaf de slachtoffers buiten de steden. Choleracommissies werden van rijkswege ingesteld en bestonden uit geneesheren, apothekers en gezaghebbende burgers; twee leden per commissie moesten 24 uur per dag bereikbaar zijn. Taken van de commissie waren: woningen laten ontsmetten, zieken in een cholerahospitaal op laten nemen, doden kisten en in gesloten koetsen naar speciale begraafplaatsen vervoeren.
In Nederland werd in 1832 in Scheveningen cholera geconstateerd. Bij deze eerste cholera-epidemie in Nederland in 1832 en 1833 overleden 10.108 personen. In de zomer van 1849 heerste er een grote cholera-epidemie die begon in Zaandam. In het bedelaarsgesticht te Veenhuizen alleen al waren 332 zieken, van wie er 176 overleden. In totaal vielen dat jaar in Nederland 23.267 doden. In 1866 maakte een epidemie in Nederland 21.000 slachtoffers. In Amsterdam waren, dankzij de 10 jaar eerder begonnen distributie van duinwater, relatief veel minder doden te betreuren: 1.151 tegenover ruim 2000 in Utrecht, dat viermaal zo klein was.

</doc>
<doc id="32394" url="https://nl.wikipedia.org/wiki?curid=32394" title="Gevaarlijk afval">
Gevaarlijk afval

Gevaarlijk afval is afval dat gevaarlijk is voor mens, dier of milieu. Voorbeelden van gevaarlijk afval is afval dat zware metalen, polychloorbifenylen (pcb's) of (landbouw)chemicaliën bevat. Ook afgewerkte olie, oliefilters, batterijen, accu's, oplosmiddelen en beitsbaden zijn gevaarlijk afval. Radioactief afval is weliswaar gevaarlijk, maar valt volgens de Nederlandse wetgeving niet onder gevaarlijk afval. Hiervoor gelden aparte regels.
In de Europese afvalstoffenlijst, een geharmoniseerde lijst met een 800-tal stoffen, wordt gevaarlijk afval aangeduid met een asterisk (*). 
In het algemeen moet gevaarlijk afval naar categorie gescheiden opgeslagen, ingezameld en bewerkt of verbrand worden. Vanwege de schadelijke bestanddelen mag gevaarlijk afval niet bij het gewone afval. Klein gevaarlijk afval (KGA) van huishoudens wordt ook klein chemisch afval (KCA) genoemd, waarvoor de gemeenten of intercommunales de inzameling verzorgen. Dat van bedrijven moet door de bedrijven zelf herwerkt, gesorteerd worden.
Voor het afgeven van gevaarlijk afval aan een verwerker in het buitenland geldt de EG-verordening 259/93 'betreffende toezicht en controle op de overbrenging van afvalstoffen binnen, naar en uit de EG', de Europese Verordening Overbrenging Afvalstoffen, kortweg de EVOA. Het meeste gevaarlijk afval mag niet zomaar naar het buitenland, daar moet eerst toestemming voor gevraagd worden. 
Nederland.
In 2000 kwam in Nederland circa 1.600 miljoen kilogram gevaarlijk afval vrij. Dit is exclusief 570 miljoen kilo gevaarlijk afval uit de scheepvaart, 690 miljoen kilo verontreinigde grond en 85 miljoen kilo baggerspecie.
Afgeven van gevaarlijk afval.
Bedrijven zijn zelf verantwoordelijk voor een correcte afgifte van hun gevaarlijk afval aan een inzamelaar of verwerker.
Kleine hoeveelheden gevaarlijk afval worden klein gevaarlijk afval (KGA) genoemd. Het gaat hierbij om hoeveelheden tot 200 kg per afvalstof en per afgifte. Dus een partij van 150 kg verfafval en bijvoorbeeld 50 liter fixeer kan als een partij KGA worden afgegeven. KGA moet worden afgegeven aan erkende KGA-inzamelaars. Dat zijn bedrijven die van het ministerie van Infrastructuur en Waterstaat een vergunning hebben gekregen op grond van de Wet milieubeheer, om KGA in te nemen en te verwerken. Het Landelijk Meldpunt Afvalstoffen (LMA) heeft op haar website een lijst van alle erkende KGA-inzamelaars.
Voor 6 soorten KGA geldt een inzamelplicht. De KGA-inzamelaars zijn verplicht deze 6 afvalstoffen op afroep binnen een maand bij bedrijven op te halen. Het gaat om de volgende afvalstoffen:
Verwerkers en inzamelaars van gevaarlijk afval zijn in Nederland verplicht om het LMA te melden als zij gevaarlijk afval ontvangen. Dat staat in de Wet milieubeheer. Ze moeten daarbij aangeven van wie het gevaarlijk afval afkomstig is, wat voor afval het is en hoeveel het is. Daarbij moeten de verwerkers en inzamelaars de zogenoemde Euralcode vermelden. Elke afvalstof op de Europese afvalstoffenlijst (Eural) heeft zo'n nummer. Bedrijven die gevaarlijk afval aanbieden aan een inzamelaar of verwerker moeten daarom een formulier invullen. Dit formulier wordt meestal verstrekt door de erkende verwerker of inzamelaar.
Het bevoegd gezag (meestal de provincie) gebruikt de meldgegevens bij het toezicht op zowel de bedrijven die het afval afgeven, als de bedrijven die het in ontvangst nemen. De gegevens worden ook gebruikt om een beeld te krijgen van het ontstaan en verwerken van gevaarlijk afval.
Vervoer van gevaarlijk afval.
Vervoerders van gevaarlijke afvalstoffen moeten over een begeleidingsbrief beschikken. Daardoor is bijvoorbeeld bij een ongeval snel duidelijk welke gevaarlijke stoffen worden vervoerd. Volgens de wet moet degene die het afval meegeeft de begeleidingsbrief aan de vervoerder meegeven. Meestal geeft echter het bedrijf dat de afvalstoffen in ontvangst neemt een ingevulde begeleidingsbrief aan de aanbieder van het afval ter ondertekening. Daarmee is de aanbieder verantwoordelijk voor de inhoud.
Op het vervoer van gevaarlijke afvalstoffen kunnen ook regels voor vervoer van gevaarlijke stoffen gelden. De regels betreffen met name eisen aan de verpakking, de etikettering en de informatie in de begeleidingsbrief. Ook hier verzorgt de vervoerder meestal dat aan deze verplichtingen wordt voldaan.
België.
In België zijn de gewesten bevoegd voor het afvalbeleid. De uitvoerende organen zijn respectievelijk de Openbare Vlaamse Afvalstoffenmaatschappij, Leefmilieu Brussel en het Office Wallon des déchets. Over het algemeen is Wallonië het strengste van de drie.
De drie gewesten organiseren een erkenning voor "inzamelaars, handelaars of makelaars van gevaarlijke afvalstoffen" en publiceren een gezamenlijke lijst. Vlaanderen werkt met een kwaliteitsborgingssysteem (KBS), dat wordt gekeurd door een tiental onafhankelijke keuringsbureaus die daarvoor erkend zijn, zoals DNV, KIWA, Lloyd's, SGS, Veritas, Vinçotte en andere. 

</doc>
<doc id="32399" url="https://nl.wikipedia.org/wiki?curid=32399" title="Klein chemisch afval">
Klein chemisch afval

Klein chemisch afval (kca) (in Nederland) of klein gevaarlijk afval (kga) (in België) is huishoudelijk afval waar chemische stoffen in zitten die schadelijk zijn voor de gezondheid en voor het milieu. Het afval bevat bijvoorbeeld lood, kwik, cadmium, chroom of organische oplosmiddelen. Deze stoffen verontreinigen reststoffen (slakken en rookgasreinigingsresidu) waardoor die moeilijker nuttig kunnen worden toegepast. Ook veroorzaken ze bij verbranding luchtvervuiling en bij storting vervuilen ze het grondwater.
Producten als spaarlampen en oplaadbare batterijen behoren ook tot het kca. Ze zijn dan wel energiebesparend, maar daarom nog niet minder schadelijk voor het milieu.
Kca wordt gescheiden ingezameld omdat het apart moet worden verwerkt. Dat is ook nodig om de veiligheid van vuilnismannen te waarborgen. Die kunnen zich anders prikken aan gebruikte injectienaalden of in aanraking komen met gevaarlijke, bijtende stoffen.
In Vlaanderen heeft in de jaren 1990 elke woning gratis een speciaal ontworpen milieubox gekregen.
In Nederland wordt aan ieder huishouden een chemobox uitgereikt, die bij de woning hoort.
Afvalstoffenlijst.
In 2001 is de Nederlandse lijst met producten die als klein chemisch afval worden beschouwd aangepast. Een aantal producten, zoals nagellak en vlooienbanden, staan sinds 2001 niet meer op de lijst. Door de verbeterde verbrandingstechnieken van de afvalverbrandingsinstallaties levert dit afval geen gevaar meer op voor het milieu. De hogere temperatuur vernietigt de schadelijke stoffen en de uitgestoten rookgassen worden gereinigd. Producten die als klein chemisch afval te boek staan zijn te herkennen aan het kca-logo.
Nieuw op de lijst zijn: bepaalde sterke zuren (etsvloeistoffen) en vloeibare gootsteenontstopper (zwavelzuur). De kca-lijst is ingedeeld in vijf categorieën (huishoudelijke producten, uit het medicijnkastje, doe-het-zelfproducten, hobby en vervoer):
Kca-logo.
Vanaf 9 januari 2007 verdwijnt van de meeste producten het logo voor klein chemisch afval. Dan wordt namelijk het "Besluit kca-logo" ingetrokken. Op een aantal producten zoals elektronische apparaten en bepaalde batterijen blijft het logo aanwezig.
De Europese Commissie beschouwt het "Besluit kca-logo" als een ongeoorloofde handelsbelemmering. Het besluit voorzag in de etikettering van bepaalde producten met het klein chemisch afval-logo (een afvalcontainer met een kruis erdoor). Het kca-logo slaat op de inhoud, niet op de verpakking. Lege verfblikken, lege flessen van bijvoorbeeld wasbenzine of lege spuitbussen worden niet apart ingezameld. Het is niet nodig (en zelfs schadelijk) om blikken en flessen van dit soort producten om te spoelen: het beetje dat achterblijft doet veel meer kwaad in het rioolwater dan bij de vuilverbranding.
Inleveren van kca in Nederland.
Klein chemisch afval moet worden ingeleverd bij de gemeente. De meeste gemeenten hebben een chemokar, die een aantal vaste standplaatsen heeft. Vaak is er ook een gemeentedepot (soms milieustraat genoemd) of kca-depot. Batterijen, medicijnen en fotochemicaliën kunnen vaak worden ingeleverd in de winkels waar ze zijn gekocht.
In 2001 werd in Nederland 65 procent van al het klein chemisch afval gescheiden ingezameld. De Nederlandse overheid wil dit percentage verhogen naar 90 procent.
Inleveren van kga in Vlaanderen.
Klein gevaarlijk afval wordt in eerste instantie verzameld in de milieubox, die men zelf naar het gemeentelijk containerpark kan brengen. De meeste gemeenten organiseren, meestal eens per maand, ook een aparte ophaling bij de mensen thuis of bij een tijdelijk inzamelpunt per wijk. Voor (vervallen) geneesmiddelen bestaat de regel dat die door elke apotheek worden aanvaard.
Hergebruik en restafval.
Het metaal uit batterijen en accu's is geschikt voor hergebruik. Van het zink worden bijvoorbeeld dakgoten gemaakt en van het staal spijkers en staaldraad. Cadmium komt weer terug in nieuwe batterijen. Ook het glas van tl-lampen en spaarlampen wordt opnieuw gebruikt, bijvoorbeeld voor nieuwe lampen. Van foto-ontwikkelaar en -fixeer is het waardevolle zilver weer bruikbaar. Olie wordt ten slotte weer als brandstof benut.
Het zogenaamde restafval gaat naar speciale verbrandingsovens. De hoge temperatuur vernietigt de schadelijke stoffen en reinigingsinstallaties zuiveren de gassen die daarbij vrijkomen. Door een sterke verbetering van de verbrandingstechniek kan steeds meer afval op die manier onschadelijk worden gemaakt. Kca dat niet kan worden hergebruikt of verbrand, wordt veilig opgeslagen.

</doc>
