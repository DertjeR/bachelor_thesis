<doc id="34907" url="https://nl.wikipedia.org/wiki?curid=34907" title="George Hale">
George Hale

George Ellery Hale (Chicago, 29 juni 1868 – Pasadena (Californië), 21 februari 1938) was een Amerikaans astronoom.
Hij was gespecialiseerd in de studie van de zon. Hij heeft de spectroheliograaf en de spectrohelioscoop uitgevonden. Zo werd het mogelijk om onderzoek te doen naar de zonne-atmosfeer.
Hale was ook oprichter van diverse baanbrekende sterrenwachten: Kenwood, Yerkes (waar hij de grootste refractortelescoop liet bouwen), Mount Wilson (de sterrenwacht waar Edwin Powell Hubble veel onderzoek gedaan heeft, en waar hij ook wet van Hubble ontdekt heeft) en het zonne-observatorium van Pasadena, dat later naar hem vernoemd is. Zijn bekendste telescoop is de 5 meter Hale-telescoop op Mount Palomar die hij ontwierp. Hale overleed echter voor deze telescoop gereed was (in 1948).
Hale heeft het bestaan van een algemeen tweepolig magnetisch veld aangetoond. Ook stelde hij een theorie op over het bewegen van de zonnevlekken (dit deed hij in 1908). In 1932 kreeg hij de Copley Medal. George Hale overleed op 69-jarige leeftijd.

</doc>
<doc id="34908" url="https://nl.wikipedia.org/wiki?curid=34908" title="Gerstmann Straussler Schenker Syndroom">
Gerstmann Straussler Schenker Syndroom



</doc>
<doc id="34910" url="https://nl.wikipedia.org/wiki?curid=34910" title="Keizer Jozef II">
Keizer Jozef II

Jozef II ("Jozef Benedictus August Johan Anton Michaël Adam") (Wenen, 13 maart 1741 - aldaar, 20 februari 1790) was van 1765 tot 1790 keizer van het Heilige Roomse Rijk (Rooms-Duits keizer) en van 1780 tot 1790 heerser van de Habsburgse monarchie. Hij was de oudste zoon van keizerin Maria Theresia en keizer Frans I Stefan en was een broer van Maria Christina van Oostenrijk (1742-1798) en van Marie Antoinette. Hij was als zodanig (als erfgenaam van zijn moeder) de eerste heerser in de Oostenrijkse heerschappij van het huis Habsburg-Lotharingen. Jozef was een voorstander van verlicht absolutisme; zijn betrokkenheid bij de moderniserende hervormingen veroorzaakte echter veel tegenstand, waardoor zijn programma slechts gedeeltelijk uitgevoerd werd. Hij wordt, samen met Catharina II van Rusland en Frederik II van Pruisen, gezien als een van de drie grote verlichte monarchen. Zijn beleid staat nu bekend als het jozefinisme. Hij stierf zonder zonen en werd opgevolgd door zijn jongere broer, Leopold.
Biografie.
Jozef huwde op 6 oktober 1760 met Isabella van Parma (1741-1763), hun twee kinderen waren:
Het jongste kind stierf bij de geboorte en Isabella vijf dagen later, aan de pokken. Jozef kon dit eigenlijk niet verwerken, maar op 23 januari 1765 hertrouwde hij toch met Maria Josepha van Beieren (1739-1767). De verhouding tussen de echtelieden had weinig van een sprookje. In het openbaar liet Jozef zich laatdunkend uit over de lelijkheid en het afstotelijk uiterlijk van zijn vrouw. Zij leed namelijk aan een chronische huidziekte. Dit huwelijk bleef kinderloos. Twee jaar later stierf Maria Josepha, ook aan de pokken.
Op 18 augustus 1765, tijdens de huwelijksfeesten van Jozefs jongere broer, aartshertog Peter Leopold, viel keizer Frans van Lotharingen plotseling flauw en stierf. Zo werd Jozef de soeverein van het Heilige Roomse Rijk. Op 23 september 1765 benoemde Maria Theresia haar zoon tot medeheerser in Oostenrijk, Bohemen en Hongarije (vanaf dat moment deelde hij haar titels en bevoegdheden met zijn moeder en bleef onder haar gezag). In 1766 werd hij ook opperbevelhebber van het Oostenrijkse leger en mederegent van zijn moeder in de landen van de Habsburgse monarchie. In de binnenlandse politiek streefde hij naar centralisatie van het bestuur, waardoor hij in conflict raakte met de Hongaren en de Zuidelijke Nederlanden. De Hongaren kon hij nog tevreden stellen door de maatregelen in te trekken.
Onder invloed van het kameralisme was hij ervan overtuigd dat het welzijn van zijn volk gegarandeerd werd door de kracht van de staat. Jozef II zorgde ervoor dat geen enkele boer nog langer als lijfeigene beschouwd mocht worden. Hij streefde ernaar de Kerk ondergeschikt te maken aan de staat. Jozef II reisde zelfs naar Rome om invloed uit te oefenen op de pauskeuze. Hij lijkt succes gehad te hebben; de nieuwe paus Clemens XIV hief in 1773 de Jezuïetenorde op. Met het Tolerantie-edict werd vanaf 1781 een vrij grote mate van godsdienstvrijheid gewaarborgd.
Hij maakte tijdens zijn regering een einde aan het uitgebreide hofceremonieel zoals dat door Joan Raye jr. (1737 - 1823) beschreven werd. Bij keizerlijke audiënties hoefden geen kniebuigingen meer gemaakt te worden. Het uniform verving de Spaanse gewaden. Hofdignitarissen werden niet meer op staatskosten onderhouden en alleen op nieuwjaarsdag was er nog een gala-ontvangst.
De keizer zocht ook toenadering tot Rusland in de strijd tegen de Turken op de Balkan, de Oostenrijks-Turkse Oorlog (1787-1791).
Als beschermheer van de opera in Wenen had hij grote invloed op verschillende producties van Wolfgang Amadeus Mozart.
Jozef II heeft een grote invloed gehad op het strafrecht. Hij streefde naar een diepgaande hervorming van de "Constitutio Theresiana Criminalis" van zijn moeder Maria Theresia. Op 13 januari 1787 tekende hij te Wenen de afkondiging van het "Allgemeines Gesetz über Verbrechen und derselben Bestraffung".
In 1789 vestigde hij in Bábolna een staatsstoeterij die de bakermat werd van het paardenras de Shagya arabier. In 1785 vestigde hij in Mezőhegyes een paardenfokkerij voor cavaleriepaarden. Dit werd de bakermat van de nonius.
Religieuze politiek.
De godsdienstige hervormingen van Jozef II lagen hem na aan het hart. Vooral de macht van de paus en de onproductieve dode hand waren hem een doorn in het oog. Om daar een einde aan te stellen schuwde hij geen risico's en ging hij veel verder dan het voorzichtige begin dat zijn moeder gemaakt had. Zijn regeldrift leidde tot bemoeienis met interne kerkelijke zaken, zoals met het priesterlijk gewaad. Dat leverde hem de spot op van koning Frederik II van Pruisen, die over hem sprak als "mon frère le sacristain" (mijn broeder de koster). Daardoor kreeg keizer Jozef II de bijnaam keizer-koster. Nochtans waren zijn tolerantie-edicten van 1781 een principiële verlichtingsmaatregel. Niet-katholieken, waaronder joden, kregen gelijke toegang tot openbare ambten en mochten hun religie vrijer beoefenen. Vervolgens voerde hij het burgerlijk huwelijk in. Echtelijke verbintenissen vonden nog steeds in de kerk plaats, maar vormden voortaan een burgerlijke overeenkomst namens de staat. Voor huwelijksdispensaties mocht de clerus geen volmachten meer vragen aan Rome. Een volgende edict hief de contemplatieve, "onnuttige" kloosters op. Dit moest worden uitgevoerd door commissies, die in 1783 met een eerste ronde van 600 sluitingen kwamen. In datzelfde jaar ontbond de keizer alle broederschappen. Ze gingen op in één "Broederschap van de Werkdadige Liefde", met een duidelijke sociale gerichtheid. Hij legaliseerde de vrijmetselarij in 1785, sloot de bedevaartsplaatsen en reduceerde in 1786 het aantal in acht te nemen kerkelijke feestdagen. Een verdere versteviging van de greep op de Kerk volgde in 1787, met de vervanging van grootseminaries door staatsscholen: algemene in Wenen, Pest, Pavia, Freiburg en Leuven, en filialen in Graz, Olmütz, Praag, Innsbrück en Luxemburg).
De invloed van al de maatregelen van de 'keizer-koster' bleef in Oostenrijk doorwerken tot het concordaat van 1855, dat een overeenkomst tussen de Heilige Stoel en het Heilige Roomse Rijk met betrekking tot de Katholieke Kerk in Oostenrijk. In Hongarije en de Zuidelijke Nederlanden was het verzet tegen de inmenging van Jozef II in de kerkelijke aangelegenheden dermate groot, dat voor deze landen de meeste voorschriften werden ingetrokken.
Oostenrijkse Nederlanden.
Keizerin Maria-Theresia kende de hervormingslust van haar zoon en maande hem kort voor haar dood aan de constituties van de Oostenrijkse Nederlanden niet aan te tasten. Hij kon best hun oude, ook belachelijke vooroordelen voor lief nemen omdat het gebied gehoorzaam was en veel meer belastingen opbracht dan de ontevreden Duitse landen. Deze raad negeerde Jozef. Vanaf zijn aantreden plande hij een aantal maatregelen die de Oostenrijkse Nederlanden op bestuurlijk, gerechtelijk en kerkelijk vlak moesten moderniseren en rationaliseren.
In 1781 reisde Jozef naar de Oostenrijkse Nederlanden in gezelschap van de graaf van Torcy. Hij eiste van de Nederlandse Republiek ontruiming van hun barrièresteden in de Oostenrijkse Nederlanden. Onder het pseudoniem graaf van Falkenstein reisde hij naar Den Haag en werd ontvangen door stadhouder Willem V en Carel George van Wassenaer Obdam. Vervolgens ging hij naar Amsterdam en had een overleg met burgemeester Joachim Rendorp. Hij bezocht Den Helder en ging aan boord van een van de schepen. Vervolgens trok hij naar Zaandam, Broek in Waterland (waar een boer hem niet binnen liet), Utrecht, Den Bosch en Maastricht.
In de Zuidelijke Nederlanden stond hij bekend om zijn verlichte, maar paternalistische hervormingspolitiek. Hij kreeg de bijnaam "keizer-koster" wegens zijn verregaande regeldrift ten aanzien van interne kerkelijke zaken zoals het priesterlijke gewaad en het bepalen van het aantal brandende kaarsen op het altaar. Ook beperkte hij het aantal kermissen te lande. In de Oostenrijkse Nederlanden trachtte hij het recht diepgaand te hervormen. Hij gaf Jozef Crumpipen, de kanselier van Brabant, opdracht om hieraan te werken. Het resultaat van deze poging tot hervorming werd voorgelegd aan Jozef II. De keizer ging niet akkoord en weigerde de ontwerptekst te aanvaarden omdat die niet ver genoeg ging. Hierop gaf hij aan Karl Anton von Martini de opdracht om het wetboek dat deze reeds voor Lombardije had gemaakt te vertalen in het Nederlands. Deze "vreemde" tekst werd echter niet aanvaard door de Oostenrijkse Nederlanden en droeg bij aan het uitbreken van de Brabantse Omwenteling van 1789-1790.
Titels.
Jozef II, bij gratie Gods verkozen 
keizer van het Heilige Roomse Rijk;
koning van:
Duitsland, 
Hongarije, 
Bohemen, 
Kroatië en Slavonië,
Galicië en Lodomerië;
aartshertog van:
Oostenrijk; 
groothertog van:
Toscane;
hertog van:
Stiermarken,
Karinthië, 
Krain,
Brabant,
Limburg,
Luxemburg,
Gelderland,
Silezië,
Milaan,
Auschwitz, 
Zator, 
Monferrato,
Teschen,
Boekovina;
grootvorst van:
Transsylvanië;
markgraaf van:
Moravië;
vorstelijke graaf van: 
Habsburg,
Vlaanderen, 
Tirol, 
Henegouwen,
Kyburg;
markgraaf van:
Antwerpen,
Burgau,
Lausitz,
Windische markgraafschap;
graaf van:
Namen,
Zutphen,
Falkenstein,
Breisgau;
heer van :
Mechelen,
Doornik.

</doc>
<doc id="34912" url="https://nl.wikipedia.org/wiki?curid=34912" title="Ov te water">
Ov te water



</doc>
<doc id="34913" url="https://nl.wikipedia.org/wiki?curid=34913" title="Leidschendam">
Leidschendam

Leidschendam is een plaats in de gemeente Leidschendam-Voorburg, in de Nederlandse provincie Zuid-Holland. De plaats telt ongeveer inwoners ().
Gemeentelijke herindelingen.
De gemeente(naam) ontstond in 1938 uit een fusie tussen de gemeenten Veur en Stompwijk met de buurtschap Wilsveen. Tot 1 januari 2002 vormde het een zelfstandige gemeente. Sindsdien is het samen met het kerkdorp Stompwijk en Voorburg onderdeel van de gemeente Leidschendam-Voorburg, gelegen aan het kanaal de Vliet, ook bekend onder de naam Rijn-Schiekanaal. De gemeente Leidschendam telde eind 2001 circa 40.000 inwoners op een oppervlakte van 37,8 km².
Geschiedenis.
De "Vliet" is een kanaal dat in de Middeleeuwen is gegraven. Het kanaal is min of meer de opvolger van het voormalige kanaal van Corbulo dat in de eerste eeuw door de Romeinen is gegraven onder de veldheer Corbulo (ca. 47 na Chr.) als verbinding tussen de Rijn en de Maas. Het kanaal liep van de Oude Rijn bij Roomburg (Leiden) via de Vliet en de Schie naar de Maasmonding.
Het kanaal loopt evenwijdig aan de strandwal Wateringen-Voorschoten. Op deze strandwal, die een voormalige kustlijn markeert, gevormd als gevolg van de zeespiegelrijzing na de laatste ijstijd, liggen van zuid naar noord de dorpen Wateringen, Rijswijk, Voorburg, Veur en Voorschoten.
In de 13e eeuw werd door graaf Floris V de landscheiding vastgesteld ter plaatse van de natuurlijke waterscheiding tussen de hoogheemraadschappen Rijnland en Delfland. De Landscheiding Rijnland-Delfland wordt vermeld in een oorkonde uit 1285.
Dam in de Vliet.
Daarbij werd vanwege het verschil in waterpeil – om wateroverlast in Delfland te voorkomen – een landscheidingsdijk aangelegd, inclusief een dam in de Vliet: "De Lytsche Dam". Dit obstakel in de vaarroute tussen Leiden en Delft gaf veel economische bedrijvigheid, omdat alle passagiers en vracht op deze plaats van schip moesten wisselen.
Al snel ontstond aan weerszijden van de dam bebouwing.
Er kwamen verscheidene herbergen (in de 19e eeuw " 't Eilant", "Het Zwaantje" "De Stad Amsterdam", en "De Vier Heemskinderen"), een hoefsmederij en wat kleine woningen. Later kwamen er nog enige molens, waaronder de Salamander.
De bebouwing aan de noordzijde van de Vliet vormde het dorp Veur, gelegen in de gelijknamige heerlijkheid, later gemeente; de bebouwing ten zuiden van de Vliet werd Leidschendam genoemd, en behoorde tot het ambacht, later gemeente, Stompwijk. Samen vormen ze het historische centrum van het huidige Leidschendam.
Bij de dam werd een overtoom aangelegd om schepen over te kunnen trekken. In 1489 verkreeg Delft, met de steun van de eigenaar van de dam Hendrik van Naaldwijk, een vergunning van Delfland om een sluis te bouwen. Gouda en Dordrecht wilden echter dat de scheepvaart de gebruikelijke route via de Hollandse IJssel en de Gouwe bleef gebruiken. In januari 1492 stuurden Gouda en Dordrecht honderden arbeiders naar Leidschendam om de sluis te vernielen. Er werden nog vele rechtszaken door die steden gevoerd over Leidschendam. Pas in 1648 werd er een kleine sluis aangelegd. Het huidige huidige sluizencomplex dateert uit 1885.
Evenwijdig aan de Vliet lag een jaagpad, een pad voor trekpaarden, in later tijd verbreed en geschikt gemaakt voor koetsen en de landbouwvoertuigen.
Kerken.
De plaatselijke boeren waren overwegend katholiek. Die van Veur, ten westen van de Vliet, gingen ter kerke in een "statie", een schuilkerk, aan de huidige Veurse Achterstraat.
De protestanten kregen in het midden van de zeventiende eeuw hun eigen kerk, ten oosten van de Vliet: de Dorpskerk, gebouwd naar ontwerp van de Leidse stadsmeestertimmerman Arent van 's-Gravesande. Het is een opvallende, achtzijdige koepelkerk. Na een brand in 1693 werd ze herbouwd. In 1865 werd de koepel door het huidige dak vervangen.
In de 19e eeuw werden ook katholieke kerken weer toegestaan. Rond 1880 werd de neogotische rooms-katholieke Petrus- en Pauluskerk gebouwd aan de westzijde van de Vliet. Tot circa 1960 waren de beide religies, gereformeerd en katholiek, strikt gescheiden.
Leidschendam vandaag de dag.
Van het oude dorp Leidschendam is behalve de kerken en enkele artnouveau-winkelpanden weinig bewaard gebleven. Rondom de dorpskern liggen verschillende grote kantoorgebouwen.
Sinds maart 2009 is Leidschendam de zetel van een instelling van de Verenigde Naties, namelijk het Libanontribunaal. Dit tribunaal zetelt in het voormalige gebouw van de Algemene Inlichtingen- en Veiligheidsdienst (AIVD) aan de Dr. van der Stamstraat.
Leidschendam heeft een overdekt winkelcentrum, de Westfield Mall of the Netherlands (ook bekend onder de oude naam Leidsenhage). In 2020 kwam het vernieuwde Leidsenhage af met 280 winkels en restaurants, een bioscoop en parkeergarage met 3000 plaatsen verdeeld over 116.000 m².
Monumenten.
Een deel van Leidschendam rondom de sluis is een beschermd dorpsgezicht. Verder zijn er in het dorp enkele tientallen rijksmonumenten en 60 gemeentelijke monumenten.
Op 23 mei 2013 onthulde de burgemeester een monumentaal informatiebord, dat herinnert aan de samenwerking tussen Anton Schrader, de Van Ravesteijnwerf en de gebroeders Jo (monteur) en Pier Meijer (bedrijfsleider) tijdens de Tweede Wereldoorlog, waardoor 72 Engelandvaarders goed voorbereid aan hun overtocht konden beginnen. Het herinneringsbord staat bij het elektrisch gemaal.
Verkeer en vervoer.
Leidschendam heeft een aansluiting op de A4. Sinds 2003 is er met de Sijtwendetunnel (N14, onderdeel van de Noordelijke Randweg rondom Den Haag) een belangrijke verbindingsweg tussen de A44 en de A4. Tot die tijd moest al het verkeer dat de Vliet wilde oversteken de brug gebruiken bij het sluiscomplex in het centrum van Leidschendam. Ondanks de aanleg van de N14, heeft het oude centrum van Leidschendam nog steeds erg veel last van (sluip)verkeersoverlast door het grote verkeersaanbod wat de afgelopen jaren aanzienlijk is gestegen op de A4 en N14, hierdoor kan de N14 de grote hoeveelheid niet meer aan.
Van 1924 tot november 1961 lag Leidschendam aan de interlokale tramlijn Leiden - Scheveningen. De dienstregeling daarvan werd met blauwe trams onderhouden. Vijf haltes lagen binnen de gemeente. Sinds
april 1971 rijdt de Haagse tramlijn 6, met onderbrekingen, in Leidschendam.
Tot juni 2006 had Leidschendam een spoorwegstation aan de Hofpleinlijn en Zoetermeer Stadslijn: Leidschendam-Voorburg (hoewel ook via een brug over de Vliet vanaf Leidschendam bereikbaar eigenlijk in Voorburg gelegen). Tegenwoordig is Leidschendam-Voorburg een halte en metrostation van RandstadRail (trams 3 en 4 sinds 29 oktober 2006 en metrolijn E sinds 11 november 2006).
Ook rijden er bussen van EBS op de lijnen 45 en 46, trams op lijn 6, R-net trams op lijn 2 en RandstadRail trams op lijn 19.
Sport.
Leidschendam heeft een ruim aanbod aan sport.
Zo zijn er twee voetbalverenigingen, dat zijn RKAVV en SEV. RKAVV behaalde twee keer het kampioenschap in de 2e klasse KNVB waarvan de laatste keer in 2001. RKAVV promoveerde daardoor naar de 1e klasse KNVB waar het in 2011 het kampioenschap behaalde.
Ook heeft Leidschendam een sportcomplex en recreatiezwembad, De Fluit. Dit bestaat uit een aantal sporthallen en een zwemcomplex met verschillende baden, waaronder een wedstrijdbad, een doelgroepenbad en een peuter-/kleuterbad.

</doc>
<doc id="34914" url="https://nl.wikipedia.org/wiki?curid=34914" title="Voorburg (Zuid-Holland)">
Voorburg (Zuid-Holland)

Voorburg is een stad en voormalige gemeente in de Nederlandse provincie Zuid-Holland, die op 1 januari 2002 fuseerde met Leidschendam tot de huidige gemeente Leidschendam-Voorburg. Voorburg is gelegen aan het Rijn-Schiekanaal (ook Vliet genoemd) en grenst aan Den Haag, Rijswijk en (binnen de eigen gemeente) aan Leidschendam. Hoewel Voorburg geheel is vastgegroeid aan Den Haag heeft het een oude dorpskern en een eigen geschiedenis. Voorburg is geheel verstedelijkt. Binnen de grotere gemeente Leidschendam-Voorburg zijn nog wel landelijke gebieden.
Voorburg ligt op een oude duinenrij of strandwal die parallel loopt aan de Noordzeekust en waar al sinds ca. 2700 v.Chr. mensen wonen, zo blijkt uit archeologische vondsten. Bewoning is ook aangetoond in de Bronstijd en de Late IJzertijd, de periode voor en tijdens de Romeinse overheersing. In 1988 werd de tweeduizendjarige historie van Voorburg gevierd.
Geschiedenis.
Romeinse tijd.
Na de komst van de Romeinen werd in 47 na Chr. door soldaten van veldheer Corbulo een verbinding tussen de mondingen van Maas en Rijn gegraven. Een gedeelte van de Vliet bij Voorburg is vermoedelijk een rest van deze Corbulogracht.
Het gebied werd in de eerste eeuw na Chr. bewoond door de stam van de Cananefaten. Op een wat hooggelegen plaats waar nu o.a. het park Arentsburgh ligt, was een inheemse nederzetting. Daar werd door de Romeinen een burgerlijke stad gesticht. Zoals uit de benaming Forum Hadriani blijkt ("forum" = markt(plaats)) was dit een handelsplaats, waaraan keizer Hadrianus in 121 na Chr. op zijn tocht door dit gebied zijn naam verbond.
Omstreeks het jaar 161 heeft de stad een andere naam gekregen: Municipium Aelium Cananefatium, de hoofdstad van het Cananefaatse gebied.
Uit vondsten van huisplattegronden en aardewerk blijkt dat de bewoners van de stad voor een deel geromaniseerde Cananefaten zijn geweest, inheemse bewoners die veel van de Romeinse cultuur hadden overgenomen.
Ongeveer in het jaar 270 heeft de bevolking die stad verlaten. Tot in de 16de eeuw moeten er resten van stenen gebouwen zichtbaar zijn geweest op het terrein tussen de buitenplaats Hoekenburg en het Diaconessenziekenhuis.
Middeleeuwen en vroegmoderne tijd.
Ruim vijfhonderd jaar na de Romeinse bewoning komen we de oudste vermelding van 'Foreburg' tegen in een tussen 777 en 866 bijgehouden goederenlijst van de Utrechtse kerk. In de Middeleeuwen is Voorburg als ambachtsheerlijkheid in eigendom van de families Van Wassenaar en De Ligne.
Van 1615 tot 1828 heeft de stad Delft de heerlijkheid in haar bezit. De ambachtsheer benoemde personen op belangrijke posten en controleerde de gemeentegelden. In 1828 kocht het dorpsbestuur van Voorburg deze heerlijke rechten en werd daardoor heer en meester in eigen huis.
Omdat het vlak bij het landelijk regeringscentrum lag, ontwikkelde Voorburg zich tot een plaats waar belangrijke en gegoede burgers hun buitenverblijf hadden.
Zo liet de staatsman, dichter en componist Constantijn Huygens hier zijn lusthof 'Hofwijck' bouwen. Tegenwoordig is het een museum. In de achttiende eeuw kocht de familie Quarles de buitenplaats Vrijburg aan om als buitenhuis te gebruiken. De familie Van Alckemade bezat al sinds de 15de eeuw het landgoed Leeuwensteijn. In de negentiende eeuw woonde prinses Marianne van Oranje-Nassau op de inmiddels verdwenen buitenplaats Rusthof. In huize Vreugd en Rust werd de staatsman Guillaume Groen van Prinsterer geboren. De buitenplaatsen Arentsburgh en Hoekenburg huisvestten tot het jaar 2000 samen het doveninstituut Effatha.
Behalve buitenplaatsen met hun prachtige parken, waaraan Voorburg zijn groenvoorziening in belangrijke mate te danken heeft, stond er in de polders rond het dorpscentrum een groot aantal boerderijen. Behalve de nog bestaande boerderijen West-Duyvesteijn en Essesteijn, nu kinderboerderij, zijn ze allemaal verdwenen om plaats te maken voor woonwijken.
1900 tot nu.
Onder druk van Haagse annexatiepogingen (het industrieterrein 'de Binckhorst' werd in 1907 wel bij Den Haag gevoegd) werd sinds het begin van de twintigste eeuw in Voorburg de woningbouw krachtig ter hand genomen.
Voorburg begon tussen 1899 en 1908 sterk te groeien. Vanaf 1899 (Westeinde) werden de gebieden rond de buitenplaatsen Vronestein en Leeuwensteijn (1905), de tuin van Rusthof (1906) en Middenburg (1907) via bouw- en stratenplannen volgebouwd. In 1908 volgde de uitbreidingen tussen Vliet en Broeksloot vlak bij de Oude Kerk in Voorburg. Toen verkocht de eigenaar van de boerderij Oostenburg zijn grond. Na toestemming van de gemeenteraad werd op de voormalige oprijlaan van de boerderij die begon bij de Achterweg/Parkweg en doorliep tot de boerderij aan de Broeksloot, begonnen met de bouw van huizen aan wat nu de Laan van Oostenburg heet. De meeste huizen zijn gebouwd in de periode 1909-1912 en zijn daarmee de oudste serie huizen buiten de dorpskern die rond de Herenstraat is gelegen. De oude boerderij Oostenburg is afgebroken in 1933.
Tijdens de Duitse bezetting werkte de Anti-Revolutionaire burgemeester Johan Nederbracht loyaal mee aan de deportatie van de joodse inwoners van Voorburg. Hij had al in 1932 in het partijblad Antirevolutionaire Staatkunde geschreven, dat hij ‘heel ver’ kon meegaan met wat Hitler over de Joden schreef. Uitgerekend hij werd in 1950 door de Nederlandse regering als consul naar het onafhankelijke Israël gestuurd.
In de vijftiger jaren werd een nieuw centrum ontworpen rond het Koningin Julianaplein en rond 1975 werd de laatste nieuwbouwwijk 'Essesteijn' voltooid. In deze periode werden er voornamelijk galerijflats gebouwd.
Voorburg was vanaf de 19de eeuw tot 2002 een zelfstandige gemeente in Zuid-Holland; het fuseerde in 2002 met gemeente Leidschendam. De voorgestelde naam van de nieuwe gemeente 'Vlietstede' ging niet door.
Bezienswaardigheden.
Voorburg heeft ook een beschermd stadsgezicht. Verder heeft de plaats diverse monumenten. (Een nationaal monument, ter herinnering aan Constantijn Huygens en zijn zoon Christiaan Huygens, werd in 1996 in Voorburg geplaatst. Het werd gemaakt door Hans Bayens.) Zie de lijst van rijksmonumenten en de lijst van gemeentelijke monumenten in Voorburg.
Verkeer en vervoer.
De plaats is gelegen aan de A12 en A4 bij het belangrijke knooppunt Prins Clausplein. De A12 en de spoorlijn Gouda - Den Haag (waaraan station Voorburg is gelegen) doorsnijden Voorburg nabij het historische centrum, over het Marianneviaduct.
Aansluiting op de spoorlijn Amsterdam - Rotterdam (Oude Lijn) bestaat via het station Den Haag Laan van NOI, dat aan de rand van Voorburg ligt, net over de gemeentegrens. De twee voormalige NS-stations Voorburg 't Loo en Leidschendam-Voorburg aan de opgeheven Hofpleinlijn zijn in 2006 omgebouwd tot haltes van RandstadRail. 
Onder station Leidschendam-Voorburg dóór reed tussen 1924 en 1961 de Blauwe Tram van de NZH, die werd voorafgegaan door de stoomtram der IJSM.
Voorburg wordt bediend door tramlijn 2, de lightrail-lijnen 3 en 4 van HTM (RandstadRail), metrolijn E van de RET (eveneens deel van RandstadRail), de stadsbuslijnen 23, 26 en 28 van HTM en de streekbuslijnen 45 en 46 van EBS.
De sneltramlijnen 3, 4 en metrolijn E zullen, net als een aantal lijnen van de stadstram, in de nabije toekomst opgenomen worden in R-net, het HOV-netwerk van de Randstad.
Activiteiten.
Elke zaterdag is er markt aan het einde van de Herenstraat.

</doc>
<doc id="34917" url="https://nl.wikipedia.org/wiki?curid=34917" title="Ger Groeneveld">
Ger Groeneveld

Ger Groeneveld (Heerlen, 10 juli 1948) is een Nederlands kunstschilder. Hij heeft gestudeerd aan de Academie Beeldende Kunsten Maastricht, en exposeerde in binnen- en buitenland. Groenveld woont en werkt in Landgraaf.
Groeneveld past in zijn kleurrijke schilderijen verschillende stijlen toe en verkent de grenzen van kunst en kitsch. Hij noemt zich zelf multistylist. Sinds 2010 is hij ook actief als tatoeage-kunstenaar.
Hij maakte portretten van onder andere: Toon Hermans, Prinses Diana, Nelson Mandela, Prins Bernhard.
Externe link.
http://www.gergroeneveld.nl

</doc>
<doc id="34921" url="https://nl.wikipedia.org/wiki?curid=34921" title="Organist">
Organist

Een organist, van het Engelse woord "organ" voor orgel, ook wel orgelist genoemd, is de bespeler van een orgel. Een organist kan muziekstukken solo uitvoeren of samen met een ensemble of orkest. Een organist kan ook andere musici begeleiden, zowel een of meer vocalisten als instrumentalisten. In kerken begeleiden organisten het zingen van psalmen en liederen door de gelovigen en brengen ze delen van de liturgie ten gehore.
Organisten bespelen hun instrument met handen en voeten. Zij beschikken op het orgel vaak over meerdere manualen (handklavieren) en een pedaal (voetklavier). 
Geschiedenis.
Het bespelen van een orgel ontwikkelde zich waarschijnlijk in het begin van de 15e eeuw tot een volwaardig beroep. Bijvoorbeeld in Haarlem werd in 1412 de priester 'Heere Hughe' tot organist van de Bavokerk benoemd. Zijn opvolgers waren, blijkens de rekeningen van het stadsbestuur, o.a. Dirk Boghemaker (1422-1428), Willem Danielsz (1450-1465) en Govert Bartolomeeusz (1462-1514). Ook in andere steden staan in deze tijd organisten op de loonlijsten van steden en vorsten. Later kwamen organisten vaak in dienst van de kerk. 
Kerkorganist.
De meeste organisten, zowel beroepsorganisten als amateurorganisten, spelen kerkmuziek. In de westerse wereld is het orgel in veel kerken het enige of belangrijkste instrument voor begeleiding van samenzang of voor de liturgie. De mate waarin het orgel wordt gebruikt wisselt van kerk tot kerk. Ook speelt de kundigheid van de organist een rol. De betere organisten begeleiden niet alleen de samenzang, maar laten ook orgelmuziek en improvisaties horen voor, tijdens en na de kerkdienst. Afhankelijk van het kerkgenootschap waarin de dienst zich afspeelt, is er meer of minder ruimte voor deze improvisaties en gespeelde literatuur. 
Vaak speelt de organist een belangrijke begeleidende en soms ook dirigerende rol bij het kerkkoor. Ook interkerkelijke gemengde en mannenkoren maken regelmatig gebruik van de diensten van een organist en andere musici. 
Concertorganist.
De grotere concertzalen beschikken vaak over een orgel. Deze instrumenten worden bespeeld door concertorganisten. 
Er is verhoudingsgewijs weinig concertmuziek gecomponeerd voor het orgel als solo-instrument of voor een combinatie van orgel en andere musici of orgel en orkest. De reden hiervoor is dat het orgel zo’n uitgebreid instrument is met zijn vele stemmen, dat componeren voor orgel alleen is weggelegd voor componisten die de sterke en zwakke kanten van het instrument uit eigen ervaring hebben leren kennen. Componisten die ook bekend waren als organist zijn bijvoorbeeld Johann Sebastian Bach, Dietrich Buxtehude, Felix Mendelssohn Bartholdy, Franz Liszt, Charles–Marie Widor, en Louis Vierne. Het orgel is een instrument dat wordt gebruikt voor improvisatie. Onder de improviserende Franse organisten zijn o.a. Charles Tournemire, Marcel Dupré, Olivier Messiaen, Jean Langlais, Pierre Cochereau en Loïc Mallié, onder de Nederlandse organisten Arie J. Keijzer, Koos Bons en Henco de Berg.
Tot en met de negentiende eeuw werden orgels vrijwel alleen gebouwd in kerken. Klassieke muziek voor het orgel is dan ook vrijwel uitsluitend religieuze muziek. Veel componisten waren in dienst van de kerk als organist, bekende voorbeelden zijn Wolfgang Amadeus Mozart en Edward Elgar.
Theaterorganist.
Begin twintigste eeuw waren de hoogtijdagen van de stomme film. In de grote theaters werd de muziek bij deze films aanvankelijk verzorgd door orkesten, maar dat bleek al snel veel te duur. Theaterorgels konden met hun vele registers allerlei instrumenten imiteren en namen de functie van de orkesten over. Theaterorgels verschaften werk aan veel organisten. De orgelmuziek in theaters kende een geheel eigen stijl. Een enkele organist zet deze traditie voort.
Organisten in hedendaagse muziek.
Er werken veel organisten bij de productie van popmuziek en jazzmuziek. Deze organisten bespelen keyboards, (digitale) synthesizers elektronische orgels en hammondorgels. De organisten worden aangeduid met de algemenere term toetsenist.Het kan echter ook zijn, dat jazzpianisten en hammondorganisten ook pijporgels bespelen, al dan niet bijgestaan door registranten, en daarvan lp's of cd's in de handel brengen. Voorbeelden hiervan: Louis van Dijk, Barbara Dennerlein en Clare Fischer. Het bespelen van pijporgels vraagt meer basisvaardigheden en kennis van het instrument, zoals het bespelen van meer manualen tegelijkertijd en het pedaal, en het kunnen registreren.Andersom zijn er ook pijporganisten, die hedendaagse muziek ten gehore brengen of op thema's daarvan arrangementen maken. Voorbeelden hiervan zijn: Ulla Olsson en Maria Scharwieß.

</doc>
<doc id="34924" url="https://nl.wikipedia.org/wiki?curid=34924" title="Aristarchos">
Aristarchos



</doc>
<doc id="34925" url="https://nl.wikipedia.org/wiki?curid=34925" title="Pieter Sywertszoon">
Pieter Sywertszoon

Pieter Sywertszoon of Swibbertszoon (? - Amsterdam, 1573) was een Nederlands organist.
Pieter Swibbertszoon was organist van de Grote of Sint Lebuïnuskerk in Deventer, als opvolger van zijn vader Swibbert van Keyzersweerd. 
In 1566 werd hij organist van de Amsterdamse Oude of St. Nicolaaskerk. Hij geniet bekendheid vanwege zijn zoon Jan Pieterszoon Sweelinck. 
Pieter Swibbertszoon overleed in Amsterdam in 1573.

</doc>
<doc id="34926" url="https://nl.wikipedia.org/wiki?curid=34926" title="Clanwar">
Clanwar

Een clanwar is een treffen tussen verschillende groepen van mensen die computerspellen spelen.
Wanneer een groep mensen regelmatig samen computerspellen speelt, soms zelfs regelmatig samen "traint", noemen ze zichzelf vaak een clan. Zo'n clan geeft zichzelf ook een naam, deze kunnen grappig bedoeld zijn of kunnen zeer dreigend overkomen. Zo kennen we bijvoorbeeld "Teddybears in Disguise", maar ook "Team Pandemic".
In een clanwar komen de clans uit tegen elkaar om te bepalen welke clan de beste is. Soms is het een vriendschappelijke krachtmeting, maar het kan ook in competitieverband zijn. Via websites zoals ClanBase worden de ranglijsten bijgehouden. Hierdoor ontstaat er een gestructureerde competitie waarin clans tegen elkaar spelen. Het is vergelijkbaar met een voetbalcompetitie.
In sommige gevallen wordt er, na een clanwar, nog weken op een forum gediscussieerd wie nou de échte winnaar was, wat tot veel irritatie en hilariteit leidt; iets wat bij een clanwar hoort. Door de nieuwe technieken binnen de computerspelletjeswereld zijn veel problemen en discussies verleden tijd.

</doc>
<doc id="34931" url="https://nl.wikipedia.org/wiki?curid=34931" title="Ambiorix (persoon)">
Ambiorix (persoon)

Ambiorix was ten tijde van Julius Caesars verovering van Gallië samen met Catuvolcus koning van de Gallische stam de Eburonen, die zouden hebben geleefd "tussen Maas en Rijn", in gedeelten van het huidige Nederland en België (Kempen, Luik (provincie), beide Limburgen) en Duitsland (Roer, zijrivier van de Maas). Hij werd vanaf de 19e eeuw een mythische Belgische held vanwege zijn verzet tegen de Romeinen, zoals dat beschreven staat in Caesars "Commentarii de bello Gallico".
Voorgeschiedenis.
Toen in 57 v.Chr. Julius Caesar Gallië veroverde vielen zijn troepen ook Belgica binnen. (Het gebied bestreek ongeveer het huidige België en een stuk van Nederland tot aan de Rijn). Belgica werd toen bewoond door verschillende stammen die regelmatig oorlog tegen elkaar voerden. Dit vond in heel Gallië plaats. Diverse archeologische vondsten uit de ijzertijd van zwaar toegetakelde lichamen en indrukwekkend, ijzeren wapentuig bevestigen dit. Het bevestigt de conclusie van Julius Caesar dat Gallische stammen oorlog voerden met elkaar.
De stam der Eburonen werd geregeerd door Ambiorix en de oudere Catuvolcus, die de macht deelden als koning. In 54 v.Chr. moest Caesar zijn troepen dringend opnieuw van bevoorrading voorzien. Hij legde in de nazomer van dat jaar tijdens de landdag in Samarobriva (Amiens) dan ook een bijkomende belasting op aan de aanwezige Gallische koningen. Caesar verplichtte de Gallische bevolking een deel van hun oogst aan zijn leger af te staan. De Romeinen namen vooral graan in beslag.
Zowel Catuvolcus als Ambiorix waren aanwezig op de landdag in Samarobriva van 54 v. Chr. Beide koningen namen de instructies van Caesar mee naar hun bevolking en legden hen deze voor. Omdat de oogst dat jaar te mager was geweest, moeten leden van de stam al van mening zijn geweest dat Caesars eisen buitensporig en onredelijk waren. Aangezien bronnen geen melding maken van een weerstand tegen deze maatregel, kunnen we aannemen dat de stam akkoord ging met Caesars eisen.
De Opstand.
Volgens Caesar meldden Catuvolcus en Ambiorix zich daarop volgend met de gewenste lading graan "aan de grens van hun rijk", vermoedelijk ergens op de grens van het huidige Zuid-Nederland en Duitsland. Beide koningen wilden zich melden bij Caesars onderbevelhebbers Lucius Aurunculeius Cotta en Quintus Titurius Sabinus. Beide officieren waren mogelijk reeds permanent gelegerd met één legioen en vijf cohorten in de hoogteburcht (oppidum) Atuatuca. Nog voordat Catuvolcus en Ambiorix het graan overdroegen overhandigden boodschappers van de stam van de Treveren een boodschap van de Treveerse koning Indutiomarus aan Catuvolcus en Sabinus. Naar aanleiding van die boodschap onthielden beide koningen zich van hun Romeinse plicht en riepen al hun mannen te wapen tegen de Romeinse bezetter.
Op een dag vielen Ambiorix en enkele van zijn mannen een groepje Romeinen aan die buiten hun kamp te Atuatuca hout waren gaan sprokkelen en moordden het merendeel van hen uit. De overlevende legionairs vluchtten terug naar hun kamp waarna Ambiorix de achtervolging inzette. Beide Romeinse officieren riepen alle Romeinse soldaten "op de wal" ter verdediging van het kamp, en aan een van de uitgangen van het kamp deden Spaanse ruiters een succesvolle uitval tegen de Belgische troepen. De Romeinse overmacht bleek te groot en de Eburoonse strijders trokken zich terug.
Daarop nam de Eburoonse strijdmacht een onderhandelingspositie in en gaf aan met Romeinse officieren te willen praten. Sabinus en Cotta zonden twee Romeinse gezanten: Gaius Arpineius en Quintus Junius. Junius was afkomstig uit Spanje en had volgens Caesar al eerder met Ambiorix gesproken. Ambiorix legde uit dat hij geen problemen had met de Romeinen en Caesar zelfs dankbaar was voor eerherstel van zijn familie en aan hem een kwijtschelding van een belastingplicht bij zijn buurstam Atuatuci te danken had. Ambiorix gaf aan blij te zijn met hun komst omdat zijn stam zo geen last had van andere stammen in de streek. Toen de Romeinse gezant Arpineius hem voorhield dat Ambiorix' mannen enkele Romeinse soldaten hadden omgebracht en hadden gedreigd om ook de rest van de houtsprokkelaars om te brengen, wierp Ambiorix hem tegen dat hij geen macht had over zijn mannen. Volgens de Eburoonse koning opereerden zijn mannen min of meer voor zichzelf en kon hij niet instaan voor hun handelen.
Hij waarschuwde de kampleiders Sabinus en Cotta dan ook dat enkele andere eenheden van zijn stam wel van plan waren om hen aan te vallen en zelfs hulp zouden krijgen van hordes Germaanse stammen die de Rijn inmiddels waren overgestoken. Hij raadde hen aan om naar een ander kamp te trekken om zich bij de Romeinse soldaten die daar gelegerd waren aan te sluiten. Op die manier zouden ze sterker staan. Hij beloofde hen ook dat hij hen bij hun uittocht met rust zou laten. Ambiorix bedoelde naar alle waarschijnlijkheid het kamp van Quintus Tullius Cicero in de Belgische Ardennen, dat hij na de herovering van Atuatuca ook zou belegeren.
Sabinus en Cotta vergaderden de hele nacht over wat ze zouden doen. Sabinus vertrouwde Ambiorix en achtte het beter om te vertrekken, terwijl Cotta liever in het kamp bleef en de aanval afwachtte. Ze raakten het maar niet eens en op zeker moment zou Sabinus met zijn vuist op tafel hebben geslagen en besloten hebben dat ze in het kamp zouden blijven, maar dat het niet zijn schuld zou zijn als ze daardoor allemaal de dood zouden vinden.
Toch was niemand in het kamp er gerust op en besloten ze de volgende dag toch te vertrekken. De twee dichtstbijzijnde Romeinse legioenplaatsen lagen enerzijds achter heuvelachtig terrein en anderzijds achter een vlakte langs de vallei van de Jeker. Sabinus en Cotta besloten uit praktische overwegingen de laatste weg te volgen. Terwijl ze de vallei beneden doortrokken vielen Ambiorix en zijn manschappen hen van boven in de heuvels aan en moordden het merendeel van de Romeinse militairen uit. Enkele tientallen Romeinse soldaten ontkwamen en bereikten de hoogteburcht Atuatuca levend. De volgende nacht naderden krijgers van Ambiorix de hoogteburcht en omsingelden deze. De Romeinse soldaten pleegden daarop zelfmoord uit angst voor de Eburoonse overmacht.
Caesars wraak.
Toen Rome en de Senaat weet kregen van deze nederlaag, zwoer Caesar alle stammen van de Belgae uit te roeien. Het was voor de Romeinen belangrijk om de andere bezette landen van het Romeinse Rijk te tonen dat het almachtige Romeinse leger niet zo makkelijk te verslaan was als het leek. Een enkele stam had een volledig Romeins legioen en 5 cohorten, dat is alles tezamen zo'n 7200 soldaten, verslagen. Ambiorix verenigde terzelfder tijd in 53 v.Chr. alle andere Belgische stammen om zich samen tegen de Romeinen te verzetten. Na zijn overwinning voegde Ambiorix' leger zich bij de Nervische strijdmacht en belegerde Cicero's winterkamp. De strijd duurde dagen, maar tegen de negen legioenen van ongeveer 50.000 getrainde soldaten die Caesar naar Belgica stuurde waren de Belgen niet opgewassen. De stammen werden afgeslacht of verdreven en hun akkers platgebrand. De Eburonen werden nagenoeg volledig uitgeroeid. Caesar vermeldt niet eensluidend op welke wijze zijn manschappen de stamleden uitmoordden. Historici vermoeden dat de Romeinse soldaten de Eburonen groepsgewijs bij elkaar dreven, doodstaken en hun lichamen in een rivier wierpen. In 58 v. Chr. had Caesar al een dergelijke methode ingezet tegen de opstand van de Helvetii. De Eburonen zijn later in de geschiedenis terug te vinden als Toxandriërs.
De vlucht van Ambiorix over de Rijn.
Ambiorix kon zich na Caesars wraakcampagne hoogstwaarschijnlijk met succes aansluiten bij één of meerdere Germaanse stammen. Caesar vermeldt dat hij en zijn manschappen intensief op de Eburoonse Koning gejaagd hebben en dat zij hem enkele keren zeer nauw op de hielen zaten in bosrijke omgeving. Volgens een (Keltische of Germaanse) informant zou Ambiorix gevlucht zijn naar een huis diep in de bossen. Caesar vermeldt niet of zijn manschappen dit huis gevonden hebben. Vervolgens vermeldt Caesar dat Ambiorix samen met enkelen van zijn getrouwen uiteindelijk ontkwam over de Rijn.
Het feitenrelaas van Caesar over de achtervolging van Ambiorix levert een buitengewoon beknopt beeld op. Dat komt vooral omdat Caesar nagenoeg geen details vermeldt van de gehele campagne. Hij vermeldt bijvoorbeeld geen namen van betrokken officieren. Evenmin wordt duidelijk welke tactische voorbereidingen zijn manschappen getroffen hadden om de vangst van Ambiorix tot een succes te kunnen maken.
Historici vermoeden dat de vlucht van Ambiorix verliep via de doorwaadbare plaats in de Maas nabij het huidige Maastricht, waarna deze noordwaarts getrokken moet zijn. Deze route moet zich in bosrijke omgeving hebben bevonden, hetgeen zou kunnen verklaren waarom Caesar vermeldt dat de achtervolging van Ambiorix in bossen plaatsvond. Ambiorix moet zich dan na de oversteek bij Maastricht via de bossen op de Maasterrassen verplaatst hebben in de richting van het huidige Sittard, om daar vervolgens direct naar het oosten af te buigen richting de Rijn. Deze route is grotendeels gelegen op lössbodems en droogvoets te bewandelen. Mogelijk maakte Ambiorix daarbij gebruik van bestaande handelsroutes, die hem snel bij een bestaande oversteekplaats over de Rijn brachten.
Invloed van Ambiorix op opstanden in Germanië.
De wapenfeiten van Ambiorix na de vlucht over de Rijn zijn onbekend. Historici zien echter veel tactische en strategische overeenkomsten tussen de aanslag van de Eburoonse troepen op het Romeinse legioen bij Atuatuca in het jaar 54 v. Chr. en de aanslag van de Cheruskische prins Arminius op de legioenen van Publius Quinctilius Varus in het jaar 9 na Chr. In beide gevallen betrof het een voorbereide aanval vanuit een hinderlaag op de achterflanken van een militair transport. Tevens betrof het een hinderlaag in een trechtervormig dal zonder ontsnappingsmogelijkheid voor de Romeinen. In beide gevallen werden de Romeinse troepen onder valse voorwendselen van de tegenstander in de hinderlaag gelokt. Ten slotte lagen de motieven van zowel de Eburoonse als Cheruskische opstandelingen in de buitensporige belasting van de Romeinen.
Het is daarmee mogelijk dat Ambiorix of diens officieren de slag nabij Atuatuca hebben besproken met Germaanse legerleiders, waarna elementen daarvan zijn overgenomen in toekomstige slagen tegen de Romeinen.
Feit of fictie?
Het is niet zeker of Ambiorix echt bestaan heeft, omdat Julius Caesars ""De Bello Gallico" de enige authentieke bron is waarin zijn naam vermeld wordt en alle historici hun documentatie uitsluitend hieruit hebben geput. Dit geldt voor alle informatie over de Gallische oorlogen. Sommige historici hebben gesuggereerd dat Caesar Ambiorix mogelijk verzonnen heeft om de afslachting van zijn troepen in Gallië te kunnen verantwoorden aan Rome. Dat zou dan betekenen dat de aanval op de Romeinen in zulke korte tijd en hevigheid plaatsvond, dat de officieren Sabinus en Cotta geen kans zagen om de commandostructuur van de tegenstander te doorgronden. Dat zou ook betekenen dat de aanval hoogstwaarschijnlijk vanuit een hinderlaag plaatsvond, mogelijk zelfs in een gebied met veel natuurlijke obstakels. Dat laatste zou dan in een bomen- of hagenrijk gebied moeten zijn. Caesar beschrijft een dergelijk terrein wel in zijn boek, echter hij treedt niet in details over de exacte terreingesteldheid. Het benoemen (en dus verzinnen van een leider) heeft in dit geval dan het voordeel dat Caesar dan kan verbergen dat hij en zijn officieren de commandostructuur niet konden doorgronden.
Menig historicus acht deze theorie onwaarschijnlijk, aangezien Caesar en zijn officieren getuigen (de soldaten) moeten hebben gehad die het tegendeel konden beweren en het geheel met ooggetuigenverklaringen zouden kunnen toelichten en verklaren. Bovendien vragen critici van bovenstaande theorie zich af hoe die 7200 soldaten dan zijn verdwenen. De bezetting van Atuatuca bestond uit één legioen en vijf cohorten. Een Romeins legioen bestond uit 10 cohorten van elk ongeveer 480 man, hieruit volgt dus dat in deze vallei een legermacht ter grootte van ongeveer 7200 manschappen werd gedood.
Tevens is het een open vraag hoe Caesar uit de nederlaag van zijn troepen een praktisch voordeel had kunnen halen door er een fictieve oorzaak rond te verzinnen. Een suggestie die sommige historici als reactie op deze kritiek hebben gegeven is dat Caesar hiermee kon pronken over hoe moeilijk het was de Galliërs te verslaan, waardoor zijn definitieve overwinning nog ongelofelijker zou lijken.
Het feit dat juist nagenoeg alle soldaten (inclusief ondersteunende krachten) stierven tijdens de hinderlaag en in de nasleep, kan derhalve echter ook juist door de afwezigheid van getuigen verklaren waarom Caesar de vrijheid zou kunnen hebben gehad om de persoon Ambiorix te verzinnen. Caesar legerde in het daarop volgende voorjaar een nieuw legioen van jonge infanteristen en cavaleristen in de Po-regio. Ook de ondersteunende troepen (Auxilia) waren nieuw, evenals de officieren. Dat zou dan kunnen betekenen dat Caesar zijn officieren in het voorjaar van 53 v. Chr. reeds inlichtte over de nederlaag door toedoen van de fictieve persoon Ambiorix. Dat zou ook kunnen verklaren waarom de beschrijving van de 'wraakactie' op Ambiorix zelf, nogal onsamenhangend overkomt. In zijn verslag wekt Caesar de schijn dat de achtervolging van de persoon Ambiorix door een klein groepje cavaleristen plaatsvond. Aangezien de beschreven inspanning van Caesar niet in verhouding staat tot de door Ambiorix aangerichte schade, is dit mede een extra reden om te twijfelen aan het feitelijke bestaan van de persoon Ambiorix.
De vraag of Ambiorix nu werkelijk bestaan heeft, laaide in 2005 weer op toen hij genomineerd werd voor de titel van De Grootste Belg. Hoe dan ook, historici en fans van Belgische folklore gaan er over het algemeen van uit dat Ambiorix wel degelijk ooit geleefd heeft.
Ambiorix was volgens Caesar een uitverkorene voor het opperleiderschap van de Eburonen, echter hij deelde dat leiderschap ten tijde van Caesar's proconsulschap met Catuvolcus. Caesar maakt niet duidelijk of Catuvolcus familie is van Ambiorix, echter de meeste historici beschouwen Ambiorix als de militaire leider van de Eburonen en Catuvolcus als de 'zittende vorst'. Dat laatste is vooral aannemelijk omdat Catuvolcus mogelijk ouder was dan Ambiorix. Sommige historici beschouwen Ambiorix dan ook als 'prins' in tegenspraak met de woorden van Caesar zelf. Caesar beschrijft Ambiorix' rol binnen de stam der Eburonen als 'koning' en metgezel van Catuvolcus. De rol van Ambiorix binnen de stam der Eburonen wordt vooral in het licht van Caesar's eigen woorden iets duidelijker. Zo benadrukt Caesar dat legioencommandanten Sabinus en Cotta er in een onderhoud met Ambiorix op gewezen zouden zijn dat hijzelf (Ambiorix) geen macht had over het handelen van zijn eigen strijders. Dit zou dan een hiërarchische structuur binnen de Gallische troepen der Eburonen uitsluiten, evenals Ambiorix' status als generaal. Dat maakt het redelijk aannemelijk dat Ambiorix daadwerkelijk koning was binnen de stam der Eburonen.
Uiterlijk en persoonlijkheid.
Niemand weet hoe Ambiorix er werkelijk uitzag. Zijn standbeeld in Tongeren, geplaatst op 5 september 1866, is een romantische voorstelling van hoe hij eruit zou kunnen hebben gezien aan de hand van latere verslagen van Romeinse geschiedschrijvers. Uit de geschriften van Caesar kan een ondergeschikt beeld van Ambiorix' persoonlijkheid worden afgeleid. Dit omdat de stam (pagus) van Ambiorix, de Eburonen, ondergeschikt was aan de Atuatuken. De Eburonen waren zelfs schatplichtig aan de Atuatuken, hetgeen omstreeks 55 v. Chr. om nog onbekende redenen kwam te vervallen.
Mogelijk is een vooralsnog onbekende, onderlinge oorlog tussen beide stammen in het voordeel van de Eburonen uitgevallen. Ook is het mogelijk dat de rijkdom van de Eburonen fors toenam door hetzij een grote vondst van kostbare grondstoffen, hetzij een landbouwkundige revolutie. Aangezien Ambiorix door Caesar in al zijn geschriften rondom de slag rond Atuaca prominent genoemd wordt, moet hij een aristocratische achtergrond hebben gehad met diepgewortelde familiebanden binnen de stam der Eburonen.
Ambiorix is minstens tweemaal aanwezig geweest op een landdag die door Caesar werd georganiseerd. Ter plaatse hoorde hij samen met andere Gallische leiders de verhoogde belasting van de Romeinen. Het was dan de taak van de Gallische delegatie om deze eisen over te brengen op de stam en de stamoudsten. Het is daarmee allerminst zeker dat Ambiorix de bron was van een opstand, aangezien hij in deze minimaal slechts een boodschapper was.
Nalatenschap.
Caesar schreef over Ambiorix in het verslag over zijn veldslagen tegen de Galliërs: "De Bello Gallico"". In die tekst schreef hij ook de beroemde woorden: "De Belgae zijn de dappersten aller Galliërs" ("..."Horum omnium fortissimi sunt Belgae"..."). Deze zin werd na de onafhankelijkheid van België in 1830 vaak op anachronistische wijze geciteerd als "De Belgen zijn de dappersten aller Galliërs". Caesar bedoelde onder de verzamelnaam "Belgae" de stammen die in het toenmalige "Belgica" leefden, terwijl "België" als staat nog niet bestond.
Ambiorix werd tot in de 19e eeuw vergeten. Toen België in 1830 onafhankelijk werd, besloot de Belgische regering in het nationale verleden te spitten naar historische figuren die als nationale helden konden dienen. In Caesars verslag over de Gallische oorlogen; ""De Bello Gallico" stuitte men op Ambiorix en zijn daden. De dichter Joannes Nolet de Brauwere van Steeland vestigde in 1841 met een lyrisch epos de aandacht op deze Ambiorix. Op 5 september 1866 werd vervolgens een standbeeld van Ambiorix opgericht op de Grote Markt van Tongeren. Er is geen zekerheid of hij ooit in Tongeren geweest is. De verwijzing van Julius Caesar in "De Bello Gallico"" naar Atuatuca als de plaats waar deze feiten zich afspeelden en de oorspronkelijke naam van Tongeren (Atuatuca Tungrorum) liet vermoeden dat het hier Tongeren betrof. Om deze reden nam het Tongers Oudheidkundig Genootschap in 1860 het initiatief voor het plaatsen van een Standbeeld van Ambiorix in deze stad.
Ambiorix is tegenwoordig een van de beroemdste figuren uit de (Keltische) geschiedenis van België. Veel bedrijven, cafés en frituren hebben zich naar hem genoemd. Hij is ook in een aantal stripverhalen opgedoken. In album nr.130 van Jommeke; "Het geheim van Ambiorix" bijvoorbeeld. In de verhalen van Suske en Wiske blijkt Lambik een oud Belgisch stamhoofd als voorvader te hebben gehad, genaamd "Lambiorix," tevens de naam van het stripalbum. En in "De Krimson-crisis" (1988) worden Ambiorix en zijn mannen samen met andere Vlaamse historische figuren met de teletijdmachine naar het heden geflitst om Suske en Wiske te helpen in hun strijd tegen Krimson.
In "Asterix en de Belgen" besluiten Asterix, Obelix, Idefix en Abraracourcix naar Belgica te gaan omdat ze gehoord hebben dat Caesar "de Belgen" dapperder vindt dan hen, de Galliërs. Het Belgische stamhoofd dat ze daar ontmoeten, Vandendomme (in de originele versie "Gueuzelambix") lijkt zelfs wat op moderne voorstellingen van Ambiorix.
Ter ere van Ambiorix organiseerde beeldend kunstenaar Guy Bleus, in opdracht van het Stadsbestuur van Tongeren, een mail art project waarbij 376 kunstenaars uit 40 landen hun artistieke visies gaven op de strijdfiguur van Ambiorix. De tentoonstelling was te zien tijdens de zomer van 2000 in het Cultuurcentrum De Velinx van Tongeren.
In 2005 werd Ambiorix een van de 111 genomineerden voor de titel De Grootste Belg. Hij eindigde in de Waalse versie op de vijftigste en in de Vlaamse op de vierde plaats.
Het 350e Squadron RAF van de Belgische Luchtcomponent van Defensie heeft Ambiorix als mascotte.

</doc>
<doc id="34935" url="https://nl.wikipedia.org/wiki?curid=34935" title="Schliemanngambiet">
Schliemanngambiet



</doc>
<doc id="34936" url="https://nl.wikipedia.org/wiki?curid=34936" title="Gambieten in gesloten spelen">
Gambieten in gesloten spelen

Binnen het schaken is er een classificatie in de schaakopeningen gemaakt. Binnen de hoofdcategorie van de damepion openingen vallen de gesloten spelen. Binnen een gesloten spel is het weer mogelijk om een gambiet te spelen. 
Hieronder staat een lijst met gambieten in gesloten spelen. 

</doc>
<doc id="34937" url="https://nl.wikipedia.org/wiki?curid=34937" title="Durand-Ruel">
Durand-Ruel



</doc>
<doc id="34938" url="https://nl.wikipedia.org/wiki?curid=34938" title="Grens">
Grens

Een grens vormt de scheidingslijn tussen twee landen of andere (meestal bestuurlijke) eenheden, die soms de vorm van een fysieke grensbarrière aanneemt.
Algemeen onderscheidt men:
Natuurlijke grenzen.
Natuurlijke grenzen zijn makkelijk te tekenen of herkennen op een landkaart. Wanneer een gebergte de grens vormt kan men die meestal over de bergruggen trekken. Over watergrenzen bestaan conventies die meestal neerkomen op de volgende regels:
Ook een dicht en vrijwel ondoordringbaar woud kan een natuurlijke grens vormen.
Kunstmatige grenzen.
Een kunstmatige landgrens is in het terrein vastgelegd, door op de knikpunten een grenspaal of grenssteen te plaatsen. Wanneer men ongecontroleerde grensoverschrijding wil bestrijden is het ook mogelijk dat op de grens een hek wordt geplaatst, of zelfs een muur. De Chinese Muur is daarvan een klassiek voorbeeld. Een (para)militaire grensbewakingsdienst, de marechaussee, de politie of de douane zal dan meestal langs de grens patrouilleren, met vuurwapens en eventueel honden. Men kan tevens gebruikmaken van mijnenvelden, wachttorens en boobytraps. Dit soort zwaarbewaakte grenzen trof men aan bij de Duits-Duitse grens, en vindt men bijvoorbeeld bij landen die op vijandige voet staan of waarbij men illegale grensoverschrijding vreest.
In het oude Egypte werden al grensstenen gebruikt om de gebieden van landeigenaars af te bakenen. Dit werd bijgehouden en eens in de zoveel tijd door landmeters gecontroleerd aangezien sommige eigenaars de grenssteen in hun voordeel verplaatsten. In de middeleeuwen markeerden banpalen de grens van het rechtsgebied, de banne, rond een stad. Wie verbannen was, mocht deze niet passeren. Voor de Moderne Tijd waren grenzen vaak niet duidelijk, mede door de in de kinderschoenen staande cartografie. Het kwam in de middeleeuwen voor dat de bevolking in een grensgebied aan twee heren belasting moest betalen. Grenzen waren vooral onduidelijk in dunbevolkte gebieden als bossen, woestijnen, toendra's en moerassen. Niemand eiste die gebieden op dus waren ze ook niet interessant om te verdelen. Wanneer in latere tijden het bestaan van interessante grondstoffen werd vermoed kon dit alsnog tot conflicten leiden, zoals de Chaco-oorlog.
Met name dieren laten zich aan grenzen niets gelegen liggen, en er zijn dan ook bijvoorbeeld aan de voormalige Duits-Duitse grens veel dieren door landmijnen, prikkeldraad, en dergelijken omgekomen. Veel dieren vermijden zelfs jaren later de voormalige grens. Ook mensen zijn vaak bereid hoge risico's inzake illegale grensoverschrijding te nemen om in een land met een betere levensstandaard te wonen.
Uti possidetis.
Vanaf de eerste dekolonisatiegolf van 1800-1830 in Zuid-Amerika zag de wereld regelmatig de opsplitsing van grotere bestuurlijke eenheden in kleinere. Voorbeelden waren het uiteenvallen van Oostenrijk-Hongarije, Joegoslavië, de Sovjet-Unie, en de verschillende koloniale rijken. Meestal werd hiervoor het internationale rechtsbeginsel uti possidetis gebruikt, dat inhield dat de nieuwe nationale grenzen zo veel mogelijk aan de hand van de oude administratieve indelingen moesten worden getrokken. De meestvoorkomende kritiek op dit beginsel is dat deze oude grenzen al willekeurig waren en geen recht doen aan geografische, etnische, taalkundige of culturele factoren. Voorbeelden hiervan zijn onder andere de kaarsrechte grenzen van landen als Saoedi-Arabië, Papoea-Nieuw-Guinea, Egypte, Libië en Canada.
Controle en formaliteiten.
Sinds de Akkoorden van Schengen wordt door de meeste EU-lidstaten slechts sporadisch aan de grens gecontroleerd, maar dit geldt niet voor andere landen. Opdat men controles kan uitvoeren zal in de regel een weg die een grens doorsnijdt versperd zijn, bijvoorbeeld door een slagboom en/of barrières, vergezeld van (douane)kantoren. De mate van controle kan variëren van een vluchtige blik op het vervoermiddel en eventueel het paspoort tot een urenlang onderzoek van zowel papieren als vervoermiddel met inhoud en het invullen van talloze formulieren. Een van de redenen voor de Akkoorden van Schengen was het terugbrengen van de enorme kosten die grenscontrole met zich meebracht, zowel voor de nationale overheden als voor vervoerders voor wie het tijdsverlies en de administratieve lasten enorm waren.
Door de Akkoorden van Schengen zijn grensversperringen onnodig geworden, en merkt men bij veel grenzen slechts dat men een grens passeert aan de andere verkeersborden en asfaltmarkeringen. Men voelt bij het passeren per auto een zachte schok wanneer men de asfaltbotsing passeert: het punt waar de wegverhardingen van beide landen op elkaar aansluiten. Ook staat langs de weg een bord met daarop de naam van het land dat men binnenrijdt bij het passeren van de grens. Douanekantoren zijn verwijderd of hebben een alternatieve bestemming gekregen, bijvoorbeeld als restaurant. De wegverbreding dient hierbij vaak als parkeerplaats of als stopplaats voor vrachtwagens. Wanneer tijdelijk alsnog grenscontroles nodig zijn (zoals in Frankrijk na de Aanslagen in Parijs in november 2015 of tijdens de coronapandemie), wordt meestal de politie met deze taak belast.
Smokkelen en consumptietoerisme.
Bij smokkelen gaat het vaak om het illegaal over de grens brengen van goederen, bijvoorbeeld drugs. Soms steekt men de grens over voor het consumeren van goederen en/of diensten die in het eigen land illegaal zijn maar in het andere land gedoogd worden of daar legaal zijn, zoals alcoholische dranken, drugs, prostitutie of abortus. Een andere reden kan zijn dat het goed of de dienst in het andere land (veel) goedkoper is. Zo is motorbrandstof door de lagere accijnzen in Luxemburg veel goedkoper dan in omliggende landen. In tegenstelling tot smokkel is consumptietoerisme in beginsel niet illegaal, aangezien een staat in principe slechts soevereiniteit heeft over zijn eigen grondgebied. Extra-territoriale werking van nationaal strafrecht op nationale onderdanen zou in beginsel een inbreuk vormen op de soevereiniteit van een andere staat. Een uitzondering is overigens sekstoerisme waar het strafbare seksuele handelingen betreft, zoals seks met minderjarigen. Langzamerhand coördineren westerse landen met de bestemmingslanden een vervolgingsbeleid, waarbij de sekstoeristen bij thuiskomst vervolgd kunnen worden op grond van de zedenwetgeving van het thuisland. Bovendien wordt samengewerkt met de politie in de bestemmingslanden zodat de sekstoeristen ook daar al in de kraag kunnen worden gevat.
Smokkel, consumptietoerisme, en grote plaatselijke prijsverschillen konden met name in vroeger tijden veel invloed hebben op de lokale economie en infrastructuur in een grensstreek. De gigantische supermarkten en vele tankstations die de dwergstaat Andorra lijken te bedekken, en de bovengemiddelde dichtheid van coffeeshops in Nederlandse grensgemeenten zijn moderne voorbeelden. Tijdens de Amerikaanse drooglegging beleefden cafés in grensplaatsen in Canada en Mexico topjaren. Nog steeds drinken Saoediërs indien mogelijk hun borrels in buurlanden omdat alcoholische dranken in eigen land verboden zijn. Anderzijds kan consumptietoerisme ook diensten en werkgelegenheid 'wegzuigen' uit omliggende landen. Zo ondervinden pomphouders in de Belgische grensstreek bij Luxemburg concurrentienadeel van de Luxemburgse pomphouders die door de lagere accijnzen motorbrandstof veel goedkoper kunnen aanbieden.
Economisch effect.
Zeegrenzen hebben over het algemeen een economische aantrekkingskracht doordat veel transport over water geschiedt. Bovendien is daar de economische impuls van het strandtoerisme bijgekomen. Landsgrenzen hebben aan de andere kant een economisch afstotend effect. Grenscontroles en formaliteiten hinderen en belasten het economisch verkeer, weinig of geen wegen zullen de grens kruisen, en vaak kunnen klanten, maar van een zijde de onderneming benaderen. Ondernemers zullen dus liever een centrale positie in het land willen (een geografische uitwerking van de stelling van de mediane kiezer). Bovendien kan ook een slechte politieke verhouding of zelfs oorlogsdreiging met het buurland ervoor zorgen dat ondernemers liever hun activiteit elders ontplooien. Het was dan ook niet voor niets dat de toenmalige bevolking van Thessaloniki in de Balkanoorlogen van 1912-1913 eigenlijk liever bij Bulgarije wilde horen, dat een groot achterland had voor haar haven. (Ze kreeg hierin niet haar zin omdat de Grieken de stad net iets eerder bereikten dan de Bulgaren.) Grensstreken en hun bevolking hebben dan ook meestal een groot belang bij het openen van de grenzen, ook in verband met bezoeken aan familie of vrienden aan de andere kant van de grens.
Administratieve grenzen.
Een grens op hoog bestuurlijk niveau is in de regel ook de grens op alle ondergelegen niveaus. Een taalgrens kan een land verdelen, en een gemeentegrens kan een dorp doorkruisen, maar een gemeentegrens kan niet een provinciegrens of rijksgrens doorkruisen. De bebouwing kan naadloos op elkaar aansluiten, maar een gemeente ligt nooit in twee provincies tegelijk. Wanneer uti possidetis wordt toegepast bij het verdelen van een grotere nationale eenheid tussen kleinere, kunnen de oude administratieve grenzen 'promoveren' tot de nieuwe nationale grenzen.
Grensconflicten.
Waar tussen twee aangrenzende gebieden een bufferstrook ligt, is sprake van een niemandsland. Waar tussen twee grootheden geen duidelijke grenslijn getrokken kan worden, spreekt men wel van een "grijs gebied". Waar twee landen het niet, of niet langer, eens zijn over hun grens spreekt men van een grensconflict. Grensconflicten kunnen reiken van diplomatiek overleg om een grens vast te stellen tot verklaarde oorlog. Er zal dan goed- of kwaadschiks een grenscorrectie worden bewerkstelligd. Een andere oplossing is de vorming van een condominium, waarbij de soevereiniteit over het betwiste gebied wordt gedeeld.
Meestal is de reden van een grensconflict revisionisme, een etnische verdeling die afwijkt van de nationale grenzen, of de ontdekking van waardevolle hulpbronnen in een grensgebied. Er zal altijd een conflict bestaan voor de mensen die niet binnen de beschreven grenzen vallen. Bijvoorbeeld door gebrek aan legale papieren, geld, of een door de zittende macht erkende afkomst of ideologie. Denk daarbij aan migranten en de miljoenen bewoners van sloppenwijken in Caracas.
Voorbeelden van grensconflicten.
Vroegere grensconflicten.
Deze zijn vroegere grensconflicten in chronologische volgorde:
Figuurlijk taalgebruik.
Grens en begrenzing worden figuurlijk in uitdrukkingen gebruikt om (psychologische) beperkingen aan te duiden. Voorbeelden zijn:
Paal.
Een ander woord voor grens is "paal". Het is in sommige dialecten gebruikelijk. Men komt het ook tegen in de uitdrukking "paal en perk stellen" en in de psalmtekst " 's Heren goedheid kent geen palen". Vermoedelijk houdt dit woord verband met grenspaal.

</doc>
<doc id="34939" url="https://nl.wikipedia.org/wiki?curid=34939" title="Grevelingen">
Grevelingen

Grevelingen is:

</doc>
<doc id="34940" url="https://nl.wikipedia.org/wiki?curid=34940" title="Grevelingenmeer">
Grevelingenmeer

De Grevelingen (thans het Grevelingenmeer) is een voormalige zeearm van de Noordzee, gelegen tussen de eilanden Goeree-Overflakkee en Schouwen-Duiveland, op de grens van de provincies Zuid-Holland en Zeeland. Het diepste punt van het meer is nabij Scharendijke met een diepte van 44 meter onder NAP.
Geschiedenis.
In het kader van de Deltawerken werd de zeearm, het Brouwershavense gat, door de Grevelingendam (1965) en de Brouwersdam (1971) van zee afgesloten. Na de afsluiting werd het Grevelingenmeer het grootste zoutwatermeer van West-Europa. Aanvankelijk was het de bedoeling, om er een zoetwatermeer van te maken door inlaat van Rijnwater, maar dat was in de jaren 70 zo vervuild, dat ervan werd afgezien.
Het Grevelingenmeer is vooral in gebruik als plek voor watersport en andere recreatie. Daarnaast is er nog wat visserij en oesterkwekerij overgebleven. Het zoutgehalte van het Grevelingenmeer wordt sinds 1978 op peil gehouden door de Brouwerssluis, een doorlaatsluis in de Brouwersdam, waarmee zeewater ingelaten wordt. 
Een gebied met een oppervlakte van 13.872 ha is aangemerkt als beschermd Natura 2000-gebied.
Slikken en platen.
Langs het Grevelingenmeer liggen zogenaamde slikken:
In het Grevelingenmeer ligt een aantal eilanden (voormalige zandplaten):
Herstel getij.
Met de afsluiting van de zeearm is het getij uit het gebied verdwenen. Er is nu sprake van een min of meer vast waterpeil. Met het verdwijnen van eb en vloed ontstond in delen van het gebied een gebrek aan zuurstof. Dit zorgde voor dode bodems waarin alleen nog bacteriën leefden. Ook draagt het vaste peil bij aan de afkalving van de oevers van de slikken en platen. Rijk en regio willen om de waterkwaliteit en de ecologie te verbeteren beperkt getij terugbrengen. Hiervoor dient een afsluitbare doorlaat te worden gerealiseerd in de Brouwersdam. De eerste plannen hiervoor zijn ontstaan in 2008. In 2018 werd door de ministeries van IenW en LNV een budget beschikbaar gesteld van 75 mln euro. Samen met eerder beschikbaar gesteld budget van Rijk en regio zou er hiermee voldoende budget zijn om het doorlaatmiddel te realiseren. In de hierna volgende jaren is het plan verder uitgewerkt. In mei 2023 heeft een speciaal voor dit project opgerichte taskforce aanvullend advies uitgebracht over het nut en noodzaak van het herstel van het getij. Naar verwachting zal eind 2023 besluitvorming plaatsvinden over de doorgang van het project.
Zoetwaterbekken.
In verband met verdroging en een gebrek aan zoet water is het idee ontstaan om van het Grevelingenmeer een groot zoetwaterbekken te maken. Dat staat in scherp contrast met plannen om de Grevelingen via een doorlaat weer te verbinden met de Noordzee.
Recreatie.
Recreatie in en om het Grevelingenmeer:

</doc>
<doc id="34942" url="https://nl.wikipedia.org/wiki?curid=34942" title="Jan Nolet de Brauwere van Steeland">
Jan Nolet de Brauwere van Steeland

Johannes Carolus Hubertus (Jan) Nolet de Brauwere van Steeland (Rotterdam, 23 februari 1815 – Vilvoorde, 21 juni 1888) was een Nederlandse dichter, schrijver en literair criticus.
Levensloop.
Nolet de Brauwere van Steeland werd geboren in Rotterdam in de katholieke familie van de jeneverstokers Nolet (van Schiedam). De uit Brugge afkomstige Jan Lucaszn Nolet (1634-1702) had in 1694 een jeneverdistilleerderij opgericht in de Boterstraat in Schiedam.
Na de vroege dood van Jans vader, Hubertus-Sigismundus Nolet (1788-1818), hertrouwde de weduwe Elisabeth-Josina Blankenheym (1791-1877) in 1820 met Pieter de Brauwere (van Steeland) (1781-1855) uit Nieuwpoort en verhuisde het paar in 1825 naar de Zuidelijke Nederlanden. De naam van Jan werd uitgebreid tot Nolet de Brauwere van Steeland. Hij volbracht zijn humaniorastudies in Doornik en in Brugge. Van 1832 tot 1838 studeerde hij rechten aan de Rijksuniversiteit Gent en werd er opgenomen in de vriendenkring van Jan Frans Willems. Daarna studeerde hij nog aan de Katholieke Universiteit Leuven bij kanunnik Jan Baptist David (Lier 1801 - Leuven 1866), promotor van de Vlaamse literaire beweging, met wie hij grote vriendschap sloot.
Zijn episch-lyrisch gedicht Ambiorix (Brussel, 1841, in-8°,101 p.) bezorgde hem in 1842 de titel van "doctor honoris causa" van de Leuvense Alma Mater.
Hij schreef nog meer epische gedichten en werd lid van het Brussels Taal- en Letterkundig Genootschap en voorzitter van het Taalverbond. Op 7 mei 1849 werd hij benoemd tot geassocieerd lid van de Koninklijke Academie van België en in 1856 werd hij een buitenlands lid van de Berlinische Gesellschaft für deutsche Sprache. Hij was ook een van de eerste 18 leden van de in 1886 opgerichte Koninklijke Vlaamsche Academie voor Taal- en Letterkunde (nu Koninklijke Academie voor Nederlandse Taal- en Letterkunde).
Nolet woonde al sinds zijn tiende jaar in België maar heeft nooit afstand gedaan van de Nederlandse nationaliteit. Hij wilde niets te maken hebben met de toenmalige politieke strijd die in 1830 leidde tot de scheuring in de Nederlanden en de vorming van België. Hij sprak of schreef nooit een woord ten gunste van de ene of de andere partij. Vanaf zijn huwelijk in 1844 tot 1878 woonde hij in Brussel. Zijn laatste levensjaren bracht hij door in Vilvoorde, waar hij stierf op 21 juni 1888. Bijna honderd jaar na zijn dood, in 1975, werd zijn bibliotheek aan KU Leuven Bibliotheken geschonken. Zijn verzameling was niet bijzonder uitgebreid, maar bevatte enkele zeldzame drukken.
Zijn betekenis ligt in zijn strijd voor het behoud van het Nederlands, over de landsgrenzen heen. Hij was met name een tegenstander van taalparticularisme en van verfransing in Vlaanderen, maar ook van verduitsing in Nederland. Hij uitte zijn overtuigingen in polemische en soms zeer heftige geschriften, onder meer in een reeks schimpschriften tegen wat hij het "West-Vlaamse taalparticularisme" noemde.
De familiezaak.
Zijn vader, Hubert S. Nolet, was geassocieerd met zijn schoonvader, Carolus Jacobus Blankenheym (1767-1835), burgemeester (1813) van Rotterdam, wiens familie al sinds 1714 in Rotterdam een distilleerderij bezat. Zij richtten Blankenheym &amp; Nolet op in 1814. Na de vroegtijdige dood van Hubertus S. Nolet, zette de weduwe, E. Blankenheym, de zaak voort, bijgestaan door Pieter de Brauwere van Steeland. In 1846 erfde de schrijver een exploitatievergunning, maar maakte er geen gebruik van. Zijn zoon, Charles (1847-1907), en vervolgens zijn kleinzoon, Carl-Yvon (1896-1967) namen de zaak over. Na Carl-Yvon zetten Hugues (1929-2006) en zijn kleinzoon, Gilles Nolet de Brauwere van Steeland, de zaak voort onder de naam "C. I. Nolet &amp; C° (CINOCO) en "Palais du Vin". Het familiebedrijf is vandaag de dag nog steeds actief. Het geslacht gaat terug tot Kortrijk in het begin van de zeventiende eeuw .
Publicaties.
Verzameld werk.
Nolet bezorgde zelf de uitgave van zijn verzamelde werken, als volgt:

</doc>
<doc id="34943" url="https://nl.wikipedia.org/wiki?curid=34943" title="Gebroeders Grimm">
Gebroeders Grimm

De gebroeders Grimm waren de Duitse broers en taalkundigen Jacob Ludwig Karl Grimm en Wilhelm Karl Grimm.
Levensloop.
Jacob (1785-1863) was een Duitse taalkundige. Hij was hoogleraar in Göttingen en Berlijn. Hij deed baanbrekend werk in onder meer de lexicografie en de kennis van mythologie en sprookjes. Hij en zijn broer Wilhelm (1786-1859) verzamelden Duitse volksverhalen, die zij publiceerden onder de titel Kinder- und Hausmärchen (1812-1822).
In 1838 begonnen zij met het Deutsches Wörterbuch, dat echter pas voltooid werd in 1960.
Klankwet.
Jacob Grimm ontdekte de wetmatigheid in de verschuiving van medeklinkers in de Indo-Europese talen, de eerste Germaanse klankverschuiving ('wet van Grimm').
Sage.
Later ontstond de aan de gebroeders Grimm zelf gekoppelde 'sage', waarin werd verteld dat zij jarenlang door de Duitse landen waren getrokken om er de sprookjes te verzamelen. In feite werden de teksten aan de broers toegestuurd door vrouwen uit hogere kringen. Met een van hen, Dortchen Hassenpflug, trouwde Wilhelm Grimm later.
De derde broer.
"Ludwig Emil Grimm" (Hanau, 14 maart 1790 - Kassel, 4 april 1863) was een getalenteerd schilder, tekenaar en vooral etser. Hij was de jongste broer van Jacob en Wilhelm Grimm. Deze beiden bekostigden Ludwig Emils studie aan de kunstacademie van München (1809-1814). Vaak heeft hij etsen en prenten van zijn beide broers en hun vrienden gemaakt. Ludwig Emil werd later zelf professor aan de kunstacademie te Kassel.

</doc>
<doc id="34944" url="https://nl.wikipedia.org/wiki?curid=34944" title="Jacob Grimm">
Jacob Grimm

Jacob Ludwig Karl Grimm (Hanau, 4 januari 1785 – Berlijn, 20 september 1863) was een Duits jurist, taal- en letterkundige. Hij was hoogleraar in Göttingen en Berlijn, en verrichtte baanbrekend werk op het gebied van de lexicografie, de vergelijkende taalkunde en de mythologie. Jacob Grimm werkte vaak samen met zijn jongere broer Wilhelm Grimm (1786-1859). Samen staan ze bekend als de gebroeders Grimm.
Leven.
Grimm werd geboren in Hanau in het Landgraafschap Hessen-Kassel. Zijn vader, die jurist was, stierf toen Jacob nog een kind was. Daardoor bleven hij, zijn moeder, zijn jongere broer Wilhelm en zijn jongere zus Lotte alleen achter. Vanaf 1798 bezochten Jacob en Wilhelm de openbare school in Kassel.
In 1802 ging Grimm naar de Universiteit van Marburg, waar hij rechten studeerde. Zijn broer voegde zich een jaar later bij hem in Marburg, nadat hij net hersteld was van een langdurige en ernstige ziekte. Ook Wilhelm ging rechten studeren.
Op de universiteit volgde hij colleges bij de rechtsgeleerde Friedrich Carl von Savigny. Door diens rechtshistorische onderzoek werd Grimms interesse in de geschiedenis van de Duitse taal en literatuur gewekt. De twee mannen konden het ook persoonlijk goed met elkaar vinden. Toen Savigny in 1804 voor wetenschappelijk werk naar Parijs reisde, liet hij Grimm al snel nakomen om met literair werk te helpen. Al snel werd Grimm moe van de rechtenstudie en in brieven gaf hij aan dat hij zich liever met oud-Duitse literatuur bezig wilde houden. Eind 1805 reisde hij, zonder zijn studie afgemaakt te hebben, terug naar Kassel, waar zijn moeder en broer waren gaan wonen. Het jaar erop kreeg hij een baantje bij het Hessische oorlogsministerie, maar nam al binnen een jaar ontslag.
In 1808, kort na de dood van zijn moeder, werd Grimm benoemd tot hoofd van de privébibliotheek van Jérôme Bonaparte, die na de bezetting door Napoleon Bonaparte in 1807 koning van Westfalen was geworden. Bovendien werd hij door de koning tot lid van de staatsraad benoemd. In deze hoedanigheid had hij weinig officiële taken, en dus konden hij en zijn broer de bibliotheek voor hun eigen onderzoek gebruiken. Onder andere verzamelden ze in deze tijd sprookjes, waarvan het eerste deel in 1812 werd gepubliceerd.
In 1813 werd het Koninkrijk Westfalen na de nederlaag van Napoleon opgeheven en het Keurvorstendom Hessen weer hersteld. Wegens Grimms goede kennis van het Frans werd hij in de diplomatieke dienst van het keurvorstendom opgenomen. Hij onderhandelde in Parijs over de teruggave van door Fransen uit Hessen geroofde kunstschatten en in 1814/1815 was hij secretaris van de delegatie op het Congres van Wenen. Zijn verblijf in Wenen gebruikte hij ook om in de Weense bibliotheek oude handschriften te onderzoeken. In 1815 verliet Grimm de diplomatieke dienst.
Wilhelm Grimm was inmiddels in dienst van de bibliotheek van Kassel, en in 1816 werd Jacob Grimm daar tweede bibliothecaris. In 1828 stierf de eerste bibliothecaris. Toen Jacob en Wilhelm Grimm tegen hun verwachting in niet tot eerste en tweede bibliothecaris bevorderd werden, begonnen ze ontevreden naar een andere betrekking om te zien. In 1830 verhuisden de gebroeders Grimm naar Göttingen, dat in het Koninkrijk Hannover lag. Jacob Grimm werd er hoogleraar in de Duitse taal en literatuur en juristisch bibliothecaris aan de universiteit; zijn broer werd onderbibliothecaris. Toen de gebroeders Grimm in 1837 als leden van de "Göttinger Sieben" tegen de afschaffing van de liberale grondwet protesteerden, werden ze ontslagen en uit het land verbannen. De broers keerden terug naar Kassel.
In 1840 werden de gebroeders Grimm door de Pruisische koning Frederik Willem IV uitgenodigd om in Berlijn hoogleraar te worden en lid te worden van de Pruisische Academie van Wetenschappen. Jacob Grimm hoefde niet vaak te onderwijzen en deed dat dan ook zelden.
In 1863 stierf Jacob Grimm op 78-jarige leeftijd in Berlijn aan de gevolgen van een beroerte.
Sprookjes van Grimm.
Jacob en Wilhelm Grimm tekenden veel – vooral Duitse – volkssprookjes en sagen op, die ze tussen 1812 en 1815 als schrijvers-navertellers publiceerden onder de titel "Kinder- und Hausmärchen".
Taalkunde.
Jacob Grimm formuleerde in 1822 in zijn "Deutsche Grammatik" de wetmatigheid die in de historische taalkunde de eerste Germaanse klankverschuiving beschrijft. Hoewel hij niet de eerste was die deze klankwet beschreef, staat hij algemeen bekend als de wet van Grimm.
Het laatste grote project van de gebroeders Grimm was het "Deutsches Wörterbuch", een groot beschrijvend woordenboek van het Duits, waaraan beiden vanaf 1838 werkten. Het eerste deel verscheen in 1852, maar de afronding van het project hebben ze niet meer meegemaakt: het laatste deel werd voltooid in 1960.
Rechtsgeschiedenis.
Jacob Grimm was ook actief op het terrein van de rechtsgeschiedenis. Hij publiceerde in 1828 een collectie "Deutsche Rechtsalterthümer". Later begon hij met de uitgave van een omvangrijke verzameling zogeheten wijsdommen onder de titel "Deutsche Weisthümer" (7 delen, Göttingen 1840-1872). Grimm meende dat hij hierin het oeroude gewoonterecht van het Duitse Rijk had vastgelegd. Deze visie heeft lang standgehouden, maar tegenwoordig veronderstelt men dat in deze teksten een veel jongere rechtssituatie is vastgelegd. In dat boek beschrijft hij het Lohnse hofrecht, dat ook in Nederland in de Heerlijkheid Bredevoort van kracht was.
Publicaties.
Tot de publicaties van Jacob Grimm behoren de volgende werken:

</doc>
<doc id="34945" url="https://nl.wikipedia.org/wiki?curid=34945" title="Wilhelm Grimm">
Wilhelm Grimm

Wilhelm Karl Grimm (Hanau, 24 februari 1786 - Berlijn, 16 december 1859) was een Duits taalkundige.
Hij vormde samen met zijn één jaar oudere broer Jacob Grimm de gebroeders Grimm. Vanaf 1806 verzamelden ze "Märchen" (volksverhalen en sprookjes) die zij publiceerden onder de titel Kinder- und Hausmärchen (1812-1822). Wilhelm trouwde in 1825 met Henriette Dorothea Wild, ook wel "Dortchen" genoemd.
Hij werd in 1831 professor aan de Universiteit van Göttingen. In 1837 ondertekende hij samen met zijn broer Jakob en vijf andere collega's (de Göttinger Sieben) een protestbrief tegen Ernst August I van Hannover, waarna alle zeven ontslagen werden.
Op verzoek van de koning Frederik Willem IV van Pruisen kwamen ze in 1841 naar Berlijn waar ze aan de Humboldt-Universität zu Berlin studeerden en werkten. In 1852 begonnen ze aan het "Deutsches Wörterbuch", dat pas in 1960 werd voltooid. Wilhelm stierf in 1859; zijn broer vier jaar later.

</doc>
<doc id="34946" url="https://nl.wikipedia.org/wiki?curid=34946" title="Grimm">
Grimm



</doc>
<doc id="34948" url="https://nl.wikipedia.org/wiki?curid=34948" title="Grizzly">
Grizzly



</doc>
<doc id="34949" url="https://nl.wikipedia.org/wiki?curid=34949" title="Groenbemesting">
Groenbemesting

Groenbemesting is het telen van planten op een stuk grond om deze vervolgens onder te ploegen of te mulchen. Dit wordt gedaan om het percentage organische stof en het stikstofgehalte in de bodem te verhogen. Een deel van die organische stof wordt in de bodem omgezet in humus. Andere redenen zijn dat groenbemesters kunnen optreden als vanggewassen voor de opvang van meststoffen, dat ze kunnen helpen de bodemstructuur te verbeteren, bodemerosie kunnen tegengaan en soms ongewenste gewassen (onkruid) helpen onderdrukken.
Veel gebruikte gewassen als groenbemester zijn: 
Drogestof opbrengst en bijdrage van het gewas in kg per ha aan de effectieve organische stof. De effectieve organische stof is de hoeveelheid organische stof die na 1 jaar nog in de grond aanwezig is (lignine).
Per 1 januari 2019 is het wettelijk verplicht om op zand- en lössgronden, waar mais geteeld is, voor 1 oktober een vanggewas te zaaien.

</doc>
<doc id="34950" url="https://nl.wikipedia.org/wiki?curid=34950" title="Guillaume Groen van Prinsterer">
Guillaume Groen van Prinsterer

Guillaume (Willem) Groen van Prinsterer (Voorburg, 21 augustus 1801 - Den Haag, 19 mei 1876), zoon van de Petrus Jacobus Groen van Prinsterer en Adriana Hendrika Caan, was een antirevolutionair Nederlands politicus en historicus.
Groen van Prinsterer was kabinetssecretaris (1829-1836), lid van de Kamer van Grondwetsherziening (1840) en lid van de Tweede Kamer (1849-1857, 1862-1866).
Groen als grondlegger van de protestants-christelijke politiek.
Christelijk politiek denken gaat terug tot Augustinus’ "De Civitate Dei" en misschien nog verder, maar Groen van Prinsterer wordt door vriend en vijand gezien als de grondlegger van de protestants-christelijke politiek in Nederland. Groen streed tegen ongeloof en revolutie in staat en kerk en kwam op voor het christelijk onderwijs, dat destijds niet gesubsidieerd werd en door de liberalen werd afgewezen als schadelijk voor de nationale eenheid. Hij legde de fundamenten voor de Anti-Revolutionaire Partij, die na zijn overlijden zou worden opgericht.
De literatuur over Groen van Prinsterer is vrijwel alleen door geestverwanten geschreven. Over Groen is nog steeds geen moderne wetenschappelijke biografie verschenen. Groens tegenspeler Thorbecke kreeg in 2004 zijn wetenschappelijke biografie, die gebaseerd is op veel nieuw bronnenmateriaal. De biografieën van de historicus Gerrit Schutte uit 1976 en van Roel Kuiper uit 2001 hebben het grote publiek als doelgroep en voegen in wetenschappelijk opzicht weinig toe. Wel munt Kuipers biografie uit door wetenschappelijk verantwoorde documentatie en is zij mede gebaseerd op nieuw onderzoek in Groens ongepubliceerde nagelaten geschriften die in 1990/91 zijn uitgegeven. Daardoor werpt het boek nieuw licht o.a. op de voorgeschiedenis van de Onderwijswet van 1857.
Groen als publicist.
Groen groeide op in een verlicht-conservatief Waals-hervormd gezin. Hij studeerde in Leiden samen met Johan Rudolph Thorbecke, die later zijn grote politieke tegenstander zou worden. Na zijn studie trad hij in 1828 in het huwelijk met Betsy van der Hoop. Hun huwelijk bleef kinderloos. Groen ging werken voor het Kabinet van de Koning en verhuisde daarom met zijn vrouw naar Brussel. Daar kwamen zij dankzij hun predikant J.H. Merle d’Aubigné onder de invloed van de internationale geestelijke opwekkingsbeweging het Réveil. Een bekende vertegenwoordiger van het Réveil in Nederland was de theatraal tegendraadse dichter en reactionair Willem Bilderdijk. Een andere voorman van het Réveil was de tot het christendom bekeerde Jood Isaäc da Costa. Die schreef in 1823 het reactionaire pamflet "Bezwaren tegen den geest der eeuw". Groen zou de Réveilbeweging later in antirevolutionaire richting leiden. 
In oktober 1829, toen Groen inmiddels naar Den Haag was teruggekeerd, bracht hij anoniem het blad "Nederlandsche Gedachten" uit. Hierin verzette Groen zich tegen de ‘revolutiegeest’ die in 1830 tijdens de Belgische opstand in alle hevigheid uitbarstte. Het jaar 1829 kunnen we daarom beschouwen als het geboortejaar van de antirevolutionaire richting, lang eer er sprake was van een politieke partij. Politieke partijvorming in de huidige zin des woords was toen nog geheel onbekend. De naam Nederlandsche Gedachten slaat ook op het nationalistische karakter van het blad. Groen wilde het volk van Nederland opwekken tot een nationaal besef, waarin hij in de 19e eeuw niet alleen stond, maar hij identificeerde de Nederlandse identiteit meer dan de liberalen met het protestantisme en de rol van Oranje in de geschiedenis. Aan de populariteit van de drieslag "God, Nederland en Oranje" ('een drievoudig snoer dat niet spoedig verbroken zou worden') heeft Groen in belangrijke mate bijgedragen. In diverse publicaties in 1829 en 1830 introduceerde hij de tegenwoordig zeldzame term burgerzin, die zoals hij die bezigde vooral verband hield met het door hem voorgestaan (Nederlands) nationalisme. Later heeft deze term ook andere betekenisnuances gekregen.
Vanaf 1837 steunde Groen de afgescheidenen, die zich in 1834 hadden losgemaakt van de Nederlandse Hervormde Kerk. Net als de afgescheidenen had Groen kritiek op het Algemeen Reglement van 1816, dat de koning veel invloed gaf in de kerk en op de opkomende vrijzinnigheid. Groen wilde niet met de Nederlands Hervormde Kerk breken, maar de Gereformeerde Gezindte in de Hervormde Kerk en daarbuiten verenigen in zijn strijd tegen de vrijzinnigheid in de kerk, in de staat en in de maatschappij. Hij zag wel bondgenoten in de afgescheidenen, die echter in het algemeen behoorden tot de zgn. 'kleine luyden', die toen geen stemrecht bezaten, terwijl Groen tot de elite van de Nederlandse samenleving behoorde en geen talent had voor het populariseren van zijn gedachtegoed. Groen is dan ook wel gekenschetst als ‘generaal zonder leger.’ Hij hield zich liever bezig met vraagstukken als het karakter van de Nederlandse natie dan met de gereformeerde confessie. De Anti-Revolutionaire richting was in de ogen van Groen ook een kerkelijke richting: Le parti anti-révolutionnaire et confessionnel dans l'eglise Réformée des Pays-Bas.
In 1846 verscheen Groens "Handboek der geschiedenis van het vaderland". Het "Handboek" was mede gebaseerd op archiefonderzoek van Groen. Hij was in 1836 als archivaris aangesteld van het Koninklijk Huisarchief en ontsloot in die hoedanigheid de correspondentie van de prinsen van Oranje. Volgens historicus Gerrit Jan Schutte waren dit "Handboek" en vooral "Ongeloof en Revolutie", dat in 1847 verscheen, niet alleen historische studies, maar ook politieke manifesten. Het "Handboek" moest Groens calvinistisch-orangistische nationalisme ondersteunen. "Ongeloof en Revolutie" was vooral een aanval op het liberalisme.
"Ongeloof en Revolutie" is Groens hoofdwerk. Het was een bundeling van een serie voorlezingen die Groen in de winter van 1845-1846 hield voor een select groepje geestverwanten. Volgens Groen-biograaf Roel Kuiper is "Ongeloof en Revolutie" ‘Geen muziek om van het blad te zingen’. Groen schrijft namelijk niet gemakkelijk. Hij verwees vaak naar buitenlandse schrijvers als Edmund Burke, François Guizot, F.J. Stahl en Jules Michelet, citeerde in het Frans en in het Latijn, bezigde soms telegramstijl en bediende zich herhaaldelijk van de samentrekking en de onvolkomen zin, bijvoorbeeld: “De Christen kent een beginsel, dat vastheid aan de wetenschap geeft; dat opgevolgd, genoegzaam zou zijn om de wankelende staatsgebouwen op onwrikbaar fundament te herstellen.” 
De rode draad in "Ongeloof en Revolutie" is Groens verzet tegen de ‘revolutionaire’ staat die gebaseerd is op de door hem afgewezen volkssoevereiniteit. Volgens hem is alleen God soeverein en is al het gezag van Hem afkomstig. Een staat die geen rekening houdt met God, de Schrift en de historie kan volgens hem alleen maar leiden tot tirannie. Groens visie daarentegen kan volgens zijn critici leiden tot theocratie en absolutisme. Groen zou zich echter na 1848 en vooral na 1857 in democratische richting ontwikkelen.
Nadat Groen in 1832 de uitgave van Nederlandsche Gedachten wegens de kosten had moeten staken, vond hij incidenteel een podium in de Utrechtse krant De Nederlander. De uitgever benoemde hem in 1850 tot onbezoldigd hoofdredacteur, waarna hij de inhoud in Anti-Revolutionaire zin omboog. De verliezen bedroegen 5000 gulden per jaar en alleen dankzij de vermogende weduwe Zeelt uit Baanbrugge, die ook de Afscheiding had gefinancierd, kon Groen het bestaan van De Nederlander rekken tot 1855. De oprichting van een nieuwe Anti-Revolutionaire krant maakte hij nog mee en hij weerhield Kuyper ervan het blad "De Geus" te noemen.
Groen als parlementariër.
In 1849, een jaar na de grondwetswijziging, kwam Groen in de Tweede Kamer. Hij was buitengewoon lid van de Tweede Kamer van 5 augustus 1840 tot 5 september 1840 (voor Holland). Groen had kritiek op de grondwet van Thorbecke, omdat deze niet christelijk zou zijn. Het betrof echter vooral de ‘revolutionaire geest’ van deze grondwet. Praktisch had Groen veel minder bezwaar. Wanneer we alleen afgaan op zijn denkbeelden zouden we Groen voor een hele of halve absolutist kunnen verslijten, vooral vóór 1848. Tot dat jaar hing Groen C.L. von Hallers privaatrechtelijke opvatting over het overheidsgezag aan, waarin het gezag werd opgevat als onvervreemdbaar bezit van de gezagsdrager. Kort na 1848 stapte Groen hiervan af, toen hij kennisnam van de ideeën van F.J. Stahl. Stahl verkondigde een publiekrechtelijke opvatting over het gezag, die inhield dat het gezag van de staat op Gods gebod van rust en orde, ten dienste van de publieke gerechtigheid. Groen ontwikkelde zich tevens tot een gedegen parlementariër. Hij stelde daarbij de Thorbeckeaanse visie op de spelregels van de politiek ter discussie. Groens juridische benadering verschilde van de aanpak van zijn vriend Da Costa, die politiek vooral zag als 'getuigen'.
Volgens de historicus Henk te Velde werkten Groen en Thorbecke op deze manier onbedoeld samen aan het ontstaan van een parlementaire cultuur in Nederland. Thorbecke omdat hij de grondwet schreef en de spelregels bedacht waaraan parlementariërs zich zouden moeten houden, zoals de onafhankelijkheid van de gekozene en de rationaliteit van de discussie; Groen omdat hij deze spelregels bekritiseerde, zich zodoende opwierp als de vertegenwoordiger van de orthodoxe protestanten en zei dat geloofsaangelegenheden ook in de politiek thuishoorden. Volgens Roel Kuiper heeft Groen op deze manier bijgedragen aan de cultuur van debat en oppositie. Groen eiste het recht van oppositie op. Die had in het Engelse parlement al een erkende plaats, maar in het Nederlandse parlement nog niet. Thorbecke en de zijnen keken te veel naar het Franse en Belgische voorbeeld, waar de regering het parlement domineerde.
Ondanks de ideologische verschillen waren Groen en Thorbecke in meerdere opzichten aan elkaar verwant. De calvinistische Groen en de lutheraan Thorbecke waren relatieve buitenstaanders, die het belang inzagen van een goede volksvertegenwoordiging, openbaarheid van het politieke leven en een werkelijk constitutionele monarchie. F.A. van Hall was volgens Henk te Velde wat dit betreft de werkelijke tegenstander van Thorbecke. De conservatief-liberale Van Hall wilde namelijk niet al te moeilijk doen over parlementaire regels en regelde de zaken liever in de achterkamertjes. Groen was misschien niet altijd even praktisch, plaatste zich met zijn principiële betogen dikwijls buiten de discussie en deed voorstellen die bijna altijd met grote meerderheid werden weggestemd. Thorbecke vond het desondanks plezierig om met hem te debatteren, terwijl hij Van Halls manier van politiek bedrijven verfoeide.
Groen heeft zich als parlementariër ingezet voor protestants-christelijk onderwijs. Groen veranderde dikwijls van standpunt. Eerst wilde hij een protestants-christelijke openbare school; vervolgens ging hij pleiten voor gesplitste openbare scholen (voor protestanten, katholieken en joden); toen dit ten slotte ook niet haalbaar bleek, werd hij een voorstander van financieel gelijkberechtigd bijzonder onderwijs. De omslag in het denken van Groen vond plaats in 1857. In dit jaar werd de onderwijswet van Van Brugghen aangenomen waarin gesteld werd dat het onderwijs algemeen-christelijk moest zijn. Een christendom boven geloofsverdeeldheid was volgens Groen veel te onbepaald. Hij was nu van mening dat onderwijs op protestants-christelijke grondslag op bijzondere scholen moest worden gegeven, maar ook dat openbaar onderwijs neutraal moest worden (liever dan algemeen-christelijk) en zich moest onthouden van geestelijke beïnvloeding van de bevolking. Volgens de historicus R.S. Zwart was het voor Groen dus alles of niets.
Groen van Prinsterer was een verklaard tegenstander van de slavernij in Oost en West. In 1842 beijverde hij zich om enkele abolitionistische comités te verenigen in de "Nederlandse Maatschappij ter Bevordering van de Afschaffing van de Slavernij", die hij in de statuten echter een zo protestants-christelijk karakter gaf, dat andersgezinden al spoedig weer huns weegs gingen. In 1853 werd hij voorzitter van de Staatscommissie afschaffing slavernij, die echter op korte termijn niets bereikte. Het zou tot 1863 duren voor Nederland de slavernij verbood.
Groen als theocraat.
De onderwijswet van Van Brugghen betekende voor Groen ook het einde van zijn streven naar de christelijke staat. De scheiding tussen kerk en staat werd hierna door Groen aanvaard, maar niet van harte. Een neutrale overheid was slechts een noodoplossing. In het gedachtegoed van Abraham Kuyper zou de neutrale staat een prominentere rol spelen. Abraham Kuyper was ondubbelzinnig als het ging om godsdienstvrijheid voor alle gezindten. Volgens Groen echter was Nederland altijd een protestants-christelijke natie geweest, verwoord in de uitdrukking "het drievoudig snoer God, Nederland en Oranje". Daarom had de Hervormde Kerk zijns inziens recht op een prominente positie in de Nederlandse samenleving. Toch was Groen geen voorstander van een staat die door de kerk wordt overheerst. Hij sprak zich uit voor de theocratie, maar tegen geloofsvervolging:
Wij wenschen geene theocratie, in zoo ver hierdoor priestergezag of onderwerping van den Staat aan de Kerk aangeduid wordt. Wij stellen ons geen droombeeld voor eener maatschappelijke vereeniging, die uit enkel opregte Christenen zou bestaan en waar de Staat zich eigenlijk oplossen zou in de Kerk. Maar wel gelooven wij aan de mogelijkheid […] dat opnieuw het verband tusschen Godsdienst, gezag en vrijheid erkend, en Gods oppergezag ten grondslage van Staatsregeling en wetgeving worde gesteld. In zoo ver gelooven wij aan de mogelijkheid, aan de wezenlijkheid, aan de noodzakelijkheid eener theocratie.
Groen vond gewetensvrijheid belangrijk en was daarom van mening dat religieuze minderheden als katholieken en Joden ook een plaats in de publieke samenleving mochten innemen. Daar hadden deze groepen historisch gezien recht op. Groen streefde volgens de RD-journalist en historicus Van der Zwaag echter niet naar ongelimiteerde vrijheid van godsdienst en geweten. In Nederland mocht geen gelijkheid opgedrongen worden die de Bijbel op één lijn stelde met de Koran. De grondwet had dit volgens Groen niet gewild.
Groen stond een evenwichtige Bijbeluitleg voor. Als een bij uitstek antirevolutionair beginsel citeert hij in "Ongeloof en Revolutie" de woorden uit Rom. 13: "Alle macht is van God verordineerd", maar hij voegt er onmiddellijk aan toe: "Ik wil geen uitlegging onderschrijven, welke ons verplichten zou de booswicht die het moordtuig voorhoudt gehoorzaam te zijn, of de gekroonde rover die gisteren de wettige Vorst verjaagd heeft heden als een van God verordineerde macht te beschouwen." Deze "gekroonde rover" passage is tijdens de bezetting van 1940/45 illegaal verspreid en heeft nogal wat gereformeerden, die aarzelden om aan de "wettige overheid" verzet te bieden, over hun aarzeling heen geholpen.
Groen als martelaar.
Groen had in de Kamer antirevolutionaire bondgenoten, maar zij waren net als Groen niet gebonden aan een programma. Dit zou pas bij Abraham Kuyper aanvangen. De grenzen tussen liberaal, conservatief en antirevolutionair waren na 1848 nogal vloeiend. Groen bijvoorbeeld bemachtigde in de jaren vijftig via de conservatieve kiesvereniging ‘Koning en Vaderland’ van Gerardus Johannes Mulder zijn Kamerzetel. De conservatieve humanist Mulder had echter een hele andere levensovertuiging dan de diepgelovige Groen. Mulder – die in 1853 de antipapistische Aprilbeweging mede organiseerde - moest bovendien niets hebben van het parlement. Toch liep Groen in april 1866 nog met het plan rond om met de conservatieven een anti-moderne partij te gaan vormen. Groen zegde echter later dat jaar het vertrouwen in het conservatieve kabinet Van Zuylen Van Nijevelt-Heemskerk op, toen die zich tegen het bijzonder onderwijs keerde. In 1869 weigerde Groen daarom ook om mee te gaan in de conservatieve Algemeene Kiesvereeniging – volgens de historicus Ron de Jong feitelijk de eerste politieke partij van Nederland - die door J. Heemskerk Azn. in 1868 was opgericht. De weigering van Groen om met Heemskerk mee te gaan en de weigering van de conservatieven om zich duidelijker uit te spreken over het christelijk onderwijs hebben het politiek conservatisme de doodsteek toegebracht.
Door zijn breuk met de conservatieven geraakte Groen steeds meer in het isolement. De kritiek die Groen leverde op de machtspolitiek van het Duitsland van Bismarck versterkte zijn isolement, omdat zijn antirevolutionaire vrienden het ‘revolutionaire’ Frankrijk als de grote vijand zagen. Groens devies was echter “In ons isolement ligt onze kracht”. Dat sloeg op de beginselvastheid van de door hem voorgestane politiek, maar het zou ook kunnen slaan op zijn politieke martelaarschap. Groen voelde zich een onbegrepen profeet, een roepende in de woestijn. Aan het einde van zijn leven vertrouwde hij veel antirevolutionaire Kamerleden niet meer, die zijns inziens te halfslachtig en te meegaand waren. Tijdens de aanloop naar de verkiezingen van 1871 schrapte hij van een lijstje allen die hem onvoldoende van dienst waren, overigens zonder hen hiervan van tevoren op de hoogte te stellen. Groens actie was dan ook een vervelende verrassing. Er bleven voor Groen nog drie antirevolutionairen over: Kuyper, M.D. van Otterloo en L.W.C. Keuchenius. Zij waren volgens Groen nog wel trouw aan de beginselen. Kuyper nam begin jaren zeventig het stokje van Groen over als leider van de antirevolutionairen. Groen overleed in 1876. Drie jaar na zijn dood zou de Anti-Revolutionaire Partij als eerste politieke partij van Nederland worden opgericht en op den duur grote successen boeken. In 1901 zou Kuyper zelfs minister-president worden. En in 1918 werd door het liberale kabinet-Cort van der Linden eindelijk de onderwijskwestie opgelost. Groen heeft het niet mogen meemaken. De ARP zou tot 1980 de oudste politieke partij van Nederland blijven. Toen ging zij op in het Christen-Democratisch Appel (CDA).
Groens geestelijke erfenis.
De invloed van Groen op het protestants-christelijke denken is enorm geweest. Er zijn weinig politici die zo lang na hun dood nog navolging kregen. Hij werd tot na de Tweede Wereldoorlog door de ARP vereerd, hoewel minder dan Abraham Kuyper. Het wetenschappelijk bureau van het GPV heette de Groen van Prinsterer Stichting, en het Wetenschappelijk Instituut van de ChristenUnie heet nog steeds zo. En toen in 1967 het Gereformeerd Gezinsblad werd omgedoopt tot het Nederlands Dagblad verwees men naar het blad "Nederlandsche Gedachten" van Groen. 
Groen werd in de twintigste eeuw pas populair. Zijn hoofdwerk "Ongeloof en Revolutie" sloeg aanvankelijk helemaal niet aan. Buiten orthodoxe kringen werd het boek overigens nauwelijks gelezen. Omdat "Ongeloof en Revolutie" zo ontoegankelijk was, was het boek bovendien vooral voor de elite. In de jaren dertig van de 20e eeuw beriep de NSB zich echter ook op Groen. Dit was voor de antirevolutionairen een reden om eens goed te kijken wat Groen huns inziens werkelijk zei. De ‘generaal zonder leger’ was tijdens de Tweede Wereldoorlog bijzonder populair bij de antirevolutionairen. In 1945 verscheen het boekje "Wat heeft Groen van Prinsterer ons vandaag te zeggen?" van VU-historicus Smitskamp. (Het werkje was al in januari 1941 gereed, maar werd door de bezetter in beslag genomen). In zijn interviews met bekende Nederlanders stelde de historicus George Puchinger vaak deze vraag. Volgens de GPV-politicus Piet Jongeling was Groen anno 1967 actueler dan in zijn eigen tijd, omdat in 1967 de antithese duidelijker zichtbaar zou zijn. De CHU-politica Wttewaal van Stoetwegen, bijgenaamd de 'rode freule', gaf echter als antwoord: “Niets”.
Vooral behoudende protestanten beriepen zich op Groen en gebruikten hem als stok om minder behoudende protestanten mee te slaan. De SGP en de Hervormd-Gereformeerde Staatspartij verweten tijdens het interbellum de ARP en de CHU van het pad van Groen te zijn afgeweken, omdat beide partijen compromissen hadden moeten sluiten om te kunnen regeren. Na de oorlog waren het vooral GPV, SGP en RPF die zich op deze wijze op Groen beriepen. Toen Groens betekenis na de oorlog door de wat meer vooruitstrevende protestanten werd gerelativeerd, kwamen de meer behoudende protestanten fel in verzet. Een aanval op Groen werd gezien als een aanval op de gereformeerde wereld in zijn geheel. In 1949 en 1951 verschenen er vanuit de Vrije Universiteit enkele kritische studies over Groens visie op de geschiedenis. Groen werd onder meer determinisme verweten, omdat hij de belonende dan wel straffende hand van God direct in verband zou brengen met het wel en wee van Nederland. Groen werd daarop vurig verdedigd door de vrijgemaakte kerkhistoricus Jaap Kamphuis. Gezegd moet worden dat Kamphuis de kritiek (tot op zekere hoogte) heeft gepareerd door Groens visie op Gods straffende en belonende hand als een verbondscausaliteit voor te stellen, dat wil zeggen niet deterministisch.
Groens reputatie als groot historicus blijft echter twijfelachtig, vooral vanwege zijn te grote partijdigheid. Alle moderne twijfel ten spijt blijft Groen onder zijn geestverwanten populair. De in 1987 opgerichte Vereniging van Christen-Historici (VCH) telt nogal wat Groen-epigonen binnen haar gelederen. Sommigen onder hen lijken er zelfs een sport van te maken om 'hun' Groen te verdedigen tegen aanvallen van de buitenwereld. Om de vrijgemaakte en reformatorische jeugd niet te laten vergeten wie Groen was schreef historicus en politicus Arie Slob namens de VCH een boekje over hem voor het christelijk middelbaar onderwijs. 
De door Groen gemaakte tegenstelling tussen volkssoevereiniteit en godssoevereiniteit is ter discussie gesteld. In zijn dissertatie zegt rechtsfilosoof Jan Willem Sap dat het onderscheid tussen godssoevereiniteit en volkssoevereiniteit vals is. Dat is ook de mening van historicus Joost Rosendaal die beweert dat de Nederlandse Opstand christelijk is geïnspireerd.
Zij die zich op Groen beroepen zetten zich vaak tegen de moderne tijdgeest af: Bruins Slot verzette zich met een beroep op Groen tegen de 'revolutie' in Indonesië; met Groen in de hand werd door de reformatorische filosoof Mekkes de ‘progressieve’ ARP, die in 1952 tot een regering met de PvdA toetrad, aangevallen; in 1976 wilde het GPV niet met de ARP en de CHU Groen herdenken, omdat die laatste twee partijen volgens het GPV van het pad van Groen waren afgeweken; in de jaren tachtig werd met beroep op Groen de Algemene wet gelijke behandeling bekritiseerd; en in een NRC-artikel uit 2000 fulmineerde RPF’er André Rouvoet in de geest van Groen tegen het postmodernisme, dat onder andere het homohuwelijk mogelijk zou hebben gemaakt.
Groenianen hebben de neiging om in dichotomieën te denken, met als risico de wereld zo in een simplistische tweedeling te wringen. De Groeniaanse visie heeft een versimpeling tot gevolg. De historicus Joris van Eijnatten schrijft hierover:
Groen heeft op deze manier min of meer aan de basis gestaan van het zogenaamde beginsel- of worteldenken, het bekritiseren van niet-christelijke denksystemen en ideologieën door alleen te kijken naar de grondslagen. Zo schreef de latere GPV-leider Pieter Jongeling in de hoedanigheid van hoofdredacteur van het Gereformeerd Gezinsblad in 1963 het boekje "Beproeft de geesten", waarin hij alles toetste aan Schrift en Belijdenis. De Apartheid in Zuid-Afrika kon de proef doorstaan, de Wereldraad van Kerken niet.
Uit Jongelings houding ten aanzien van de Apartheid blijkt dat Groens worteldenken ook een sterk nationalistische kant heeft. De antirevolutionairen waren onvoorwaardelijk voor de handhaving van het overheidsgezag en de nationale zelfstandigheid en verbonden God, Nederland en Oranje vanzelfsprekend met elkaar.
Niet alleen de titel van het blad Radix van het Gereformeerd Wetenschappelijk Genootschap verwijst naar het worteldenken, maar ook de Wijsbegeerte der Wetsidee is hier sterk door bepaald. De filosoof Herman Dooyeweerd heeft in navolging van Kant in de jaren twintig een transcendentale kritiek van het kennen ontworpen. Al het kennen is volgens hem religieus bepaald. Wetenschap kan daarom niet neutraal zijn. Christelijke wetenschap moet vanuit eigen principes redeneren en staat in dit opzicht tamelijk geïsoleerd van de ‘neutrale’ wetenschap. Deze gedachten vinden we ook bij Abraham Kuyper terug, op wiens denken Dooyeweerd sterk heeft voortgebouwd. De Stichting voor Christelijke Filosofie heeft primair tot doel de filosofie op basis dit gedachtegoed, te ontwikkelen en te verbreiden.

</doc>
<doc id="34951" url="https://nl.wikipedia.org/wiki?curid=34951" title="Groen van Prinsterer">
Groen van Prinsterer

Groen van Prinsterer verwijst vrijwel altijd naar Guillaume Groen van Prinsterer, een 19e-eeuws Nederlands politicus.
Naar hem is een groot aantal onderwijsinstellingen genoemd, waaronder:

</doc>
<doc id="34952" url="https://nl.wikipedia.org/wiki?curid=34952" title="G. Groen van Prinsterer">
G. Groen van Prinsterer



</doc>
<doc id="34953" url="https://nl.wikipedia.org/wiki?curid=34953" title="Sucade">
Sucade



</doc>
<doc id="34954" url="https://nl.wikipedia.org/wiki?curid=34954" title="Grondrechten">
Grondrechten

Grondrechten, ook wel fundamentele rechten of mensenrechten, zijn fundamentele onaantastbare rechtsnormen die aan burgers persoonlijke vrijheid en een menswaardig bestaan moeten verzekeren en die ingrijpen van met name de overheid moeten beperken. In Nederland zijn deze rechten vastgelegd in de hoogste nationale wet, de Grondwet. Grondrechten zijn publieke rechten die individuele burgers kunnen inroepen tegenover de overheid. In een aantal gevallen kunnen grondrechten ook tussen burgers dan wel private partijen onderling worden ingeroepen, de horizontale werking van grondrechten.
De termen grondrechten en mensenrechten worden veelal door elkaar gebruikt. In de Nederlandse Grondwet wordt voor het aanduiden van fundamentele rechten de term grondrechten gebruikt, met het gebruik van verschillende termen is niet bedoeld een inhoudelijk onderscheid te maken. In het algemeen zijn mensenrechten wereldwijd geldende rechten die voor alle mensen gelden, ongeacht het land waar ze verblijven. Grondrechten zijn de in nationale wetgeving vastgelegde rechten die alleen voor burgers van dat land gelden.
Op internationaal niveau zijn mensenrechten vastgelegd in verdragen geïnitieerd en/of opgesteld door internationale organisaties als de Verenigde Naties, de Raad van Europa en de Europese Unie. Deze verdragen gelden in de landen die het desbetreffende verdrag hebben ondertekend en geratificeerd. Wereldwijd geldt als belangrijk verdrag de Universele Verklaring van de Rechten van de Mens (UVRM), aangenomen in 1948 om gruwelen en genocide zoals door de nazi's uitgevoerd in de toekomst te voorkomen.
De filosofie dat burgers grondrechten hebben is niet van alle tijden. Het idee kwam vooral in de periode van de Verlichting op, de eerste documenten zijn de Franse Verklaring van de Rechten van de Mens en de Burger van 1789 en de Amerikaanse "Bill of Rights" van 1791.
Grond- en mensenrechten zijn onder meer opgenomen in:
Classificatie van grondrechten.
Klassieke grondrechten.
Klassieke grondrechten verschillen van de sociale grondrechten. De klassieke grondrechten worden al lange tijd verdedigd in een traditie die teruggaat op mensen als John Locke. Klassieke grondrechten hebben hun weerslag gevonden in internationale verdragen als het Internationaal verdrag inzake burgerrechten en politieke rechten uit.
Klassieke grondrechten in enge zin.
De klassieke grondrechten in enge zin kenmerken zich door het feit dat ze een onthouden van de overheid, een vrijheid van staatsinmenging waarborgen, terwijl bij een sociaal grondrecht juist overheidsoptreden wordt verwacht. Dit zijn bijvoorbeeld het recht op leven, de vrijheid van meningsuiting, de vrijheid van drukpers en de godsdienstvrijheid.
Gelijkheidsrechten.
Naast de klassieke afweerrechten worden soms ook de gelijkheidsrechten tot de klassieke grondrechten gerekend. Gelijkheidsrechten eisen gelijke behandeling in gelijke gevallen. Dit zijn de grondrechten die discriminatie uitsluiten. Verdragen bevattende veel gelijkheidsrechten zijn het Verdrag inzake de uitbanning van elke vorm van rassendiscriminatie van 1965 en het Verdrag inzake de Uitbanning van alle Vormen van Discriminatie van Vrouwen uit 1979.
Participatierechten.
Ook participatierechten worden soms tot de klassieke grondrechten gerekend. Het zijn de grondrechten die waarborgen dat alle burgers in gelijke mate aan het politieke proces kunnen deelnemen of in openbare ambten benoemd kunnen worden. Een uitwerking van deze participatierechten is bijvoorbeeld het algemeen passief en actief kiesrecht.
Sociale grondrechten.
Naast klassieke grondrechten worden ook sociale grondrechten onderscheiden die een verplichting voor de staat inhouden om bepaalde zorg beschikbaar te stellen, zoals werkgelegenheid of sociale zekerheid, maar ook recht op huisvesting of onderwijs. De sociale grondrechten maken van een rechtsstaat een sociale rechtsstaat. Sociale grondrechten zijn in de geschiedenis later opgekomen. Twee internationale verdragen die veel sociale grondrechten bevatten, zijn het Internationaal Verdrag inzake economische, sociale en culturele rechten (IVESCR of ECOSOC) uit 1966 en het Europees Sociaal Handvest (ESH) uit 1996.
Grondrechten in Nederland.
Grondrechten in de Nederlandse Grondwet.
Veelvoorkomende grondrechten zijn rechten die de burgers moeten beschermen tegen de overheid. De grondrechten zijn te vinden in van de Grondwet. De klassieke grondrechten zijn beschreven in artikel 1 tot en met artikel 18 lid 1, de sociale grondrechten in artikel 18 lid 2 tot en met 23. Dit artikel geeft een overzicht van de grondrechten.
Klassieke grondrechten in de Nederlandse grondwet.
In de Nederlandse Grondwet vinden we een aantal klassieke grondrechten, hieronder zijn afweerrechten, gelijkheidsrechten en participatierechten:
Afweerrechten in de Nederlandse grondwet.
In de Nederlandse grondwet vinden we een aantal vrijheids- of afweerrechten. Ze vormen waarborgnormen tegen staatsinmenging.
Zo stelt artikel 6 over de vrijheid van godsdienst:
Dit houdt in dat de overheid godsdienst niet mag verbieden of alle inwoners mag dwingen één godsdienst te volgen. Ook een verbod op een van de godsdiensten is niet mogelijk.
Participatierechten in de Nederlandse grondwet.
Artikel 4 regelt het algemeen kiesrecht. Dit is een participatierecht. Artikel 3 stelt dat alle Nederlanders op gelijke voet in openbare dienst benoembaar zijn. Ook hierin kan een participatierecht worden gelezen, hoewel het ook de elementen van een gelijkheidsrecht heeft.
Gelijkheidsrechten in de Nederlandse grondwet (Artikel 1).
Artikel 1 betreft een voor Nederland fundamenteel beginsel en luidt:
De eerste zin geeft het gelijkheidsbeginsel of beginsel van gelijke behandeling, de tweede zin het verbod van discriminatie.
Het beginsel van gelijke behandeling houdt in dat de overheid twee gevallen die niet van elkaar verschillen ook niet verschillend mag behandelen. Is aan de ene burger een bepaald recht toegekend (bijvoorbeeld een vergunning verleend of belasting kwijtgescholden), dan mag dat recht niet worden onthouden aan een burger die in dezelfde positie verkeert. Het is echter niet juist om hier te spreken van discriminatie. Het gelijkheidsbeginsel houdt ook in dat ongelijke gevallen ongelijk moeten worden behandeld naar de mate van ongelijkheid.
Het verbod van discriminatie verbiedt de overheid om onderscheid tussen burgers te maken op gronden die tot de kern van iemands persoonlijkheid kunnen behoren. Het gaat om eigenschappen waarvan een mens geen afstand kan doen zoals ras, of waarvan deze alleen afstand kan doen door zichzelf geweld aan te doen, zoals godsdienst. Het verbod van discriminatie is ruim geformuleerd. Het artikel somt een aantal gronden op waarop geen onderscheid mag worden gemaakt: godsdienst, levensovertuiging, politieke gezindheid, ras en geslacht en eindigt met een open formule: "op welke grond dan ook". Een klacht wegens discriminatie op basis van een van de genoemde gronden zal eenvoudiger zijn dan een klacht op basis van de open formule. Bij de open formule moet het gaan om gronden waarvan algemeen is aanvaard dat ook zij onder het discriminatieverbod kunnen worden gerekend; naar huidige opvattingen onder meer leeftijd of handicap. Is bij een onderscheid op basis van geslacht of ras het vermoeden van discriminatie soms snel aan te tonen, het stellen van eisen van fysieke bekwaamheid zal niet direct herkenbaar zijn als verboden onderscheid op basis van een handicap. Het discriminatieverbod is nader uitgewerkt in de Algemene wet gelijke behandeling (AWGB) uit 1994. Voor een meer uitgebreide bespreking van gelijke behandeling en het discriminatieverbod wordt verwezen naar de betreffende artikelen.
Het beginsel van gelijke behandeling geldt alleen in de verhouding tussen overheid en burger (de zogenaamde verticale werking); het discriminatieverbod is zo fundamenteel dat het ook geldt tussen burgers onderling (horizontale werking). In de praktijk is dit beroep echter zelden doorslaggevend, daarom wordt vaker een beroep gedaan op formele wetten zoals art. 137c-137g Sr of op het Internationaal verdrag inzake burgerrechten en politieke rechten (IVBPR) waardoor de jurisprudentie rond art. 1 GW miniem is. Klachten over discriminatie richting (rijks)overheid sneuvelen ook vaak op het toetsingsverbod (artikel 120 GW).
Artikel 1 geeft aan dat iedereen die zich in Nederland bevindt in gelijke gevallen gelijk moet worden behandeld. Naar de letter van de wet maakt het dus niet uit of iemand Nederlander is of niet, illegaal of legaal. Artikel 2 van de Grondwet maakt echter duidelijk dat vreemdelingen niet altijd het recht hoeven te hebben om in Nederland te verblijven; Nederlanders hebben dat recht wel. Sommige grondrechten zijn alleen aan Nederlanders toegekend, zoals het kiesrecht en het recht om gekozen te worden (artikel 4)
Aan de Hofplaats (naast het Binnenhof) in Den Haag bevindt zich een kunstwerk waar artikel 1 van de Grondwet in verwerkt is.
Artikel 3 is een verdere uitwerking van artikel 1: "Alle Nederlanders zijn op gelijke voet in openbare dienst benoembaar". In de praktijk blijkt dit toch vaak niet op te gaan; zo zijn nagenoeg alle benoemde burgemeesters in Nederland lid van een politieke partij, terwijl de overgrote meerderheid van de bevolking geen lid van een politieke partij is.
Tot begin 2023 luidde artikel 1: "Allen die zich in Nederland bevinden, worden in gelijke gevallen gelijk behandeld. Discriminatie wegens godsdienst, levensovertuiging, politieke gezindheid, ras, geslacht of op welke grond dan ook, is niet toegestaan." In december 2019 bleek bij de behandeling van een reeds in 2010 ingediend wetsvoorstel dat een ruime meerderheid in de Tweede Kamer wilde dat de discriminatiebepaling in de Grondwet zou worden uitgebreid: ook discriminatie vanwege handicap of seksuele gerichtheid moesten daaronder vallen. Op 17 januari 2023 stemde de Eerste Kamer in met het wetsvoorstel. De Grondwetswijziging ging direct in.
Sociale grondrechten in de Nederlandse grondwet.
In de Grondwet staan ook sociale grondrechten. Bijvoorbeeld Artikel 19 lid 1 van de grondwet het recht op werkgelegenheid: "1. Bevordering van voldoende werkgelegenheid is voorwerp van zorg der overheid." Ook het recht op onderwijs en het recht op sociale zekerheid of bestaanszekerheid valt hieronder. Klassieke en sociale grondrechten verschillen van elkaar. Bij klassieke grondrechten gaat het om terreinen waar de overheid zich niet mee mag bemoeien, terwijl sociale grondrechten juist om bemoeienis vragen. De overheid moet de sociale grondrechten gestalte geven, door deze met haar beleid te bevorderen. In feite gaat het hier om intenties ofwel politieke idealen. Sociale grondrechten zijn niet afdwingbaar; klassieke grondrechten wel.
Reikwijdte van grondrechten.
Zoals met alle juridische normen moeten ook, de in eerste instantie duidelijk lijkende grondrechten, geïnterpreteerd worden. In een aantal gevallen heeft de rechter geoordeeld dat het beroep op een grondrecht ten onrechte was. Het dan voorliggende geval viel, volgens de Nederlandse rechter niet onder de zogenaamde 'reikwijdte' van het grondrecht. Zo werd het beroep van de antroposofisch arts die op basis van zijn levensovertuiging geen opgave wenste te doen van zijn bruto-inkomen niet gehonoreerd. Eerder al werd het verzoek van een dominee om niet verzekerd te hoeven zijn voor de AOW op grond van godsdienstvrijheid afgewezen. Het komt er dus op neer dat meer indirecte, min of meer geconstrueerde beroepen op grondrechten leiden tot het rechterlijk oordeel dat dat beroep niet onder de reikwijdte valt. De vraag die eigenlijk voorligt is of de norm, het grondrecht, wel bedoeld is om het getroffen belang te beschermen.
Wettelijke inperking van grondrechten.
De basis van de beperking is gelegen in het liberale gedachtegoed dat de vrijheid van de een wordt beperkt door de vrijheid van de ander. Om dat concreet te maken is bij de meeste in de Nederlandse Grondwet opgenomen grondrechten de mogelijkheid opgenomen om het grondrecht te beperken bij formele wet. In Artikel 8 (recht van vereniging) van de Nederlandse Grondwet staat bijvoorbeeld:
Ook staan er, zoals in artikel 6 (vrijheid van godsdienst en levensovertuiging), meer algemeen geformuleerde verwijzingen naar wettelijke beperkingen, bijvoorbeeld: "behoudens ieders verantwoordelijkheid volgens de wet". Daardoor kan de vrijheid van godsdienst, bijvoorbeeld, bij het Wetboek van Strafrecht ingeperkt worden, zodat de strafrechter in het concrete geval mag toetsen of iemand strafbaar is, ondanks het feit dat hij zich op dit grondrecht beroept.
De meeste grondrechten mogen worden beperkt in het belang van de openbare orde. De vrijheid van vereniging in artikel 8 mag worden ingeperkt als het gaat om criminele organisaties. En het brief- en telefoongeheim (artikel 13) mag worden beperkt als iemand verdacht wordt van een strafbaar feit.
Horizontale en verticale werking van grondrechten.
De grondwet wil burgers tegen de overheid beschermen, in principe gelden grondrechten daarom tussen burger en overheid, verticale werking (van hoog naar laag), ook als de overheid privaatrechtelijk optreedt, dit vloeit onder andere voort uit het arrest Rasti Rostelli van de Hoge Raad. Ook burgers onderling kunnen zich in veel situaties op grondrechten beroepen. Niet elk recht is daar even goed voor geschikt. Een burger zal een ander niet in het kiesrecht kunnen belemmeren (artikel 4). Dat ligt anders bij bijvoorbeeld discriminatie (artikel 1) of de vrijheid van meningsuiting (artikel 7), daar wordt ook tussen burgers onderling regelmatig een beroep op gedaan. De rechter maakt dan een concrete belangenafweging welke voor de ander gaat.
Botsende grondrechten.
Botsende grondrechten zijn grondrechten die elkaar als het ware overlappen en de rechter moet dan kiezen welke voorgaat wel bijpassend bij de bepaalde situatie. Een veel voorkomend voorbeeld is de botsing tussen het verbod van discriminatie (artikel 1) met de vrijheid van meningsuiting (artikel 7). De rechter zal dan moeten beoordelen of er sprake is van discriminatie en zo ja, of deze uiting onder de vrijheid van meningsuiting valt of niet.
Vanwege de mogelijkheid van botsing van grondrechten zijn deze rechten in het Europees Verdrag voor de Rechten van de Mens vaak enigszins beperkt. Veel bepalingen hebben een tweede lid dat aangeeft wanneer een grondrecht toch niet van toepassing is. In het algemeen moeten beperkingen aan drie eisen voldoen:
Vanzelfsprekend staat ook daarmee nog steeds niet precies vast waar de grens ligt, en hebben de rechters dus een zekere speelruimte in hun oordeel. Die speelruimte wordt echter verder beperkt doordat zij ook de jurisprudentie in ogenschouw moeten nemen: zij mogen niet (althans niet zonder overtuigende reden) afwijken van beslissingen die eerder in soortgelijke gevallen zijn genomen. Advocaten zullen uiteraard betogen dat bepaalde voorgaande gevallen wel of juist niet gelijken op het geval van hun cliënt, al naargelang het belang van hun cliënt.
Een beroep op een grondrecht kan behalve met een ander grondrecht, ook conflicteren met (andere) belangrijke grondbeginselen en politieke doelstellingen in de Nederlandse samenleving. Een voorbeeld daarvan is de strijd om Artikel 23 van de Nederlandse Grondwet, dat de financiële gelijkstelling van openbaar en bijzonder onderwijs regelt en bijzondere scholen enkele privileges geeft, zoals het recht om bepaalde leerlingen te weigeren op basis van de religieuze overtuiging van hun ouders. Volgens critici is dit niet te rijmen met de scheiding van kerk en staat en/of de ontzuilde samenleving waarin integratie van verschillende bevolkingsgroepen wordt nagestreefd. Voorstanders van het behoud van Artikel 23 van de Grondwet menen echter dat aanpassing of afschaffing van dat artikel de vrijheid van onderwijs zou bedreigen.
Migratie.
De Zuid-Amerikaanse staat Ecuador werd in 2008 het eerste land ter wereld dat migratie als een grondrecht erkende en het opnam in de grondwet. Het Ministerie van Buitenlandse Zaken voert de naam "Ministerio de Relaciones Exteriores y Movilidad Humana" (MREMH - Sp. "Ministerie voor Buitenlandse Betrekkingen en Menselijke Mobiliteit"). Volgens Artikel 40 van deze grondwet wordt het recht op migratie van personen erkend en zal geen mens worden geïdentificeerd of als illegaal worden beschouwd vanwege diens migratiestatus.

</doc>
<doc id="34956" url="https://nl.wikipedia.org/wiki?curid=34956" title="Sukade">
Sukade

Sukade is de geconfijte schil van de vrucht van de sukadeboom. Deze citrusvrucht, de "Citrus medica" is ook bekend als "cederappel", "cedraat", "cedercitroen", "sukadecitroen" of "muskuscitroen" en lijkt wel wat op een citroen of sinaasappel. De vrucht bestaat grotendeels uit schil.
Meestal is sukade in stukjes gehakt of als een halve schil te koop. De kleur is doorschijnend geelachtig of groenachtig. Soms wordt de sukade in fellere kleuren groen, geel of rood gekleurd. Goede sukade is zacht en smaakt enigszins naar sinaasappelschil, maar minder bitter.
Sukadebomen groeien onder andere in Griekenland, op Sicilië, op Corsica en in Suriname. De meeste sukade komt uit Puerto Rico.
Gebruik.
Sukade wordt als vrucht geplukt. Vervolgens wordt de sukade eerst een maand gepekeld. Na het spoelen wordt de sukade ten slotte in suikerstroop gekookt om te konfijten.
Sukade wordt gebruikt in diverse soorten gebak, zoals vulling van cake, oliebollen, of ontbijtkoek, en ook in broodsoorten zoals krentenbrood. Vaak wordt sukade gebruikt in combinatie met krenten, rozijnen en gekonfijte kersen (bigarreaus). Stukjes sukade zijn traditionele bestanddelen van Groninger koek. De sukadekoek wordt beschouwd als de enige echte Groninger koek. Varianten met rozijnen, krenten of noten zijn afgeleiden.
Etherische olie uit schil van de cederappel, cedraatolie, was een belangrijke geurstof in parfums. Naar verluidt werd het in Babylonië, in de tijd van Nebukadnezar, al gebruikt. De olie is nog steeds een ingrediënt in sommige huidverzorgingsproducten.

</doc>
<doc id="34958" url="https://nl.wikipedia.org/wiki?curid=34958" title="Grondwater">
Grondwater

Grondwater is al het water dat zich in de ondergrond, in bodems en gesteenten bevindt. Meestal is dit water afkomstig van neerslag, nadat het op de oppervlakte is beland infiltreert het direct of indirect (na zich eerst in meren of rivieren te hebben bevonden). Grondwater afkomstig van neerslag wordt meteorisch water genoemd. Andere bronnen van grondwater zijn het vrijkomen van water bij metamorfe reacties in de diepere delen van de aardkorst of het vrijkomen van water bij het omhoogkomen van magma.
Verzadiging van een bodem en stijghoogte.
Regen- of oppervlaktewater dringt de grond in (infiltreert) tot het een niet-doorlatende laag bereikt. Boven deze laag raakt de grond verzadigd; de "verzadigde zone". De hoogte tot waar deze verzadiging optreedt is het grondwaterpeil of het "freatisch vlak".
De druk in grondwater wordt de stijghoogte genoemd en gemeten in lengte-eenheden (m of cm). In freatisch water is de stijghoogte het niveau van het freatisch vlak: het grondwaterpeil wordt alleen door de stijghoogte bepaald. Als een watervoerende laag (een aquifer) overdekt is door een niet-doorlatende laag (een aquitard) kan het waterpeil zich niet vrij instellen en spreekt men van artesisch water. Het grondwaterpeil in deze situatie is normaal gesproken de top van de watervoerende laag. Waar de niet-doorlatende laag en daarmee ook het grondwaterpeil, aan de oppervlakte komen, ontstaat kwel.
Grondwater zal, afhankelijk van de grondsoort, door capillaire werking van de bodem omhoog gezogen worden boven het freatisch vlak; men spreekt dan ook van "capillair grondwater". Boven de capillaire zone kan het grondwater nog plaatselijk door cohesie in 'draadjes' aanwezig zijn als funiculair grondwater. Boven de capillaire zone kan zich nog zogenaamd hangwater of pendulair grondwater bevinden, waar neerslagwater adhesief aan gronddeeltjes kleeft.
Door plaatselijk aanwezige veen, klei- of leemlagen kan de grondwaterspiegel een afwijkend beeld vertonen. Kaarten waarop 'hoogtelijnen' (stijghoogten) van grondwater zijn aangegeven zijn "isohypsenkaarten".
De bodem kan opgebouwd zijn uit meerdere watervoerende lagen (pakketten) die niet met elkaar in verbinding staan. Doordat een dieper gelegen watervoerend pakket gevoed kan worden door regenwater uit een ander, hoger gelegen gebied, kan de hydrostatische druk in het diepere pakket (veel) hoger zijn dan in het bovenliggende pakket. Als deze diepere laag wordt aangeboord zal er "spontaan" water uit het boorgat stromen en men spreekt dan van een artesische put. Deze situatie doet zich in Nederland voor in gesloten watervoerende lagen in de Gelderse Vallei die gevoed worden door water vanaf de hoger gelegen Utrechtse Heuvelrug en de Veluwe.
Grondwaterstroming.
Stroming in grondwater wordt veroorzaakt door verschillen in druk. Grondwater stroomt daarbij van punten met een hoge stijghoogte naar punten met een lage stijghoogte. De stroming in verzadigde grondwaterlagen wordt beschreven door de Wet van Darcy. Bij artesisch grondwater is de helling van de afdichtende laag (aquitard) niet noodzakelijk gelinkt aan de helling van de stijghoogte in de grondwaterlaag. De richting van de grondwaterstroming is ook in dat geval van een hoge naar lage stijghoogte.
Tijdens het stromen komt het grondwater in aanraking met allerlei stoffen, die kunnen uitlogen en oplossen in het water. Daardoor ontstaan er grotten in kalksteen, zoals in Han-sur-Lesse. Op veel plaatsen in Nederland bevat het grondwater als gevolg van uitloging onder andere arseen.
Grondwaterstroming door verontreinigde grond kan horizontale en verticale verspreiding van de verontreiniging veroorzaken, in een "pluim" tot vaak ver buiten de plaats van de grondverontreiniging. In binnenstedelijke gebieden waar in het verleden op verschillende plekken bodemverontreiniging is ontstaan, zijn er meerdere pluimen te herkennen die elkaar in sterke mate kunnen overlappen. Zo kan er in binnenstedelijk gebied sprake zijn van een aaneenschakeling van grondwaterverontreinigingen.
Grondwaterstand.
Water dat zich niet in de bodem, maar in sloten, kanalen en meren aan de oppervlakte bevindt, is oppervlaktewater. In droge perioden of bij onttrekking door bijvoorbeeld waterwinning zal bij een constant oppervlaktewaterniveau het water infiltreren in de bodem. Er is dan sprake van oevergrondwater.
Door verlaging van de grondwaterstand, bijvoorbeeld door grondwaterwinning voor drinkwater of voor industrie, kan verdroging optreden en daarmee schade aan gewassen. Ook kan er verzakking optreden doordat de korreldruk in de bodem groter wordt (omdat de waterdruk afneemt) en veenlagen kunnen door oxidatie in dikte afnemen. Door grondwaterstandsverlaging kunnen ook (paal)funderingen van gebouwen verzakken doordat de houten palen gaan rotten of omdat de negatieve kleef toeneemt.
Grondwateroverlast.
Een te hoge grondwaterstand kan problemen opleveren zoals:
Hierbij wordt het grondwater vaak als oorzaak gezien, maar in theorie ligt de oorzaak vaak bij een technisch gebrek. Bij schade aan wegen of funderingen is vaak sprake van een te kleine drooglegging waardoor de fundering van het pand of de weg in het grondwater ligt. Pas bij een extreem hoge (en onvoorziene) grondwaterstand is grondwater de hoofdoorzaak.
Bij panden is het zo dat zij volgens het bouwbesluit zo gebouwd zijn dat het binnendringen van vocht niet mogelijk is.
In Nederlands Zuid-Limburg zorgt stijgend grondwater voor overlast. Ten tijde van de steenkoolmijnbouw werd grondwater op grote schaal met pompen weggepompt. Midden jaren negentig zijn die pompen uitgeschakeld met als gevolg dat het grondwater weer terug gaat naar het oorspronkelijke niveau. Hierdoor ontstaat schade aan gebouwen door de verschillende snelheden waarmee delen van de ondergrond stijgen door de waterdruk.
Rioolvervanging.
Oude riolen hebben vaak de neiging om te lekken en daardoor te werken als drainage. Dit belast de rioolwaterzuivering onnodig doordat het water niet gezuiverd hoeft te worden. Bij vervanging van het riool herstelt de grondwaterstand zich tot de oorspronkelijke situatie.
In deze situatie kunnen gebruikers van panden grondwateroverlast ervaren doordat in hun ogen de grondwaterstand gestegen is en schade of overlast oplevert. De werkelijkheid is echter dat de oorspronkelijke grondwaterstand hersteld is maar de panden door veroudering van materialen niet meer vochtdicht zijn. De panden hebben jarenlang droog gestaan waardoor het gebrek aan vochtdichtheid onopgemerkt bleef.
Grondwateronderlast.
Bestaande houten funderingen hebben een minimale grondwaterdekking van 10 cm nodig, de normale grondwaterdekking hoort 20–30 cm te zijn. Voor nieuwbouw en paalkopverlaging houdt men een grondwaterdekking aan van 50 cm.
Als het grondwater te laag staat, kunnen de houten palen gaan rotten en kan een pand verzakken. Dit soort situaties wordt ook wel grondwateronderlast (als tegenstelling van overlast) genoemd.
Verantwoordelijkheden in Nederland.
Met de inwerkingtreding van de Waterwet zijn veel verantwoordelijkheden ten aanzien van grondwater overgegaan van de provincie naar het waterschap. Voor onttrekking van grondwater moet in de meeste gevallen een vergunning aangevraagd worden of een melding gedaan worden bij het waterschap. Voor grote onttrekkingen, bijvoorbeeld voor drinkwateronttrekking blijft de provincie bevoegd gezag.
Gemeentelijke zorgplicht.
Gemeenten hebben vanuit de Waterwet een zorgplicht voor het voorkomen van structureel nadelige gevolgen van grondwater. Deze zorgplicht biedt de gemeente een vrij grote mate van beleidsvrijheid. De zorgplicht kent een aantal specifieke hoofdpunten:
Verantwoordelijkheid van de perceeleigenaar.
De wetgeving gaat uit van een grote mate van verantwoordelijkheid van de perceeleigenaar. De eigenaar van een perceel (al dan niet met bebouwing) is verantwoordelijk voor de grondwaterstand in zijn perceel voor zover niet direct veroorzaakt door of vanaf een naastgelegen perceel. Dit betekent dat de eigenaar zelf maatregelen moet treffen. Daarnaast is de eigenaar verantwoordelijk voor de bouwkundige staat van eventuele bebouwing op het perceel. Bij dit laatste beperkt de bouwregelgeving zich tot verblijfsruimten, hetgeen bijvoorbeeld betekent dat een droge kruipruimte geen vereiste is. Als de eigenaar een droge kruipruimte wil hebben dan moet hij daar zelf voor zorgen.
De afvoer van overtollig grondwater vanaf particuliere percelen kan door gemeenten overgenomen worden vanaf de grens tussen particuliere en openbare percelen. Deze keuze is echter aan de gemeente.
Situatie in België.
Door de vierde staatshervorming is het waterbeheer in België op 30 juli 1993 een gewestelijke bevoegdheid geworden (artikel 6, § 1, II BWHI).
Grondwaterwinning kent een stijgende trend, die in verband wordt gebracht met de beperkingen op leidingwater als gevolg van toenemende droogte. In het Vlaams gewest hebben particulieren geen toelating nodig om een grondwaterput te boren, voor zover ze jaarlijks niet meer dan 500 m³ water oppompen. Steeds geldt wel een meldingsplicht aan de Vlaamse Milieumaatschappij. Bedrijven en landbouwers onttrekken grondwater uit diepere lagen, waaruit ook drinkwater wordt gewonnen. Geschat wordt dat ongeveer 20% van deze winning illegaal gebeurt.
Uit het Europees onderzoek "Under the Surface" in 2024 bleek echter de situatie van meerdere dieperliggende grondwaterreservoirs of waterlichamen in de Belgische bodem problematisch, meer bepaald onder Oost- en West-Vlaanderen, de Noorderkempen en Noord-Limburg, en onder het Waals industrieel bekken, op de as Bergen-Charleroi-Luik.
Bronbemaling.
Bronbemaling is een proces waarbij grondwater wordt opgepompt. Dit is nodig om de stabiliteit van dijken en taluds te verhogen, gewoon om grondwater op te pompen, of om het waterpeil in de bodem van de bouwput zodanig te verlagen dat droog gewerkt kan worden o.a. bij het leggen van leidingen, rioleringsbuizen, het bouwen van kelders, ondergrondse parkeergarages enz.

</doc>
<doc id="34959" url="https://nl.wikipedia.org/wiki?curid=34959" title="Walter Gropius">
Walter Gropius

Walter Adolf George Gropius (Berlijn, 18 mei 1883 – Boston, 5 juli 1969) was een Duits (later Amerikaans) architect.
Leven en werk.
Walter Gropius begon zijn architectuuropleiding in 1903 in München en zette deze voort in Berlijn. In 1907 trad hij in dienst bij het architectuurbureau van Peter Behrens. Drie jaar later vestigde hij zich als zelfstandig architect en industrieel ontwerper. Zijn eerste grote opdracht was de Fagusfabriek in Alfeld (1911), een zeer vooruitstrevend bouwwerk en de eerste fabriek waarvan de wanden vrijwel geheel van glas waren.
Gropius was van 1915 tot 1920 getrouwd met Alma Schindler, de weduwe van componist Gustav Mahler, met wie hij al voor Mahlers dood een relatie had. Hun dochter Manon (geboren 1916) stierf in 1935 aan polio.
Begin maart 1919 volgde hij architect Bruno Taut op als voorzitter van de in Berlijn gevestigde Arbeitsrat für Kunst, een breed-georiënteerde vereniging ter bevordering van de (internationale) samenwerking tussen kunstenaars en met als doel kunstenaars bewust maken van hun maatschappelijke rol in de wederopbouw van het Europa van na de Eerste Wereldoorlog door middel van publicaties, congressen en tentoonstellingen. Deze raad ging in 1921 roemloos ten einde en haar idealen werden pas veel later, in 1928, succesvol opgepakt door de CIAM.
In 1919 richtte Gropius het Bauhaus op. Deze toonaangevende academie voor architectuur en toegepaste kunst kwam voort uit de "Großherzoglich-Sächsische Hochschule für Bildende Kunst" en de "Grossherzoglich-Sächsische Kunstgewerbeschule", beide in Weimar. Vanaf 1925 was het Bauhaus gevestigd in Dessau. Tot 1928 bleef het Bauhaus onder zijn leiding staan. Rond deze tijd werd Gropius samen met Le Corbusier, Ludwig Mies van der Rohe en J.J.P. Oud gerekend tot de Grote Vier van de bouwkunst.
De machtsovername van de nazi's leidde in 1934 tot het vertrek van Gropius naar het Verenigd Koninkrijk. Hij ontsnapte in het geheim uit Duitsland. Vervolgens trok hij in 1937 naar de Verenigde Staten, waar hij hoogleraar werd aan de Harvard-universiteit. Hij werkte nauw samen met de van oorsprong Hongaarse architect Marcel Breuer die hij nog kende uit de Bauhaus-periode en die eveneens was gevlucht voor de nazi's.
Met een aantal jongere architecten vormde Gropius in 1945 TAC ("The Architect Collaborative").

</doc>
<doc id="34960" url="https://nl.wikipedia.org/wiki?curid=34960" title="Citrus (geslacht)">
Citrus (geslacht)

Citrus is een geslacht van planten uit de wijnruitfamilie, dat al meer dan vierduizend jaar in cultuur is, vooral om de citrusvruchten. Als gevolg van eeuwenlange veredeling zijn er vandaag de dag duizenden cultivars. De bomen groeien in een brede gordel rond de evenaar.
Indeling.
Er zijn maar drie 'echte' citrussoorten: de pompelmoes of "Citrus grandis", de mandarijn of "Citrus reticulata" en de sukadecitroen of cedraat, "Citrus medica". De sinaasappel is bijvoorbeeld geen aparte soort, maar een kruising: een pompelmoes werd gekruist met een mandarijn en in die lijn werd later weer de mandarijn ingekruist. Citrusvarianten kunnen eeuwen blijven bestaan, doordat de pitten gewoonlijk geen kruising voortbrengen, maar klonen van de moederplant. Deze quasi-ongeslachtelijke voortplanting wordt af en toe onderbroken door echte kruisingen en het complexe geheel maakt het lastig om afsplitsingen van de stamboom te dateren. Wilde citrussoorten zouden uitsluitsel kunnen geven, maar die zijn er haast niet meer, zodat DNA-onderzoek en archeologische studies aanwijzingen zullen moeten geven voor een stamhouder.
De status van geslachten als "Fortunella" (met de kumquat) en "Poncirus" is omstreden. Volgens de "Flora of China" is het niet zinnig om deze als aparte geslachten te beschouwen en zijn "Fortunella" en "Poncirus" synoniemen van "Citrus".
Herkomst en teelt.
Citrus groeit tot 40 graden noorder- of zuiderbreedte. De bakermat ligt in Zuidoost-Azië en bij archeologisch onderzoek werd ontdekt dat het geslacht al rond 2100 v. Chr. geteeld werd. Chinese manuscripten noemen de sinaasappel in 314 v.Chr.
Europa.
De sukadecitroen was de eerste citrusvrucht in Europa, deze werd verspreid in het Midden-Oosten en het Middellandse Zeegebied. Later, in de 16e eeuw, brachten Portugese zeevaarders de sinaasappel mee en de mandarijn kwam pas in 1805. De bomen groeien alleen in warme landen en worden veel geteeld rond de Middellandse zee, zoals in Spanje, Marokko, Griekenland, Italië en Israël. In Nederland wordt "Citrus" ook wel geteeld als kuipplant.
Vruchten.
De schil van citrusvruchten is stevig, met klieren die ontvlambare etherische oliën bevatten. De witte, vezelige laag daaronder wordt ook nog tot de schil gerekend en bevat veel pectine. De eetbare binnenkant heeft sapzakjes die suikers, organische zuren en vitamine C bevatten. Citrusvruchten kunnen direct worden gegeten, maar ook als smaakmaker worden gebruikt. Verder worden ze vaak tot sap geperst.
Soorten.
Citrusvruchten zijn:
Fylogenie.
De mogelijkheid om met DNA-sequencing onderzoek te doen naar verwantschappen tussen taxa en aan de hand daarvan stambomen op te stellen, heeft aan het licht gebracht dat veel van de tot nu toe als soort erkende citrussen in feite kruisingen zijn. Dat geldt onder andere voor "C. aurantium" en "C. sinensis". Zodra de fylogenie van het genus definitief is uitgezocht zullen de wetenschappelijke namen moeten worden aangepast of voor conservering met een ander type moeten worden voorgedragen.

</doc>
<doc id="34961" url="https://nl.wikipedia.org/wiki?curid=34961" title="Großglockner">
Großglockner

De Großglockner () is met een hoogte van 3798 meter de hoogste berg van Oostenrijk, gelegen in de Hohe Tauern. Hier ontspringt ook de Pasterze-gletsjer.
De berg is onder andere bereikbaar via de Großglockner Hochalpenstraße, die vanaf Zell am See via Bruck richting Heiligenblut loopt.
Geschiedenis.
In 1799 mislukten meerdere pogingen om de bergtop te beklimmen. In 1800 stelde Franz Xaver von Salm-Reifferscheid, bisschop van Gurk-Klagenfurt een nieuwe expeditie samen om de top te bedwingen. Deze expeditie bestond uit 62 personen: 15 heren/onderzoekers, 16 boeren/gidsen, 5 timmerlui en 26 dragers en bedienden, waaronder één vrouw.
Voor deze expeditie werd voor de hoge heren en bedienden een eerste versie van de Salmhütte gebouwd, op 2750 meter hoogte. De boeren verbleven in een eenvoudiger gebouw op gehoorsafstand. Ook hoger op de berg, op 3270 meter en op 3461 meter hoogte (Adlersruhe) verrezen (kleinere) hutten.
Op 28 juli 1800 slaagden Sepp en Martin Klotz, Martin Reicher en een vierde boer/timmerman erin om als eersten de top via de Hohenwartscharte, Kleinglockner en de Glocknerscharte te bereiken. Op 29 juli 1800 werd het eerste "Glocknerkreuz", een gipfelkreuz, gemonteerd.
Bij de eerste beklimming van de Großglockner wordt pastoor Joseph Orrasch -ook wel Horrasch- veelvuldig als een van de eerste bedwingers van de berg genoemd. Hij zou zelfs al vóór de gebroeders Klotz op de top hebben gestaan, aldus een interpretatie van het in 1815 verschenen klimverslag van Franz M. Vierthaler, een van de expeditieleden. In een in 1993 gevonden manuscript van Orrasch zelf, beschrijft hij echter hoe de vier boeren de Grossglocknertop bereiken en daarna pastoor Matthias Hautzendorfer omhoog leiden. Orrasch is niet verder gekomen dan de top van de Kleinglockner, waar de vier eerstbeklimmers een jaar eerder al een kruis hebben geplaatst.
De beroemde ijsroute door de noordoostwand van Großglockner is vernoemd naar Alfred von Pallavicini. Op 18 augustus 1876 beklom hij de route in het spoor van drie door hem ingehuurde berggidsen uit Heiligenblut: J. Tribusser, G. Bäuerle en J. Kramser. Omdat ijsschroeven en stijgijzers met voorpunten nog niet bestonden, moesten er treden worden gehakt in het tot 55° steile ijs. Hans Tribusser hakte de 2500 benodigde treden en klom de complete route voor.
Hochalpenstraße.
De Großglockner Hochalpenstraße is een 47,8 kilometer lange tolweg met veel (genummerde) bochten. De route wordt door veel motorrijders verreden. Ook fanatieke fietsers beklimmen deze weg.
Het plaatsje Heiligenblut is van hieruit bereikbaar.
Bergtoppen.
Vanaf de Hochalpenstraße zijn diverse bergtoppen te zien die behoren bij de Großglocknergroep:
Routes.
Er zijn diverse routes op de Großglockner:

</doc>
<doc id="34962" url="https://nl.wikipedia.org/wiki?curid=34962" title="Kodiakbeer">
Kodiakbeer

De kodiakbeer ("Ursus arctos middendorffi") is de grootste ondersoort van de bruine beer, sommige individuen zijn zelfs groter en zwaarder dan de ijsbeer, met een hoogte van 3,60m.
Anatomie.
Kodiakberen worden zeer groot, gemiddeld is een mannetje zo'n 400 kg zwaar, het zwaarst bekende exemplaar in gevangenschap woog 757 kg. Vrouwtjes zijn een stuk kleiner. Het zijn de op een na grootste beren op de planeet. Ondanks hun grootte zijn ze in staat snelheden van 50 km/h te halen en die lang vast te houden. Een andere grote ondersoort van de bruine beer is de grizzlybeer.
Voedsel en gedrag.
In de zomer eten ze voornamelijk plantaardig voedsel, zoals bessen en wortels. Daarnaast jagen ze ook op herten. In de herfst doen ze zich tegoed aan de zalmen die elk jaar langs komen. In deze tijd van het jaar moeten ze veel eten omdat ze een dikke vetlaag voor hun winterslaap moeten aanleggen.
Beren zijn solitaire dieren, ze komen alleen bij elkaar om te paren, of bij de beken om zalm te vangen, wat ze wel alleen doen. Bijna elke mannetjesbeer heeft wel littekens op zijn kop van de vele gevechten die hij heeft moeten leveren.
Verspreiding.
Hij komt voor nabij Alaska en in Noord-Amerika op de eilanden Afognak, Shuyak en Kodiak, waaraan de beer ook zijn naam te danken heeft.
Contact met mensen.
Normaal gesproken is er weinig contact tussen mensen en kodiakberen. Het gebied waarin zij leven is nog relatief dunbevolkt door mensen. Ook jagers worden meestal met rust gelaten door de beren. Toch viel in 1999 een slachtoffer door contact met beren. Het voorgaande incident met een dodelijk slachtoffer was in 1921.

</doc>
<doc id="34963" url="https://nl.wikipedia.org/wiki?curid=34963" title="Andreas Gryphius">
Andreas Gryphius

Andreas Gryphius (gelatiniseerde naam van Andreas Greif) (Glogau (Silezië), 2 oktober 1616 - aldaar, 16 juli 1664) was een Duits toneelschrijver en sonnettenschrijver uit de barok. Zijn werken zijn somber, en tonen de vergankelijkheid en ijdelheid van het aardse leven.

</doc>
<doc id="34964" url="https://nl.wikipedia.org/wiki?curid=34964" title="Guadalquivir">
Guadalquivir

De Guadalquivir is een rivier in Andalusië (Zuid-Spanje). Zij ontspringt in de Sierra de Cazorla, is 657 kilometer lang en mondt uit in de Golf van Cádiz.
Aan de monding zou de legendarische stadstaat Tartessos gelegen hebben.
De rivier stroomt door volgende Andalusische provincies Jaén, Córdoba, Sevilla, Huelva en Cádiz. Zij is bevaarbaar vanaf Córdoba, voor zeeschepen enkel vanaf Sevilla.
Belangrijke steden aan de rivier: Andújar, Córdoba, Sevilla, Sanlúcar de Barrameda.
Etymologie.
De naam is afkomstig van het Arabisch: "al-wādĩ al-kabir" (الوادي الكبير) = "de grote vallei". Wadi is rivierdal of vallei en "kabir", dat "quivir" werd, betekent "groot".
Deze naam kreeg de rivier van de Moren die Spanje veroverden in de 8e eeuw. Voorheen heette de rivier "Baetis".
Waterafvoer.
Het is vooral een regenrivier. De meeste neerslag valt in de wintermaanden en in het voorjaar komt daar nog het water van de gedooide sneeuw bij.
Overstromingen in het stroomgebied van de Guadalquivir hebben door de geschiedenis heen voor veel problemen gezorgd, vooral in de provincie Sevilla, waar veel sediment uit de rivier is neergeslagen en het terrein vlak is. Door maatregelen, zoals de aanleg van stuwmeren, zijn de problemen opgelost voor de stad Sevilla, maar niet stroomopwaarts voor Córdoba en andere plaatsen. Deze werden getroffen door overstromingen in december 1996, december 1997 en maart en december 2010. De grootste overstroming van de 20ste eeuw was die van februari 1963 met een debiet van 5400 m³/s in Córdoba en 6000 m³/s in Sevilla. De regulering van de rivier en de zijrivieren heeft effect gesorteerd. In december 1996 en precies een jaar later kwam het debiet in Sevilla niet hoger dan 3810 m³/s.
Amerikahandel.
Door de ontdekking van Amerika door Christoffel Columbus in 1492 nam het belang van de rivier toe. De Spaanse kroon maakte in 1503 Sevilla het centrum voor de handel met Amerika. Hier kwam de Casa de Contratación, een organisatie die tot doel had de handel en navigatie met Amerika te regelen en te bevorderen. Dit betekende ook dat alle vloten van en naar Amerika Sevilla als havenplaats moesten gebruiken. Voor de schepen was dit een moeilijke reis, Sevilla ligt zo'n 100 kilometer landinwaarts en de rivier er naar toe was ondiep, modderig en niet zonder gevaren. Schepen naar Amerika deden na het vertrek uit Sevilla nog Sanlúcar de Barrameda of Cádiz aan om de laatste lading in te nemen. Schepen uit Amerika mochten alleen in Sevilla afmeren om daar het zilver en andere kostbaarheden te lossen zodat de belasting werd geïnd en smokkel werd tegengegaan.
Sevilla was een haven geschikt voor kleine schepen. Er waren scheepswerven voor kleine schepen voor gebruik op de rivier, maar voor grote schepen waren de faciliteiten pover. Naarmate de schepen groter werden kwamen meer nadelen van Sevilla als havenplaats aan het licht. De zandbanken in de rivier maakten de reis gevaarlijk. Onbeladen schepen liggen hoog in het water en zijn vatbaar voor de wind en zijn mede daardoor moeilijk bestuurbaar om ondiepten te ontwijken. Er werd gebaggerd om de vaarweg open te houden, de lading werd overgeslagen in kleinere schepen om de diepgang te verminderen en er lagen galeien met roeiers klaar om, als sleepboten, de zeilschepen te helpen in hun reis tussen Sevilla en de monding aan de kust. De grote en zwaarbewapende galjoenen met zilver uit Amerika werden gelost ver voor Sevilla en de lading met galeien verder stroomopwaarts naar de stad vervoerd. De rivier werd druk bevaren door grote en kleine schepen met ongelukken tot gevolg. De wrakken vormden een extra gevaar voor de scheepvaart. Dit inefficiënte proces resulteerde ook in hoge kosten. In 1680 werd Cádiz officieel als belangrijkste haven aangewezen, iets wat al langer in de praktijk gaande was. In 1717 besloot de Spaanse kroon de belangrijke administratieve functies en handelsbelangen van Sevilla naar Cádiz te verhuizen. De rol van de rivier in de internationale handel nam hierdoor nog verder af.

</doc>
<doc id="34965" url="https://nl.wikipedia.org/wiki?curid=34965" title="Guam">
Guam

Guam (Chamorro: "Guåhan") is een Oceanisch eiland, onderdeel van de regio Micronesië. Het eiland vormt een afzonderlijk territorium van de Verenigde Staten en is niet onafhankelijk. De hoofdstad is Hagåtña. Inwoners van Guam zijn automatisch Amerikaans staatsburger bij geboorte.
Guam bevindt zich in de Grote Oceaan ten noorden van de Carolinen en ten zuiden van de Noordelijke Marianen. Het is het zuidelijkste eiland van de Marianen. Op Guam wordt Chamorro gesproken en in mindere mate ook Engels.
Geschiedenis.
Zoals alle eilanden van de Marianen werd Guam al rond 1500 v.C. bewoond door de Chamorro, die waarschijnlijk afkomstig waren uit het gebied van het huidige Indonesië. In 1521 kwam Guam voor het eerst in contact met Europeanen, toen Ferdinand Magellaan de Utamac-baai op Guam binnenvoer. Van 1565-1898 was Guam een Spaanse kolonie. Vanaf 1668 probeerden de Spanjaarden de Chamorro te bekeren. Tijdens de ruim twintig jaar oorlog die volgde werd de bevolking gehalveerd.
In 1898 werd Guam door de Amerikanen veroverd tijdens de Spaans-Amerikaanse Oorlog. In de Tweede Wereldoorlog werd Guam bezet door de Japanners. In 1944 werd Guam heroverd door het Amerikaanse leger, dat na de oorlog een derde van het eiland in bezit hield. Pas in 1986 kregen landeigenaren na een rechtszaak een schadevergoeding toegewezen.
Geografie.
Guam ligt in de Filipijnenzee in het westen van de Grote Oceaan op ongeveer 13° noorderbreedte en 144° oosterlengte. Het is het zuidelijkste eiland van de Marianen, een eilandengroep ten westen van de Marianentrog in Micronesië. Guam heeft een oppervlakte van 549 km² en is daarmee het grootste eiland van Micronesië. Het eiland is ongeveer 48 km lang en 18,5 km breed en de kustlijn bedraagt 125,5 km. Het hoogste punt op het eiland is de Mount Lamlam (406 m).
Het eilandje Cocos Island is via een lagune en een koraalrif met het hoofdeiland Guam verbonden. Dit eiland is onbewoond.
Bestuurlijke indeling.
Het eiland is opgedeeld in 19 gemeenten, die in grootte verschillen van ruim 2 km² tot en met 92 km² en in bevolkingsomvang van minder dan 800 inwoners tot bijna 45.000 inwoners. Hieronder volgt een overzicht van de gemeenten.
Bevolking.
In 2008 woonden er ongeveer 175.000 mensen op Guam. De grootste etnische groep bestaat uit de autochtone Chamorro's. Zij maken 37,1% deel uit van de bevolking. Andere volken zijn: Filipino (25,5%) en blanken (10%). De resterende mensen zijn van Chinese, Japanse of Koreaanse afkomst. Het merendeel van de bevolking, zo'n 85%, is Rooms-katholiek.
Chinezen.
Op Guam is een kleine Chinese gemeenschap te vinden. De hoofdstad Hagåtña kent een Chinese buurt. De Chinezen op Guam hebben verschillende verenigingen opgericht:
Basis.
De Verenigde Staten hebben op Guam een belangrijke marine- en luchtmachtbasis voor zesduizend man en B-1-bommenwerpers. De Joint Region Marianas (JRM) voeren het commando over de Naval Base Guam en Andersen Air Force Base.
Flora en fauna.
Op Guam komen de volgende zoogdieren voor:
De "Pteropus tokudae", een vleermuis, is vrijwel zeker uitgestorven.
Door de introductie van de bruine nachtboomslang ("Boiga irregularis") werd de flora en fauna van Guam sterk ontregeld. Nadat de slang als verstekeling bij een militair transport aan het einde van de Tweede Wereldoorlog op het eiland terechtkwam, heeft deze al enkele diersoorten doen uitsterven, waaronder tien vogelsoorten zoals de Micronesische ijsvogel ("Halcyon cinnamomina cinnamomina") en de Guammonarch ("Myiagra freycineti").
De bruine nachtboomslang kent geen natuurlijke vijanden op het eiland (maar heeft wel varkens en varanen als vijand) en daardoor is de soort explosief gegroeid, met een aantal dat ligt rond de 2 miljoen. De bevolking ziet de beesten echter nauwelijks doordat de soort vooral 's nachts actief is. In 2013 begon een campagne tegen de bruine boomslang door het verspreiden van vergiftigde dode muizen, die echter weinig effect had.

</doc>
<doc id="34966" url="https://nl.wikipedia.org/wiki?curid=34966" title="The Quarrymen">
The Quarrymen

The Quarrymen - soms gespeld als The Quarry Men - is een Britse popgroep die in 1956 werd opgericht door John Lennon. In juli 1957 trad Paul McCartney tot de groep toe en tegen het einde van datzelfde jaar maakte ook George Harrison deel uit van de bezetting, waarmee de basis voor The Beatles was gelegd.
Naamgeving.
In 1952 werden Lennon en Pete Shotton leerling van de Quarry Bank High School, een in 1922 gesticht klein gymnasium in de wijk Allerton in Liverpool.
Vanwege de naam van de school noemde de groep zich Quarrymen.
Geschiedenis.
Behalve Lennon bestonden de aanvankelijke bandleden uit Pete Shotton (wasbord), Eric Griffiths (gitaar), Bill Smith (bas) en Rod Davis (banjo), en de drummers Len Garry en Colin Hanson. In de muziekstijl van de door Lonnie Donegan populair gemaakte skifflemuziek en rock 'n' roll van onder meer Buddy Holly en met een haardracht naar het voorbeeld van Elvis Presley vonden de eerste optredens plaats op buurtfeesten. In de eerste maanden werd onregelmatig gerepeteerd en wisselde de bezetting voortdurend.
In Lennons vriendenkring bevond zich een jongen die een andere school, het Liverpool Institute, doorliep. Deze Ivan Vaughan nam af en toe iemand mee om kennis met Lennon te maken: 'Ik was altijd heel erg kieskeurig als het erom ging mensen met John in contact te brengen.'
Op 6 juli 1957 trad The Quarrymen op ter gelegenheid van het kerkfeest van de Woolton Parochiekerk en Ivan had zijn schoolvriend Paul McCartney meegenomen om Lennon te ontmoeten. De eerste boeken over The Beatles dateren de ontmoeting ruim een jaar eerder, op 15 juni 1956.
In deze bezetting namen ze in 1958 in de amateur-studio van Percy Phillips hun eerste twee songs op: "That'll Be the Day" en "In Spite of All the Danger". Hierna werd de naam van de groep gewijzigd in "The Silver Beetles" en weer later in The Beatles. In 1959 werd de band uitgebreid met Pete Best (drums) en Stuart Sutcliffe (bas).
In 2008, exact 50 jaar na hun eerste single, namen The Quarrymen in de huidige bezetting - met onder anderen het originele bandlid Rod Davis - een tweede single op: "Never Stop Rockin' Rollin"'.
In 2024 overleed John Lowe (81).

</doc>
<doc id="34967" url="https://nl.wikipedia.org/wiki?curid=34967" title="Guarneri">
Guarneri

De familie Guarneri was een vioolbouwersfamilie uit Cremona in de 17e en 18e eeuw. De belangrijkste leden zijn:

</doc>
<doc id="34968" url="https://nl.wikipedia.org/wiki?curid=34968" title="The silver Beatles">
The silver Beatles



</doc>
<doc id="34969" url="https://nl.wikipedia.org/wiki?curid=34969" title="Keizersnede">
Keizersnede

Keizersnede, of sectio caesarea in het Latijn, is de manier van bevallen waarbij de moeder operatief via de buikwand (dus niet via de natuurlijke weg; de vagina) van haar kind(eren) wordt verlost.
Redenen voor een keizersnede.
Soms heeft de indicatie (reden) voor een keizersnede vooral met de moeder te maken, bijvoorbeeld als de moeder een abnormale anatomie van het kleine bekken heeft zodat er geen ruimte is om het kind door te laten. Soms is het kind in acuut ernstig gevaar (foetale nood) bij bijvoorbeeld een placentaloslating of een uitgezakte navelstreng. De keizersnede is dan de enige kans om het kind te redden. Minder zwaarwegende redenen kunnen b.v. zijn:
In ieder geval moet weer de afweging gemaakt worden of een vaginale bevalling mogelijk dan wel wenselijk is (het principe "primair een vaginale bevalling, tenzij"). In ervaren handen is een keizersnede veilig en valt in de bovenstaande indicaties een keizersnede te prevaleren. In veel landen bestaat de neiging veel sneller tot een keizersnede te besluiten; in de VS hier en daar zelfs al tientallen procenten. In Nederland ca. 1 op 15-20 geboorten en stijgend.
In een levensbedreigend spoedgeval kan een keizersnede zeer snel worden uitgevoerd: wanneer men eenmaal begint is de geboorte van het kind een kwestie van enkele minuten. Als er meer tijd is werkt men liever wat zorgvuldiger en zal het kind na ca. 15 minuten geboren zijn. Het wordt na de geboorte overgenomen door een kinderarts die de vitale functies controleert en het kind zo nodig stabiliseert en reanimeert. Het sluiten van de wond duurt langer dan het openmaken. Vaak mag de vader in de operatiekamer aanwezig zijn totdat het kind geboren is.
Gedwongen keizersnede.
Als er een medische noodzaak is voor een keizersnede maar de moeder weigert, dan mogen artsen (in Nederland) niets doen, zelfs niet indien dat tot de dood van de baby zou leiden. In januari 2016 pleitten twee artsen van het Erasmus MC en twee rechters er in het vakblad Medisch Contact voor om zwangere vrouwen in zo'n geval te kunnen dwingen tot een keizersnede. Zulks door tussenkomst van een voorzieningenrechter die in zo'n geval met spoed naar de verloskamer zou moeten komen; die de argumenten zou moeten aanhoren en ter plekke een besluit zou moeten nemen. In spoedgevallen zou de arts tot een operatie moeten kunnen overgaan die daarna met terugwerkende kracht door een rechter kan worden gehonoreerd.
Methoden.
Vroeger werd voor een keizersnede de buik met een verticale incisie geopend, dit noemt men een mediane laparotomie. Tegenwoordig is deze verticale incisie verlaten en wordt vrijwel uitsluitend de dwarse 'bikinisnede' toegepast. Bij levensbedreigende spoedgevallen wordt de snellere verticale incisie nog wel toegepast. Ook de baarmoeder wordt dwars geopend op de grens tussen uterus en cervix (onderste uterussegment).
Een populaire methode die wereldwijd toepassing vindt is de Misgav Ladachmethode, die door Michael Stark aan het Misgav Ladachziekenhuis in Jeruzalem werd ontwikkeld. Hiervoor wordt horizontaal boven de schaamstreek een Joel-Cohen-incisie gemaakt. Anders dan bij andere varianten van de keizersnede worden de dieper gelegen buiklagen vervolgens niet opengesneden met een scalpel of opengeknipt met een chirurgische schaar, maar opengetrokken door deze te scheuren en te rekken. Na de geboorte worden de hechtingen beperkt tot de baarmoeder, de buikwand en de huid; het buikvlies en de buikspieren worden niet gehecht. Omdat de methode uit minder stappen bestaat dan andere methoden wordt de tijdsduur van de ingreep verkort en hoeft minder lang een narcosemiddel toegediend te worden. Een kleinere incisie vermindert de fysiologische effecten op het lichaam van de moeder, wat onder meer tot een kortere herstelduur, minder bloedverlies tijdens de ingreep, minder hechtingen en een beperktere vorming van littekenweefsel leidt, waardoor ook het postoperatieve verloop verlicht wordt en de verblijfsduur in het ziekenhuis kan worden verkort.
Anesthesietechniek.
Voor de verdoving, die altijd door een anesthesioloog wordt toegediend, wordt meestal gekozen voor de spinale anesthesie, ofwel de 'ruggenprik'. Het grote voordeel hiervan is dat de moeder wakker blijft en de geboorte bewust meemaakt. Bovendien zijn er kleine maar potentieel ernstige gevaren verbonden aan een algehele anesthesie voor een keizersnede. Soms lukt het nauwelijks een beademingsbuis (tube) in de luchtpijp te brengen voor de ademhaling en verder is de maag van een zwangere niet goed leeg. In dat geval kan de maaginhoud in de longen terechtkomen (aspiratie) tijdens de algehele anesthesie. Ook komen de anesthesiemiddelen in de bloedsomloop van het kind terecht en kunnen dan onder andere de ademhaling onderdrukken. De algehele anesthesie bij deze ingreep kent een verhoogd risico op "awareness" (het tijdens de algehele anesthesie kunnen horen en voelen zonder dit kenbaar te maken).
Een andere vorm van plaatselijke verdoving is de peridurale anesthesie, waarbij een slangetje (epiduraal katheter) in de rug wordt ingebracht. Deze vorm van anesthesie wordt soms al tijdens de bevalling toegepast als een van de mogelijkheden voor pijnbestrijding (verloskundige epiduraal). Als de verloskundige epiduraal goed werkt tijdens de bevalling en er een keizersnede noodzakelijk is kan de epiduraal katheter gebruikt worden om, na extra medicatie, de operatie mogelijk te maken. Indien er daarvoor redenen zijn (grote spoed) wordt de keizersnede echter onder algehele anesthesie verricht.
Complicaties.
Als een vrouw eenmaal een keizersnede heeft gehad, zal zij bij een volgende zwangerschap in het ziekenhuis moeten bevallen onder gynaecologische begeleiding, vanwege mogelijke complicaties. Het risico van ernstige complicaties is, behalve bij stuitligging, twee keer zo groot als bij een vaginale bevalling, het risico op overlijden is zelfs drie tot vijf keer zo groot.
Geschiedenis.
De naam "keizersnede" verwijst naar Julius Caesar, die zo ter wereld zou zijn gekomen. Dit is vrijwel zeker niet waar, al was het maar omdat zijn moeder Aurelia niet bij de geboorte is overleden. Eén en ander gaat terug op een verkeerd begrepen passage bij Plinius de Oudere, waarin staat dat de eerste der Caesars naar verluidt uit de baarmoeder van zijn moeder was gesneden ("caeso"). Dit ging over Sextus Julius Caesar, een voorouder van Gaius Julius die in 208 v.Chr. praetor van de provincie Sicilië was. Plinius en zijn tijdgenoten zagen zo'n geboorte als een gunstig voorteken, want de beroemde krijgslieden Scipio Africanus en Manius Manilius waren ook op die manier ter wereld gekomen.
Een andere theorie zegt dat de naam mogelijk komt van de "Lex Caesarea" of "Lex Regia": het verbod om een zwangere vrouw te begraven zonder het kindje uit haar lichaam te hebben gehaald. Iets dat teruggaat tot in het oude Egypte.
De eerste vermelding van een moeder die een keizersnede overleefde, is in de "Brabantsche Yeesten". Ze beschrijven hoe hertog Wencelijn in 1337 te Praag uit het lichaam van Beatrix van Bourbon werd gesneden, waarna ze genas. Historici hebben hierover hun twijfels: de passage in de Yeesten is een klassieke manier om de legitimiteit van een vorst te versterken door hem met Caesar te vergelijken, en een latere Latijnse beschrijving is dubbelzinnig.
Een betere kandidatuur voor het oudste verslag van een geslaagde keizersnede, stamt uit het Zwitserland van 1500: Jacob Nufer, een varkenscastreerder, zou de operatie op zijn vrouw hebben uitgevoerd na langdurige barensnood. Zijn vrouw herstelde en kreeg later nog 5 kinderen; de boreling groeide op en werd 77 jaar. Het verhaal werd echter pas na 82 jaar opgeschreven, wat het historisch minder betrouwbaar maakt. Mogelijk ging het om een buitenbaarmoederlijke zwangerschap.
Het eerste medische vertoog dat keizersneden op levende vrouwen bepleitte, verscheen in 1581: "L'hysterotomotokie ou enfantement caesarien" van François Rousset.
Een van de eerste aantoonbaar succesvolle keizersnedes werd door de Britse legerarts James Miranda Barry uitgevoerd in 1826. Bij deze operatie, die plaats had in Zuid-Afrika, overleefden zowel moeder als kind. Barry had Wilhelmina Munnik, de barende vrouw, eerst gedrogeerd met opium en alcohol. In de 19e eeuw werden er nog nauwelijks keizersneden uitgevoerd in Nederland. Dit was niet vreemd aangezien operaties door gebrek aan hygiëne en anesthesie vaak in de dood van de patiënt resulteerde. Beiden zouden pas in de jaren 1860 meer algemeen in gebruik komen. In 1848 werden in totaal drie keizersnedes uitgevoerd, toen nog bekend onder de namen 'buiksnede', 'gastrostomie' en de Latijnse term "Sectio Ceasarea". Één van deze operaties werd uitgevoerd omwille van een buitenbaarmoederlijke zwangerschap. Bij een van de andere twee operaties was de barende vrouw reeds overleden toen het verstikte kind op deze wijze werd gered. In het derde geval lijken zowel vrouw als kind de ingreep overleefd te hebben. 
In de 20e eeuw werd de keizersnede veiliger dan voorheen door gebruik van goede anesthesiemethoden en steriele gereedschappen. Pas vanaf de jaren 40 lieten antibiotica toe om zulke operaties routinematig te overleven.

</doc>
<doc id="34970" url="https://nl.wikipedia.org/wiki?curid=34970" title="Xerofyt">
Xerofyt

Xerofyten zijn 'droogteminnende' planten die ecologisch aangepast zijn aan omstandigheden waarin over langere perioden weinig vocht beschikbaar is. Zowel de lichaamsbouw als de fysiologie van de xerofyten zijn op verschillende manieren aangepast om het water te behouden en er zuinig gebruik van te maken.
De aanpassingen kunnen bestaan uit een dikkere waslaag (cuticula), lagere dichtheid van huidmondjes, verzonken huidmondjes, opslag van vocht in wortel, stengel of bladeren, kleine of ontbrekende bladeren, rustperioden tijdens droogte. Dergelijke aanpassingen verminderen de verdamping van water uit de plant, en voorkomen zo uitdroging. Ook zijn er planten die op efficiënte manieren vocht uit de omgeving verzamelen en opslaan.
Voorbeelden van xerofyten zijn:

</doc>
<doc id="34972" url="https://nl.wikipedia.org/wiki?curid=34972" title="Silver Beatles">
Silver Beatles



</doc>
<doc id="34973" url="https://nl.wikipedia.org/wiki?curid=34973" title="Kodiak beer">
Kodiak beer



</doc>
<doc id="34976" url="https://nl.wikipedia.org/wiki?curid=34976" title="Conservatisme">
Conservatisme

Het conservatisme is een politieke, ethische en culturele gezindheid die zich grondvest op de traditie. Het begrip conservatisme is afgeleid van het Latijnse "conservare", dat beschermen, in ongeschonden toestand bewaren betekent. Het conservatisme is echter een breed begrip en kent afhankelijk van de tijd en cultuur een andere invulling.
Essentieel stelt het conservatisme zich kritisch op tegenover het idee van maakbaarheid van de samenleving, zoals dat leeft in de ideologieën van de moderniteit, liberalisme en socialisme. De Nederlandse historicus en hoogleraar Hermann von der Dunk (1928-2018) gaf in 1976 in zijn boek "Conservatisme" de volgende definitie van dit begrip:
Ook andere prominente historici, met onderling verschillende opvattingen, kwamen tot een eensluidende definitie van het begrip conservatisme, zoals Ernst Heinrich Kossmann (1922-2003):
En ook Jacques Presser (1899-1970):
Over de inhoud van het politieke conservatisme zijn de meningen verdeeld. Doorgaans wordt echter de 18e-eeuwse staatsman Edmund Burke gezien als de grondlegger van het conservatisme toen hij zich afzette tegen de Franse Revolutie in zijn "Reflections on the French Revolution" (1791) en pleitte voor politici met de "dispositie te behouden en de vaardigheid te verbeteren". Toch komt het conservatisme in een hoop soorten en maten voor, en verschillen conservatieve bewegingen van land tot land.
De Britse filosoof Roger Scruton stelt dat de grondslagen van het conservatisme liggen in autoriteit en trouw, constitutie en de staat, recht en vrijheid, eigendom en de autonome institutie. De politicoloog Andrew Heywood houdt het op zeven conservatieve uitgangspunten: traditie, pragmatisme, menselijke imperfectie, organicisme, hiërarchie, autoriteit en privé-eigendom. De Amerikaanse conservatieve denker Russell Kirk opperde dat het conservatisme geen religie en ook geen ideologie is, omdat ze geen heilig geschrift of een "Das Kapital" heeft.
Een vorm van conservatisme is het zogenoemde Angelsaksische of Burkeaanse conservatisme, dat vooral invloedrijk is in het Verenigd Koninkrijk en in de Verenigde Staten. Een vertegenwoordiger van dit conservatisme in de 20e eeuw was Winston Churchill. Andere conservatieven in deze traditie zijn onder meer Benjamin Disraeli en Margaret Thatcher. Ook mensen als Friedrich Hayek en Karl Popper worden soms onder dit conservatisme gerekend, al noemde de eerste zich bij voorkeur een "old whig" en stelde de laatste dat het conservatisme te nauw verwant is aan het autoritarisme en een uiting is van ethisch nihilisme.
Het oude conservatisme in Frankrijk verschilde van het Angelsaksische conservatisme in de zin dat ze meer reactionair en autoritair was. Franse conservatieven als Joseph de Maistre en François René de Chateaubriand stonden achter het zogeheten ancien régime met diens standenmaatschappij en waren fel gekant tegen de Franse Revolutie. De 19e-eeuwse Franse socioloog Alexis de Tocqueville, die onderzoek deed naar het gemeenschapsleven in de Verenigde Staten, wordt evenwel beschouwd als een van de belangrijkste liberaal-conservatieve denkers. In Duitsland was het conservatisme radicaler dan in het Verenigd Koninkrijk en Frankrijk en kende met de beweging van de Konservative Revolution representanten in Oswald Spengler en Martin Heidegger. Een Duitse conservatief van voor de Konservative Revolution was Friedrich Julius Stahl, al beschouwen sommigen ook Friedrich Nietzsche als een vroege Duitse conservatief.
Conservatieve standpunten.
In de ethiek is conservatisme het standpunt toegedaan dat wat traditioneel groeit, intrinsieke merites heeft en het waard is om te behouden, omdat de traditie middels het beginsel van "trial-and-error" oftewel gissen en missen gevormd zou worden. Zij is dan het moeizame resultaat van beslissingen en compromis. Slechte of onwerkbare zaken zullen in die opvatting door de tijd heen in een traditionele samenleving weggefilterd worden. Conservatieven hebben om die reden een afkeer van ondoordachte innovatie en revolutie. Hiervoor in de plaats zetten zij organische ontwikkeling, evolutie als antoniem van revolutie en het historisch gegroeide. Conservatieven kenmerken zich ook veelal door ethisch scepticisme, het standpunt dat de menselijke rede niet toereikend is voor het vaststellen van deugdelijke normen. Men kan zich daarom beter baseren op wat traditioneel gegroeid is dan op "abstracte" denkbeelden.
Hoewel men in de politicologie het conservatisme beschouwt als een ideologie die gegrondvest is op de traditie, stellen conservatieven als Michael Oakeshott dat het conservatisme geen ideologie is, maar de afwezigheid of afwijzing van ideologie. Omdat conservatieven niet van opvatting zijn dat de mens een onbeschreven blad is, geloven zij niet in de maakbaarheid van de samenleving. Wel staan ze achter het pragmatisme, de filosofie die niet het denken, maar het praktisch handelen als uitgangspunt neemt. Het vermijden van de risico's die veranderingen met zich meebrengen kan bijvoorbeeld als een uiting van pragmatisme worden aangemerkt. Pragmatische argumenten vindt men onder andere terug bij diegenen die zowel een democratie als behoud van een monarchie voorstaan. Conservatieven in Groot-Brittannië staan dan ook achter de monarchie, terwijl conservatieven in de Verenigde Staten achter de (democratische) republiek staan.
Hoewel het conservatieve oorspronkelijk afwijzend stond tegenover het nationalisme, zijn conservatieven langzaam nationalistische of patriottistische standpunten gaan delen. Veel conservatieven in Europa zijn tegenwoordig aanhangers van de eigen nationale staat, identiteit en cultuur. Trouw aan God, koning en vaderland is in die zin een onversneden conservatieve houding. De verbinding tussen het nationalisme en het conservatisme was het sterkst in Duitsland. Sommige leden van de Konservatieve Revolution, zoals Carl Schmitt, sloten zich later aan bij het Duitse fascisme, terwijl andere leden, zoals Stefan George, juist afstand namen van de fascistische verwikkelingen. Weer andere conservatieven, zoals Claus Schenk von Stauffenberg en Dietrich Bonhoeffer, kwamen zelfs in verzet tegen het nationaalsocialisme. In Spanje werkten de conservatieve carlisten samen met het bewind van Francisco Franco. Ook de conservatieve oud-premier José María Aznar was in zijn jeugdjaren een Spaanse falangist. Veel, maar niet alle, Vlaams conservatieven staan afwijzend tegenover België en zijn nationale symbolen, waaronder de monarchie, en pleiten voor een Vlaamse nationale staat. Een minderheid binnen de Europese conservatieven is pan-Europees gericht, en streeft naar een Europese federatie van nationale of etnische groepen.
Andere vormen van conservatisme zijn het cultureel conservatisme en het ecologisch conservatisme. Johan Huizinga wordt wel beschouwd als een vertegenwoordiger van het cultureel conservatisme. Het behouden van oudere elementen in een samenleving en cultuur noemt men ook wel traditionalisme. De beweging voor het behoud van de oude Engelse maten en gewichten (avoirdupoisstelsel) is een klassiek voorbeeld van het traditionalisme. De kijk op deze tradities is echter niet zelden geromantiseerd. Het ecologisch conservatisme is een stroming van het ecologisme dat streeft naar een natuurlijke, traditionele en "oorspronkelijke" band met de natuur. Deze stroming is onder andere aanwezig in bladen als "Gwenved", "Tekos" en "Vrijbuiter".
Conservatisme en de status quo.
De term conservatisme wordt vaak gebruikt wanneer verandering van een bestaande situatie om andere redenen wordt afgewezen en men bij voorkeur de huidige stand van zaken bij het oude willen laten. Wanneer bijvoorbeeld de ideologie die men aanhangt praktijk is geworden, komt het verdedigen van die ideologie uiterlijk overeen met conservatisme. De communist Leonid Brezjnev wordt om die reden door sommigen als een conservatieve communist betiteld. Het conservatisme wordt ook vaak gezien als de beweging die graag een vergane tijd weer in ere wil herstellen. Zo worden mensen die de jaren 1950 of de verzuiling als de goede oude tijd beschouwen, vaak conservatief genoemd. Het willen herstellen van een oude situatie of het weer terug willen naar een status quo in het verleden wordt doorgaans echter reactionair genoemd.
Hoewel sommige conservatieven inderdaad ook reactionair zijn, stelt de filosofie van het traditioneel conservatisme dat er geen ideale samenleving of tijd heeft bestaan of bestaat, en dus ook niet in een bepaald tijdsvlak in het verleden. Ook de uitleg van het begrip conservatisme als het behouden van de status quo wordt door traditioneel conservatieven daarom verworpen. Het begrip reactionaire conservatief wordt niet zelden in het dagelijks taalgebruik gehanteerd als een pejoratief, bijvoorbeeld door Ayaan Hirsi Ali richting Hans Wiegel. Politici van D66 en de ChristenUnie beschuldigen elkaar dan ook van conservatisme.
Een andere reden voor een conservatief standpunt kan zijn het historicisme, de visie dat het verloop van de geschiedenis onvermijdelijk is. De tradities die de geschiedenis oplevert, worden daarom als onontkoombaar beschouwd. Een beroep op deze argumenten werd al door Plato gedaan en wordt later ook aangetroffen binnen bijvoorbeeld het christendom en het marxisme. Vanuit deze visie kan ook de status quo gelegitimeerd worden, en is het behouden ervan dus praktisch conservatief of behoudend.
Conservatisme in Nederland en België.
In Nederland is het conservatisme tegenwoordig geen brede politieke beweging. Toch kent de Nederlandse geschiedenis enkele personen die zichzelf conservatief noemden of als conservatief te beschouwen zijn, zoals Gijsbert Karel van Hogendorp, een van de opstellers van de Nederlandse Grondwet in 1814. De conservatieve Algemeene Kiesvereeniging van Jan Heemskerk Azn wordt bovendien beschouwd als de eerste Nederlandse politieke partij. Ook de antirevolutionair Guillaume Groen van Prinsterer was sterk beïnvloed door Edmund Burke. In Nederland worden tegenwoordig de rechtsfilosoof Andreas Kinneging en de journalist Bart Jan Spruyt gezien als de meest vooraanstaande Nederlandse conservatieven. Wijlen J.L. Heldring (hoofdredacteur en columnist van "NRC Handelsblad"), beschouwde zich als erfgenaam van een conservatisme dat al in de 19e eeuw is uitgestorven.
Het conservatisme in Nederland is geen monolithisch geheel en onder de schaarse conservatieven zijn toch een hoop verschillende invalshoeken te onderscheiden. Sommige Nederlandse conservatieven, zoals Joshua Livestro, pleiten voor het behoud van joods-christelijke normen en waarden zoals die gegolden zouden hebben in de jaren 1950, die sinds de culturele revolutie van de jaren 1960 vaak met spruitjesgeur werden geassocieerd. Nederlandse conservatieven worden er nogal eens van beschuldigd door hun tegenstanders dat ze terug willen naar de jaren 1950. Andere conservatieven wijzen echter ook die tijd af. Christelijke conservatieven leggen de nadruk op medisch-ethische kwesties, zoals abortus, euthanasie en het homohuwelijk. Weer andere conservatieven streven juist vooral naar een herstel van de nachtwakersstaat met minder overheidsinmenging en meer particulier initiatief en marktwerking.
Conservatieve standpunten komen bij meerdere politieke partijen in Nederland naar voren, waaronder de partijen met een confessionele oorsprong. De partij Forum voor Democratie zou op cultureel vlak conservatief genoemd kunnen worden; op veel andere fronten wil de partij juist breken met de status quo. Het CDA heeft een christelijk-conservatieve en een liberaal-conservatieve (niet te verwarren met conservatief-liberale) vleugel. De ChristenUnie heeft een christelijk-conservatieve maar ook een christelijk-sociale vleugel; de SGP is orthodox-protestants en staatkundig gereformeerd en kan met enige creativiteit betiteld worden als christelijk-conservatief; de VVD is een liberale partij, met conservatief- en progressief-liberale elementen; de Partij voor de Vrijheid van Geert Wilders is een VVD-afsplitsing die een conservatievere koers voert dan de VVD zelf.
In België en Vlaanderen is het conservatisme meer onderwerp van politieke bespreking dan in Nederland. De N-VA is een centrumrechtse en Vlaams-nationalistische partij waarvan de voorzitter, Bart De Wever, zich conservatief noemt en zich uitdrukkelijk beroept op het denken van Edmund Burke. Het CD&amp;V heeft zijn wortels in de conservatieve 19e-eeuwse Katholieke Partij en wordt ook vandaag soms als een christelijk geïnspireerde conservatieve partij gezien. Het Vlaams Belang kent veel verschillende vleugels, waaronder een conservatieve, al noemt de partij zichzelf Vlaams- en rechts-nationalistisch.
In de Lage Landen zijn er ook nog een paar kleine conservatieve denktanks of genootschappen te vinden. De Edmund Burke Stichting is een Nederlandse denktank met verschillende conservatieve strekkingen. Open Orthodoxie is een Nederlands-Vlaams conservatief genootschap. In België is er de Deltastichting die het tijdschrift "Tekos" uitgeeft. De Vlaamse studentenvereniging Katholiek Vlaams Hoogstudentenverbond beroept zich tevens op het conservatisme.
Amerikaanse stromingen.
In de Verenigde Staten is het conservatisme een bredere politieke beweging dan in de meeste Europese landen. Bovendien heeft het Amerikaanse conservatisme zijn eigen ontwikkelingen doorgemaakt. Zo is het Amerikaanse conservatisme het onderscheid gaan kennen tussen de verschillende stromingen. De meest vooraanstaande stromingen zijn het neoconservatisme, het paleoconservatisme, het sociaal-conservatisme en het fiscaal-conservatisme. Het libertarisme, dat in Europa beschouwd wordt als een vorm van liberalisme, wordt in de Verenigde Staten ook vaak onder het conservatisme gerekend.
Vooraanstaande en invloedrijke neocons zijn Irving Kristol en Paul Wolfowitz. Neoconservatieven hadden veel invloed in onder andere de regering van George W. Bush, al noemt de laatste zichzelf een conservatief met compassie. De speerpunten van neoconservatieven zijn een assertief buitenlands beleid en de zogeheten strijd tegen terrorisme. Het andere invloedrijke Amerikaanse conservatisme, het paleoconservatisme, kan het beste vergeleken worden met het traditioneel conservatisme in Europa. Vooraanstaande Amerikaanse paleocons zijn Pat Buchanan en Thomas Fleming. Het paleoconservatisme legt sterk de nadruk op de Amerikaanse traditie, die zij zien als een voortzetting van de oud-Europese.
Het sociaal conservatisme of christen-conservatisme noemt men ook wel christelijk rechts, al stemmen niet alle conservatieve christenen daadwerkelijk rechts. Sociaal-conservatieven hechten veel waarde aan familiewaarden, medisch-ethische terughoudendheid en het christendom. Een sociaal-conservatief is de Amerikaanse televisie-evangelist Pat Robertson. Het fiscaal conservatisme daarentegen legt de nadruk op een economisch terughoudende overheid, lage belastingen en de vrije markt. In Europa wordt dit laatste soort conservatisme ook wel liberaal-conservatisme genoemd.
Hoewel de meeste Amerikaanse conservatieven zich verbonden voelen met de Republikeinse partij, zijn er ook conservatieven te vinden in de Democratische partij of als "independent" (onafhankelijke). Neoconservatieven en paleoconservatieven staan niet zelden vijandelijk tegenover elkaar. Waar neoconservatieven het traditioneel conservatisme of paleoconservatisme vaak zien als een reactionaire grondhouding, beschuldigen paleoconservatieven de neoconservatieven van jacobinisme. Deze tegenstelling was onder andere merkbaar in de discussie rondom de oorlog in Irak: waar de meeste neoconservatieven achter de inval stonden, waren de meeste paleoconservatieven tegen.

</doc>
<doc id="34977" url="https://nl.wikipedia.org/wiki?curid=34977" title="Drachten">
Drachten

Drachten is de hoofdplaats van de gemeente Smallingerland in de Nederlandse provincie Friesland. Drachten ligt tussen Groningen en Heerenveen en is met inwoners () de tweede plaats in de provincie Friesland. 
De buurtschappen Buitenstverlaat, Noorderend en Zuidereind hebben Drachten als woonplaats.
Geschiedenis.
Drachten ontstond in de 17e eeuw uit de dorpjes "Noorder-Dragten" en "Zuider-Dragten" of Noorderdrachten en Zuyderdrachten aan het riviertje de "Drait" of "Dracht". Het gebied was rijk aan hoogveen en voor het afvoeren van de hieruit gewonnen turf werd de Drachtster Compagnonsvaart gegraven. Later ontstonden in het gebied ook scheepswerven waaronder de Scheepswerf De Pijp. Veel skûtsjes zijn op deze werven gebouwd.
De vestiging van een fabriek van Philips in 1950 trok veel werkzoekenden naar Drachten, zodat het inwonertal al in de jaren 50 toenam tot tienduizend.
Drachten heeft nooit stadsrechten gehad en behoort daarom niet tot de Friese elf steden (in Friesland wordt voor dit soort plaatsen ook wel de term vlek/vlekke gehanteerd). Naar moderne begrippen (grootte, werkgelegenheid, openbare voorzieningen) kan Drachten echter wel een stad genoemd worden. De lokale media zijn het hier echter niet altijd mee eens en blijven het soms vanwege het ontbreken van stadsrechten een dorp noemen. In 2015 werd zelfs nagevraagd bij het ministerie van Binnenlandse Zaken of Drachten zich inderdaad een stad mag noemen.
Stadsbeeld.
Omdat Drachten pas in de jaren 50 een grotere plaats is geworden, dateert het grootste gedeelte van de bebouwing van na die tijd. Toch zijn er enkele gebouwen te vinden van architectonisch belang van voor die tijd. Enkele voorbeelden zijn het Karmelklooster aan de Burgemeester Wuiteweg (waar deze weg onder de A7 door gaat), het Bleekerhûs (een herenhuis aan het Moleneind) en een jugendstilhuis op de hoek van de Stationsweg en de Lange West (Noorderbuurt 95).
Rond de Torenstraat is een aantal woonhuizen te vinden die ontworpen zijn door gemeentearchitect Cees Rienks de Boer, waarvan het houtwerk beschilderd is naar een ontwerp van Theo van Doesburg uit 1921. Vanwege de primaire kleuren die Van Doesburg voorschreef, wordt de wijk de "Papegaaienbuurt" genoemd. De watertoren uit 1959 aan de Noorderhogeweg is genomineerd als rijksmonument. Drachten telt 24 rijksmonumenten en 37 gemeentelijke monumenten.
Om de enorme groei van Drachten vanaf de jaren vijftig in goede banen te leiden, schakelde de gemeente Smallingerland het architectenbureau Van den Broek en Bakema in. Bekend van hun wederopbouwarchitectuur in Rotterdam, richtten zij de winkel- en voetgangersgebieden van De Kaden, het Moleneind, de Noorder- en Zuiderbuurt in naar voorbeeld van de Lijnbaan. Zij ontwierpen ook de Tjaardaflats, drie beeldbepalende woonflats van dertien verdiepingen aan de oostelijke rand van Drachten (waar vroeger de Splitting Drachten inging) om Drachten een stedelijker aanzien te geven.
In de jaren negentig besloot de gemeenteraad dat dit stedelijke aanzicht niet bij Drachten paste en werd het voetgangersgebied gerenoveerd. De meest in het oog springende verandering van die tijd is het Carillon op 'de Dam'; de centrale kruising van de winkelpromenades. Begin 2012 werd begonnen met de verbouwing van het winkelcentrum Raadhuisplein. Het nieuwe centrale plein -dat bij het winkelcentrum hoort- is gaan dienen als stadsplein waar ook de markt plaatsvindt.
De in de jaren zestig gedempte Drachtstervaart is gedeeltelijk opnieuw geopend tot in het centrum. Aan het Moleneind bevindt zich een passantenhaven. Ter voorbereiding op de heraanleg ontwierp kunstenaar Henk Hofstra een symbolische blauwe weg met een afmeting van tien bij duizend meter. Hierop was met witte letters de tekst "Water is leven" aangebracht, wat tevens de titel was van het kunstwerk. Dit leidde tot veel protest van omwonenden omdat ze hier vooraf niet of nauwelijks van op de hoogte waren gebracht. Het tijdelijke project kostte de gemeente een bedrag van 37.500 euro maar leverde Drachten wel een aantal berichten in de (inter)nationale pers op. Het heropenen van de vaart werd in 2008 stilgelegd ten gevolge van de kredietcrisis maar is in 2012 alsnog begonnen en in 2015 afgerond.
In het voorjaar van 2006 werden in Drachten twee unieke fietsbruggen geopend: "De Ring" en "De Slinger".
Verkeer en vervoer.
Auto.
Een aantal hoofdwegen verbindt Drachten met andere steden:
De drie wegen kruisen elkaar bij het niet-officiële knooppunt Drachten (dit is eigenlijk een dubbelafrit van de A7 met nummers 30 en 30a).
Openbaar vervoer.
Drachten is een van de weinige grotere Nederlandse plaatsen zonder treinverbinding, of ander spoorverbinding (metro, goederenspoor, tram, ongebruikt spoor). De tramlijn Drachten - Groningen, die na de Tweede Wereldoorlog als goederenspoorlijn is gebruikt, is in 1985 gesloten. Daarna was Drachten in beeld voor een station aan de Zuiderzeelijn Groningen - Amsterdam. Nadat in 2007 werd besloten deze lijn niet aan te leggen waren er plannen voor een spoorlijn Groningen - Heerenveen, maar in 2012 is besloten ook deze lijn niet aan te leggen. In 2021 is De Lelylijn een voorgestelde Nederlandse spoorlijn tussen Lelystad en Groningen met in elk geval stations in Emmeloord, Heerenveen en Drachten. Het busvervoer wordt verzorgd door Arriva met rechtstreekse verbindingen naar de plaatsen, waaronder Assen, Oosterwolde, Groningen, Heerenveen en Leeuwarden. Sinds de ingang van de nieuwe dienstregeling op 11 december 2016 zijn de Qliners 320 (Leeuwarden - Heerenveen), 322 (Drachten - Oosterwolde, opgeheven per 9 januari 2022) en 324 (Groningen - Emmeloord) gerealiseerd. Tevens is er een nieuwe verbinding tussen de plaats en Dokkum: lijn 55. Qbuzz verzorgt de Qliners 304 en 314, twee snelle verbindingen tussen Drachten Himsterhout en Groningen. Daarnaast verzorgt Flixbus internationaal busvervoer op de route Amsterdam - Hamburg.
Vroeger vertrokken alle bussen in Drachten vanaf het Noorderbusstation, dat op 13 december 2009 is vervallen. Vanaf toen diende het Van Knobelsdorffplein als centraal busstation. Die centrale rol is overgenomen op 11 december 2016 door "Drachten Transferium Oost". Niet alle buslijnen gaan over Transferium Oost, daarom is ook het van Knobelsdorffplein een busknooppunt in de plaats gebleven.
Vliegveld.
Drachten beschikt ook over een vliegveld: Vliegveld Drachten, een voormalige "airstrip" van Philips. Enkele malen per jaar worden hier "dragraces" en een vliegerfestival georganiseerd en er wordt in de weekenden gevlogen met ultralichte motorluchtvaartuigen.
Waterwegen.
Naar het industrieterrein de Haven loopt de "Vaarweg Drachten". Deze vaarweg is verbonden met het Prinses Margrietkanaal en zo met het landelijke vaarwegennet.
Verkeerslichten en rotonden.
De gemeentelijke overheid is grotendeels gestopt met het nemen van verkeersregelende ingrepen. Vrijwel alle verkeerslichten zijn begin eenentwintigste eeuw vervangen door rotonden en verkeerspleinen waarop verschillende soorten verkeersdeelnemers zoals automobilisten, voetgangers en fietsers zonder aanwijzingen van dezelfde ruimte gebruikmaken.
Economie.
In Drachten zijn er ruim 22.000 arbeidsplaatsen. Als de deeltijdbanen meegerekend worden, telt Drachten ruim 28.000 arbeidsplaatsen. Hiermee is Drachten zowel qua oppervlakte, inwoners en economisch de tweede plaats in Friesland, na Leeuwarden.
Industrie.
Sinds 1950 is in Drachten een fabriek van het Nederlandse elektronicaconcern Philips gevestigd, waar de "Philishave"-scheerapparaten worden vervaardigd. De fabriek begon in 1950 met 14 medewerkers. Inmiddels werken er tweeduizend mensen. Waarvan 600 ingenieurs afkomstig uit 35 verschillende landen.
Verder is er in Drachten een rubberfabriek van Dunlop aan het Moleneind. Bij westelijke wind rook vroeger het hele centrum naar rubber. De geuroverlast is nu door vele maatregelen beperkt. Er werken bij Dunlop ongeveer 300 mensen, producten worden wereldwijd geleverd. Onderdeel van de gebouwen is (nog steeds) de onderbouw van de oude oliemolen.
In Drachten bevindt zich ook het grootste industrieterrein van Noord-Nederland: Industrieterrein de Haven. Aan de andere kant van Drachten is langs de snelweg A7 industrieterrein Azeven aangelegd. Het is opgedeeld in Drachten A7-Noord (220 hectare) en Drachten A7-Zuid (43 hectare). Die laatstgenoemde behoort officieel aan de gemeente Opsterland. Dit gebied staat bekend onder de naam Drachten-Azeven.
Onderwijs.
Drachten heeft een centrale werking voor het voortgezet onderwijs in de regio Zuidoost-Friesland. Er zijn meerdere scholen voor middelbaar beroepsonderwijs en voortgezet onderwijs gevestigd, waaronder de Openbare Scholengemeenschap Singelland, Christelijke Scholengemeenschap Liudger, Gomarus College, de Friese Poort en het Friesland College. Op de CSG Liudger (locatie Raai, havo/vwo) wordt ook tweetalig onderwijs aangeboden (Nederlands/Engels). Ook bevinden zich scholen voor voortgezet speciaal onderwijs in Drachten: VSO de Zwaai en VSO Talryk.
Cultuur en recreatie.
In Drachten is schouwburg De Lawei met daarachter de muziek-, dans- en toneelschool De Meldij. Verder is er het poppodium Iduna en bioscoop De Bios.
Het uitgaansleven speelt zich voornamelijk af op De Kaden, een buurt in het centrum, dat opgedeeld is in twee straten: Noord- en Zuidkade. De buurt ligt aan centrum-west en grenst aan de wijken: Noordoost, De Bouwen en De Wiken/oost. De Kaden is zowel winkelgebied als uitgaanscentrum. De Kaden heeft meerdere cafés/bars, coffeeshops, discotheken, pizzeria's, restaurants en snackbars. Ook zijn er dart- bowling- en poolcentra. Het is de grootste uitgaansstraat van Drachten. Op feestdagen als Koningsdag of Bevrijdingsdag zijn er podia opgesteld op het horecaplein van de kaden waar artiesten optreden. Een samenwerkingsverband van horecabedrijven die voornamelijk gesitueerd zijn op de Kaden organiseert jaarlijks op de woensdag voor Hemelvaartsdag de "nacht van Drachten" waarin verschillende artiesten optreden.
Museum Drachten (ook wel Museum Dr8888) is gevestigd in een voormalig klooster. Het heeft in de eigen collectie werk van Friese kunstenaars zoals Pier Pander, Sjoerd de Roos en Jan van der Kooi die in Drachten en omgeving heeft gewerkt, werk van De Stijl-kunstenaar Theo van Doesburg en diens Drachtster geestverwanten de gebroeders Evert en Thijs Rinsema, en de dada-kunstenaar Kurt Schwitters.
Sport.
De Welle is een subtropisch zwemparadijs met een 50-meterwedstrijdbad. Daarnaast is er een aanbod voor gehandicaptensport en sporten als karate, honkbal, boog- en geweerschieten. Sinds 2005 is er een skate- en skeelerbaan.
Sportverenigingen:
Religie.
De Vrije Baptistengemeente Bethel (Bethelkerk) was in de jaren ‘90 en begin ‘00 de snelst groeiende religieuze gemeenschap in Nederland. Naar schatting 4500 mensen bezoeken zondags de drie diensten waarin door middel van muziek, beeld, dans en theater de christelijke boodschap op een hedendaagse manier wordt gebracht. Ook de Evangelische Omroep zendt soms diensten uit van de Bethel. Het gebouw met vele zalen, waarvan de grootste zaal 1.750 zitplaatsen telt, is gelokaliseerd op het industrieterrein De Haven.
Naast deze kerk bevinden zich meerdere kerken in Drachten, waaronder gereformeerde kerken en hervormde gemeenten, samen 8400 leden (20% van de inwoners), pinkstergemeenten, volle-evangeliegemeenten, doopsgezinde gemeente en een rooms-katholieke parochie.
Drachten beschikt ook over een moslimgemeenschap die samenkomt in een gebedsruimte aan de Langewyk in de wiken.

</doc>
<doc id="34979" url="https://nl.wikipedia.org/wiki?curid=34979" title="Haskell (programmeertaal)">
Haskell (programmeertaal)

Haskell is een functionele programmeertaal vernoemd naar de wiskundige Haskell Brooks Curry.
Geschiedenis.
Aan Haskell wordt voornamelijk gewerkt aan de Universiteit van Glasgow.
Begin.
Door het verschijnen van de programmeertaal Miranda in 1985 (uitgebracht door Research Software Ltd.) steeg de interesse in luie functionele talen. Tegen 1987 waren er al een heleboel functionele talen in gebruik. Miranda was de meest verspreide taal, maar was propriëtaire software. Op de Internationale Conferentie over Functionele Talen in 1987 te Portland heerste consensus dat een open standaard voor dergelijke talen opgesteld moest worden. Het doel van de commissie was bestaande functionele consolideren tot een gemeenschappelijke taal die moest dienen als basis voor verder onderzoek naar functionele talen.
Haskell 1.0 tot 1.4.
De eerste versie van Haskell, "Haskell 1.0", is opgesteld in 1990. Het werk van de commissie resulteerde in reeks taaldefinities (1.0, 1.1, 1.2, 1.3 en 1.4).
Haskell 98.
Eind 1997 resulteerde de reeks definities in Haskell 98, met als doel een stabiele, minimale, draagbare versie van de taal en bijhorende standaard te publiceren. De commissie verwachtte en maakte het expliciet mogelijk om extensies toe te voegen aan de taal via "experimentele functies".
In februari 1999 werd de standaard voor Haskell 98 gepubliceerd als "The Haskell 98 Report". In januari 2003 werd een herziene editie gepubliceerd als "Haskell 98 Language and Libraries: The Revised Report". De taal blijft zich sterk ontwikkelen. De Glasgow Haskell Compiler is de facto de standaardimplementatie.
Haskell 2010.
Begin 2006 werden de eerste stappen gezet om een opvolger voor Haskell 98 te maken, onder de naam "Haskell Prime". Het doel was incrementele updates te produceren, met hoogstens één nieuwe versie per jaar. De eerste revisie, Haskell 2010, is aangekondigd in november 2009 en gepubliceerd in juli 2010.
Haskell 2010 is een incrementele update, die verschillende vaak gebruikte en niet-controversiële functies toevoegt, die voorheen via compilervlaggen aangezet moesten worden:
Implementaties.
Parallel aan de ontwikkeling van de theoretische Haskell-taal is er een aantal werkomgevingen voor Haskell ontwikkeld. De bekendste hiervan zijn de Hugs- en Gofer-systemen en de Glasgow Haskell Compiler, die alle gratis beschikbaar worden gesteld door de universitaire teams die eraan werken. Speciaal voor het leren van Haskell heeft men aan de Universiteit van Utrecht Helium ontwikkeld waarbij men aandacht heeft besteed aan de duidelijkheid van de foutmeldingen.
In Nijmegen is de programmeertaal Clean ontwikkeld, die zeer sterk op Haskell lijkt, maar de programmeur meer controle over de luie evaluatie geeft.
Functionele basis.
In tegenstelling tot vele bekende programmeertalen zoals C, C++ en Java is Haskell geen imperatieve taal, maar een functionele taal. Dat wil zeggen dat de taal niet gebaseerd is op het turingmachine-model van berekening, maar op het Lambdacalculusmodel van Alonzo Church waarin het toepassen van functies op termen en termenreductie de basis is van berekening.
Haskell is een luie ("lazy"), puur functionele taal. Puur functioneel zijn wil zeggen dat erin gedefinieerde functies geen neveneffecten kunnen vertonen. Voorbeelden van niet-pure functionele programmeertalen zijn Standaard ML en Scheme. Een luie functionele taal gebruikt luie evaluatie om te voorkomen dat resultaten die niet gebruikt worden, berekend worden. Hoewel het niet door iedereen als een intuïtieve eigenschap wordt aangezien, wordt luie evaluatie beschouwd als een manier om meer modularisatie te kunnen realiseren.
De programmeertaal is sterk en statisch getypeerd (typefouten kunnen tijdens de uitvoering van een programma niet optreden), en steunt sterk op type-inferentie (meestal kunnen de types van functies en variabelen door de compiler ontdekt worden). Het typesysteem is zeer uitgebreid, en ondersteunt het concept van klassen van types, waarbij deze klassen van elkaar afgeleid kunnen worden.
Voorbeelden.
Hello world.
module Main (main) where -- niet nodig bij interpreter, standaard bij modulebestanden
main :: IO () -- optioneel, de compiler kan dit bepalen
main = putStrLn "Hello, World!"
Faculteit.
De onderstaande functie berekent de faculteit van een getal. De functie is voor negatieve waarden ongedefinieerd. Ze is gedefinieerd op enkele verschillende manieren:
 -- Type-annotatie (optioneel, zelfde voor elke implementatie)
faculteit :: (Integral a) =&gt; a -&gt; a
-- Middels recursie (met de "ifthenelse"-expressie)
faculteit n = if n &lt; 2
 then 1
 else n * faculteit (n - 1)
-- Met recursie (met patroonvergelijking)
faculteit 0 = 1
faculteit n = n * faculteit (n - 1)
-- Met recursie (met guards)
faculteit n
 | n &lt; 2 = 1
 | otherwise = n * faculteit (n - 1)
-- Met een lijst en de "product"-functie
faculteit n = product [1..n]
-- Met fold (implementeert "product")
faculteit n = foldl (*) 1 [1..n]
-- In "point-free"-stijl
faculteit = foldr (*) 1 . enumFromTo 1
Invoegen in een lijst.
De volgende functie voegt een getal in een lijst in, op volgorde van klein naar groot:
insert :: Int -&gt; [Int] -&gt; [Int]
insert a [] = [a]
insert a list@(x:xs) | a &lt;= x = a : list
 | a &gt; x = x : insert a xs
Bij het invoegen van een getal zijn er twee gevallen te onderscheiden: het invoegen van een getal in een lege lijst en in een lijst met één of meerdere getallen. Het invoegen in de lege lijst is eenvoudig want dat is een lijst met dat getal. Bij het invoegen van een getal in een gevulde lijst kijken we naar het eerste getal, "x", en de rest, "xs". Als het in te voegen getal kleiner of gelijk is aan het eerste getal, dan zetten we het getal op kop van de hele lijst. Als het getal groter is dan het eerste getal dan nemen we het eerste element en voegen we het getal in de rest van de lijst in. Op deze manier wordt de lijst doorlopen totdat de plek is gevonden waar het getal neergezet kan worden.
Hogere-ordefuncties en luie evaluatie.
In Haskell kan men hogere-ordefuncties gebruiken, dit zijn functies die een of meerdere functie(s) als argument meekrijgen of die een functie opleveren. Voorbeelden hiervan zijn codice_4, codice_5 en codice_6. De functie codice_5 krijgt bijvoorbeeld een functie mee (een predicaat) en een lijst. Deze functie levert een lijst op waarin alleen de elementen zitten uit de gegeven lijst die aan het predicaat voldoen. Bijvoorbeeld:
filter even [0..]
Het bovenstaande levert een oneindige lijst op met even getallen (formeler: alle elementen uit de lijst [0, 1, 2, ..] waarvoor de functie codice_8 de waarde codice_9 teruggeeft). Het feit dat deze lijst oneindig is, is geen probleem, want de lijst hoeft, vanwege het feit dat Haskell luie evaluatie toepast, alleen maar opgebouwd te worden indien nodig. Zo kan men schrijven:
take 10 (filter isPriem [1..])
De functie codice_10 levert de eerste n elementen van een lijst op. Als men de functie codice_11 heeft gedefinieerd (die voor een getal bepaalt of het een priemgetal is) dan levert het bovenstaande de eerste 10 priemgetallen op.
Gebruik.
Een greep uit de applicaties die geschreven zijn in of gebruik maken van Haskell:
Kritiek.
In 2002 en 2003 bespraken respectievelijk Jan-Willem Maessen en Simon Peyton Jones problemen geassocieerd met luie evaluatie. Naast de praktische overwegingen, zoals betere performantie, maakte luie evaluatie het moeilijker voor programmeurs om over de code te redeneren.
Anderen observeerden dat Haskell niet eenvoudig is om te leren voor beginners: The subtle syntax and sophisticated type system of Haskell are a double edged sword – highly appreciated by experienced programmers but also a source of frustration among beginners, since the generality of Haskell often leads to cryptic error messages.Dit was ook een van de redenen om Helium te maken.
Gerelateerde talen.
Clean is een nauw verwante, maar iets oudere taal van Haskell.
Een reeks talen die geïnspireerd zijn door Haskell, maar met verschillend typesysteem, zijn o.a.:

</doc>
<doc id="34980" url="https://nl.wikipedia.org/wiki?curid=34980" title="Shannon">
Shannon

Ierland:
Verenigde Staten:

</doc>
<doc id="34981" url="https://nl.wikipedia.org/wiki?curid=34981" title="Shannon (rivier)">
Shannon (rivier)

De Shannon (Iers: "Abha na Sionainne" / "an tSionainn" / "an tSionna") is met 386 kilometer de langste rivier van Ierland. Ze is een forse fysieke barrière tussen Oost- en West-Ierland. Tussen Killimer in het zuiden en Dowra in het noorden zijn er nog geen 35 plaatsen waar de rivier overgestoken kan worden.
De naam van de rivier is waarschijnlijk afgeleid van de godin Sionna, die van oudsher met de rivier geassocieerd wordt.
De Shannon is reeds sinds de oudheid een belangrijke rivier. De eerste die, voor zover bekend, de rivier in kaart bracht was de Grieks-Egyptische geograaf Ptolemaeus. De rivier stroomt in grote lijnen zuidwaarts vanaf de Shannon Pot in County Cavan voordat ze tussen Killaloe en Limerick westwaarts afbuigt. Vanaf Limerick stroomt de rivier door het 113 kilometer lange estuarium naar de zee.
Limerick is gelegen op het punt waar het zoete rivierwater het zoute zeewater van het estuarium treft. Dit is tevens het punt waarbij de werking van het getij niet meer merkbaar is.
De Shannon is nauw verbonden met de sociale, culturele, militaire, economische en politieke geschiedenis van Ierland.
Geografie.
Volgens de traditie ontspringt de Shannon in de Shannon Pot, een klein meertje op de helling van de Cuilcagh in County Cavan. Onderzoek heeft uitgewezen dat een gebied van ongeveer 13 vierkante kilometer het water levert voor de "Pot". Hieronder vallen Garvah Loug in Cavan, ruim 2 kilometer naar het noorden, waarvan het water in de grond wegvloeit door de "Pollnaowen". Andere afzinken die de Pot voeden zijn onder meer "Pollboy" en, via de Shannon Cave, "Pollahune" in county Cavan, en "Polltulyard" en "Tullyrrakeeragh" in County Fermanagh. Het hoogste punt in het brongebied is een bron bij Tiltinbane aan het westelijke einde van de Cuilcagh Mountains.
De nog kleine Shannon neemt op haar weg vanaf de Shannon Pot verschillende andere stroompjes op alvorens Lough Allen te voeden. Meren op het pad van de Shannon zijn onder meer Lough Allen, Lough Ree en Lough Derg. Zijrivieren van de Shannon zijn onder meer de Inny, Suck en Brosna.
De rivier stroomt door of langs 11 verschillende graafschappen van Ierland.
Geschiedenis.
De rivier begon haar huidige loop te volgen vanaf het einde van de laatste ijstijd. De Vikingen vestigden zich in de omgeving in de 10e eeuw. Zij gebruikten de rivier voor strooptochten naar rijke kloosters in het binnenland. In 937 kwam het tot een slag op Lough Ree waarbij de Limerickse Vikingen verslagen werden door de Dubliner Vikingen.
In de 17e eeuw was de Shannon van grote strategische waarde voor verschillende veldtochten, aangezien ze een fysieke scheiding vormt tussen het westen en oosten van Ierland. In de Confederatie Oorlogen, in de periode 1641-1653, moesten de Ierse troepen zich in 1650 terugtrekken achter de Shannon. Van daaruit konden zij nog twee jaar de Engelse parlementaire troepen van het lijf houden.
Bij het voorbereiden van de Act for the Settlement of Ireland 1652, beter bekend als de Engelse volksplantingen in Ierland na de verovering van Ierland door Cromwells troepen, zou Cromwell de overgebleven Ierse landeigenaren voor de keuze gesteld hebben "to go to Hell or Connacht". Bij deze etnische zuivering kregen de landeigenaren de "keuze" naar Connacht te trekken aan de andere zijde van de Shannon, of te sterven. Op die manier werd in oostelijk Ierland grond vrij gemaakt voor Engelse kolonisten.
Gedurende de campagne van Willem III van Oranje in Ierland (1689-1691) trokken de Jacobieten zich na de nederlaag in de Slag aan de Boyne in 1690 terug achter de Shannon. Als gevolg daarvan kregen Limerick en Athlone, steden bij belangrijke rivierovergangen, twee keer een bloedig beleg te verduren. Beide steden wisten het beleg in 1690 nog te weerstaan, maar werden verslagen in een tweede beleg in 1691.
Nog in 1916 hadden de leiders van de Paasopstand plannen gemaakt voor de opstandelingen in West-Ierland om "de lijn van de Shannon" te houden. Door desorganisatie alsmede gebrek aan uitrusting en bewapening, was dit een veel te ambitieuze opdracht waarvan niets terechtkwam.
Scheepvaart.
De Shannon is altijd belangrijk is geweest voor de scheepvaart. Toch is de rivier door het geringe verval (18 meter over de eerste 225 kilometer) dikwijls erg ondiep, soms slechts een halve meter. De eerste serieuze poging om de scheepvaart te verbeteren kwam in 1755 toen de Commissarissen voor de Binnenvaart ene Thomas Omer aanstelden. Deze Omer, mogelijk een Nederlander die via Engeland in Ierland arriveerde, legde vier omleidingskanalen met enkele of dubbele sluizen aan in het gedeelte tussen Lough Derg en Lough Ree, waar obstakels het verkeer hinderden. Toen dit afgerond was, ging hij aan het werk ten noorden van Lough Ree. Hier legde hij ook verschillende omleidingskanalen aan, zoals bij Roosky en Lanesborough. Het bekendste omleidingskanaal is dat bij Jamestown, waar hij een hele bocht van de rivier afsneed.
De benedenloop van de Shannon, tussen Killaloe en Limerick, was een ander verhaal. Hier is het verval 30 meter over een afstand van slechts 20 kilometer. William Ockenden, ook uit Engeland, werd in 1757 aangesteld om op dit deel de bevaarbaarheid te verbeteren. In de volgende vier jaar besteedde hij £ 12.000 zonder het project volledig af te kunnen ronden. In 1771 droeg het parlement de verantwoordelijkheid over aan de Limerick Navigation Company met een subsidie van 6000 pond bovenop hun inschrijving van £ 10.000. Een omleidingskanaal van 8 kilometer met zes sluizen werd aangelegd, maar het bedrijf bleek meer geld nodig te hebben om het af te kunnen ronden. In 1791 werd de ingenieur William Chapman aangetrokken voor advies. Hij trof een treurige stand van zaken aan. Alle sluizen bleken verschillende maten te hebben en het kostte hem drie jaar om ze te herbouwen. De vaarweg werd uiteindelijk in 1799 geopend toen 1000 ton aan ladingen koren, leisteen en turf in Limerick arriveerden. Maar zelfs met de nieuwe vaarweg was het nog niet eenvoudig. Er waren nog geen jaagpaden en in de zomermaanden waren er vaak ernstige ondiepten, die de schepen beperkten tot lading van maximaal 15 tot 20 ton, soms zelfs minder. Ook het ontbreken van goede en voldoende havenvoorzieningen hield de scheepvaart op.
Vanwege de naderende opening van het Grand Canal kreeg de Grand Canal Company toestemming voor een onderzoek naar de kwaliteit van de eerder uitgevoerde werken. Zij stelden hiervoor John Brownrigg aan. Hij bemerkte dat veel van Omers werken zwaar te lijden hadden gehad van het weer en het gebruik en dat renovatie noodzakelijk was. Na lang touwtrekken over de kosten en de voorwaarden werden de renovaties in 1810 afgerond. Schepen met een maximale breedte van 1,75 meter konden nu het gehele deel van de Shannon tussen Athlone en Killaloe bevaren. Ook de benedenloop werd aangepakt en was in 1814 gereed.
Toen het Royal Canal gereed kwam in 1817 werd er druk uitgeoefend om de Shannon ook boven Lough Ree te verbeteren. Onder leiding van John Killaly werd het Jamestown Canal gerenoveerd, havens aangelegd en een omleidingskanaal aangelegd tussen Battlebridge en Lough Allen, die in 1820 in gebruik genomen konden worden.
Aan het einde van de jaren 1820 nam de handel op de Shannon dramatisch toe. Verantwoordelijk hiervoor waren de raderstoomboten die zowel passagiers als goederen konden vervoeren. In 1831 werden reeds 14.600 passagiers en 36.000 ton vracht vervoerd. De grote drukte zette de vaarwegen opnieuw onder druk en een commissie werd opgezet om naar oplossingen te zoeken. Hun werk leidde tot de Shannon Navigation Act van 1835. Vijf commissarissen werden aangesteld om het gehele watersysteem van de Shannon te overzien en verbeteringen aan te brengen in de waterafvoer en de scheepvaart. In de volgende 15 jaar werden tal van verbeteringen doorgevoerd en de hoeveelheid vervoerde vracht steeg tot 100.000 ton. En toen werd de spoorlijn Dublin - Limerick geopend in 1849. Deze kortere en snellere route zorgde voor een daling in het aantal passagiers en halveerde ook de hoeveelheid vervoerde vracht.
Ondanks het vele werk dat onder leiding van de commissarissen uitgevoerd werd, slaagde men er niet in de wateroverlast te beteugelen. In het begin van de jaren 1860 waren er verschillende desastreuze overstromingen in de winterperiode. Gezien het relatieve vlakke landschap waar de Shannon doorheen stroomt, was dit ook bijzonder moeilijk dit aan te pakken. Pas in de 20e eeuw slaagde men erin grip op dit probleem te krijgen.
Een van de eerste grote projecten die de Ierse Vrijstaat in de jaren 1920 opstartte was het Shannon Scheme. De opvallendste delen daarvan zijn de waterkrachtcentrale in Ardnacrusha en het toeleidingskanaal daarvan. De oorspronkelijke loop van de rivier werd door een stuwdam bij Parteen Village gereduceerd tot een debiet van tien kubieke meter per seconde (het wettelijke minimum). Het oude, moeizaam gebouwde kanaal werd met pensioen gestuurd. Het toeleidingskanaal voor de waterkrachtcentrale ging nu functioneren als nieuwe vaarweg met een sluizencomplex nabij de stuwdam. Dit sluizencomplex overbrugt in één keer het gehele hoogteverschil van 30 meter.
In de periode 1937-1946 lag bij Foynes een terminal voor vliegboten. Van hieruit werden trans-Atlantische diensten onderhouden. Het Foynes Flying Boat &amp; Maritime Museum geeft een overzicht van de luchtvaartactiviteiten in deze periode.
In de jaren 1950 begon het waterverkeer af te nemen. Vaste, lage bruggen werden gepland om de duurdere beweegbare bruggen te vervangen. De Inland Waterways Association of Ireland pleitte bij de Tánaiste voor het behoud van de beweegbare bruggen of hoge bruggen, in het belang van het watertoerisme. De Tánaiste ging hierin mee en stimuleerde het gebruik van plezierboten. De pleziervaart is nu een niet meer weg te denken deel van het toerisme rond de Shannon.
In de jaren 1980 nam de scheepvaart in het estuarium een grote vlucht, dankzij investeringen ter waarde van £ 2 miljard (ongeveer 2,5 miljard euro). Een terminal voor olietankers werd gerealiseerd bij Foynes. Bij Shannon Airport werd een steiger voor het aanlanden van kerosine aangelegd. In 1982 werd een grote fabriek gebouwd voor de raffinage van bauxiet tot aluminiumoxide op het eiland Aughinish. Sindsdien komen regelmatig ertstankers van 60.000 ton langs om hun bauxiet af te leveren. In 1985 werd de kolengestookte Moneypoint Power Station geopend nabij Killimer. Deze elektriciteitscentrale wordt regelmatig aangedaan door 150.000 ton grote schepen.
Kanalen.
Naast de eerder genoemde omleidingskanalen zijn er ook verschillende scheepvaartkanalen aangesloten op de Shannon. Zo verbinden het Royal Canal en het Grand Canal de Shannon met Dublin en de Ierse Zee. Het Grand Canal is buiten gebruik, maar het Royal Canal is sinds 2010 weer in gebruik. De Shannon is verbonden met de Erne, Lower Lough Erne en Upper Lough Erne via het Shannon-Erne Kanaal. Ballinasloe is verbonden met de Shannon via een klein kanaal naar de Suck, welke uitmondt in de Shannon. Boyle is verbonden via het Boylekanaal, de rivier Boyle en Lough Kee. Lecarrow is via het Lecarrow Kanaal verbonden met Lough Ree. Bij Limerick verbindt een kort kanaal de Abbey met Plassey, waardoor het scheepvaartverkeer de Curraghower Falls kan vermijden.

</doc>
<doc id="34982" url="https://nl.wikipedia.org/wiki?curid=34982" title="Shannon (Ierland)">
Shannon (Ierland)

Shannon (Iers: "An tSionna") is een plaats in county Clare in Ierland die vernoemd is naar de rivier er vlakbij. Shannon kreeg de status van stad op 1 januari 1982. De stad ligt vlak bij de N19 weg, een uitloper van de N18 weg tussen de stad Limerick en Ennis. De plaats heeft ongeveer 9220 inwoners. Het ligt tussen Limerick en Ennis respectievelijk de hoofdsteden van de counties Limerick en Clare. Het dichtstbijzijnde dorp, dat slechts drie mijl naar het oosten gelegen is, is beroemd met zijn kasteel Bunratty met middeleeuwse banketten en Folk Park die wordt jaarlijks door duizenden toeristen bezocht uit de hele wereld.
Shannon is Ierlands eerste "kunstmatige" stad, ontworpen en gebouwd door de overheid, nadat er een internationaal vliegveld Shannon Airport werd geopend in 1939.

</doc>
<doc id="34984" url="https://nl.wikipedia.org/wiki?curid=34984" title="Cees van der Hoeven">
Cees van der Hoeven

Cornelis Harry (Cees) van der Hoeven (Den Haag, 9 september 1947) is een voormalig Nederlands topman. Hij is vooral bekend als de voormalige voorzitter van de raad van bestuur van Ahold.
Beginjaren.
Van der Hoeven begon op zestienjarige leeftijd met de studie bedrijfseconomie aan de Rijksuniversiteit Groningen. Hij studeerde vijf jaar later cum laude af. Na zijn studie begon hij een succesvolle carrière bij Shell, waar hij onder meer werkte in Londen, Curacao, USA en Oman alsmede bij de NAM (Nederlandse Aardolie Maatschappij). In 1985 werd Van der Hoeven lid van de raad van bestuur bij Ahold, als de financiële man.
Voorzitter raad van bestuur Ahold.
In 1993 werd hij voorzitter van de raad van bestuur van Ahold in opvolging van Pierre Jean Everaert. Aanvankelijk was hij zeer succesvol. Zo werd hij vijf keer achter elkaar benoemd tot Nederlands topman van het jaar. Onder zijn leiding pleegde Ahold meer dan 50 overnames en het aandeel Ahold was op de effectenbeurs een geliefd. In 2003 was Ahold actief in 35 landen, had een omzet van Euro 73 miljard en een personeelsbestand van 420.000 medewerkers.
Boekhoudschandaal.
In 2002 kwam er onverwachts een kentering: Ahold moest een winstwaarschuwing afgeven. In februari 2003 kwam een boekhoudschandaal bij Aholddochter US Foodservice aan het licht. Door fraude van leveranciers, in samenspraak met medewerkers, bleek dat Ahold het bedrijfsresultaat van U.S. Foodservice in 2001 en 2002 op papier had overschat met meer dan 500 miljoen dollar. Daarnaast was er een controverse over het gebruik van sideletters die moesten aantonen dat Ahold volledige controle over haar dochter ondernemingen kon uit oefenen. Nadat deze fraude en controverse aan het licht kwamen stortte de beurskoers van Ahold in. Investeerders en beleggers maakten veel verlies, nadat ze eerder grote winsten hadden gemaakt.
Strafproces.
Naar aanleiding van de fraude moesten Cees van der Hoeven en zijn financiële rechterhand Michiel Meurs, aftreden. Van der Hoeven en Meurs werden vervolgens vervolgd door het Openbaar Ministerie wegens verdenking van fraude en valsheid in geschrifte. Ook voormalig Ahold-bestuurslid Jan Andreae en voormalig Ahold commissaris Roland Fahlin werden van deze feiten verdacht. In 2004 moesten Van der Hoeven en zijn medeverdachten voor de Rechtbank in Amsterdam verschijnen. 
Het proces tegen Van der Hoeven en de drie medeverdachten begon op 6 maart 2006. Op 22 mei 2006 werd van der Hoeven veroordeeld tot een voorwaardelijke celstraf van 9 maanden en een boete van 225.000 euro. Van der Hoeven kondigde aan in hoger beroep te gaan. Ook het OM ging in hoger beroep. 
Hoger beroep in strafzaak.
Op 2 juni 2008 begon bij het Gerechtshof te Amsterdam de behandeling van het hoger beroep van de strafzaak tegen Van der Hoeven en andere betrokkenen.
Op 28 januari 2009 veroordeelde het gerechtshof te Amsterdam Van der Hoeven tot een geldboete van € 30.000,-- omdat hij, toen hij het bestaan van de side letters ontdekte, dit niet direct aan de externe accountant meldde. Hij werd vrijgesproken van alle betrokkenheid bij de bovengenoemde fraude. Meurs werd veroordeeld tot een voorwaardelijke gevangenisstraf van 6 maanden, een werkstraf van 240 uur en een geldboete van € 100.000. Andreae werd veroordeeld tot een voorwaardelijke gevangenisstraf van 3 maanden en een geldboete van € 50.000. Fahlin werd vrijgesproken.
Persoonlijk Leven.
Cees van der Hoeven is sinds 1998 getrouwd met Annita Belinda van der Klooster, voormalig presentatrice van het programma "Trendies Beauty" van RTL 4.

</doc>
<doc id="34986" url="https://nl.wikipedia.org/wiki?curid=34986" title="Technocratie">
Technocratie

Technocratie is een organisatorisch systeem, waarbij de beleidsmakers beslissen aan de hand van adviezen van deskundigen op deelterreinen. Het beleid wordt aldus uitgetekend na uitgebreide technische, economische en sociale analyses, en de knopen worden doorgehakt op basis van de resultaten van deze analyses, niet op basis van ideologie.
De verlichtingsfilosoof Auguste Comte en de utopisten Claude Henri de Saint-Simon en Francis Bacon hebben in hun werk ideeën uitgewerkt die nauw aansluiten bij de staatsvorm van de technocratie. Later werd de beweging in de Verenigde Staten gepromoot door mensen als Frederick Taylor en Thorstein Veblen.
Voorstanders van technocratie zien wetenschappelijke besluitvorming als beter dan politieke besluitvorming omdat de politieke besluitvorming te veel op deelbelangen gebaseerd zou zijn, en daardoor niet geheel rationeel zou zijn. Concrete voorbeelden van technocratische methoden zijn wetenschappelijke bedrijfsvoering en kosten-batenanalyse. 
Kritiek.
Technocratie kan ook negatief worden opgevat. Wanneer deskundigen en specialisten op deelterreinen veel macht krijgen bij het bepalen van de discussie, kan dit ten koste gaan van de invloed van burgers en ten koste van de politieke keuzeruimte, politici zelf of de democratie. Het gaat ook mogelijk ten koste van de (door de politiek te waarborgen) afweging van belangen tussen meerdere beleidsterreinen en ten koste van de waarden waarop deze belangenafweging gebaseerd zou moeten zijn.

</doc>
<doc id="34987" url="https://nl.wikipedia.org/wiki?curid=34987" title="Alcohol (stofklasse)">
Alcohol (stofklasse)

Een alcohol of ook wel alkanol en vroeger carbinol genoemd, is in de scheikunde een organische verbinding met een hydroxylgroep (-OH) gebonden met organische koolstofketen (een aryl- of alkylgroep). Het woord alcohol is afgeleid van het Arabische woord "al-kuḥl" (الكحل). Onverzadigde ketens waarbij een hydroxylgroep rechtstreeks op een dubbele binding is gebonden, worden enolen genoemd. Zij tautomeriseren echter snel naar het stabiele keton.
De eenvoudigste alcohol is methanol (CH3OH). De bekendste alcohol is ethanol (C2H5OH). Als in het dagelijks leven van 'alcohol' sprake is, wordt doorgaans ethanol bedoeld. In de vroegere naamgeving krijgt het alkanol de naam van de alkaangroep als achtervoegsel -yl + alcohol. Zo zijn methylalcohol en ethylalcohol verouderde namen voor respectievelijk methanol en ethanol, maar ze worden nog weleens gebruikt.
Alcoholen kunnen een reactie aangaan met carbonzuren of anorganische zuren. Er ontstaat dan een ester. Deze stoffen zijn belangrijke bouwstenen voor de mens.
Andere alcoholen zijn onder andere
Indeling.
Alcoholen kunnen onderverdeeld worden in:
Alcoholen als oplosmiddel.
Alcoholen kenmerken zich als oplosmiddelen doordat zij doorgaans erg polair zijn, zeker wanneer de restketen kort is. Maar de stoffen laten zich zowel met water als met apolaire stoffen goed mengen, en worden zelf minder hydrofiel naarmate de koolwaterstofketen van het alcoholmolecuul groter wordt.
Reactiviteit van alcoholen.
Oxidatiereacties.
Oxidatie van alcoholen gebeurt als er ten minste één waterstofatoom gebonden is aan het koolstofatoom waaraan de hydroxylgroep gebonden is. Dit betekent dus dat alleen primaire- en secundaire alcoholen geoxideerd kunnen worden. Een primaire alcohol oxideert eerst naar een aldehyde en dan naar een carbonzuur. In de praktijk oxideert een primair alcohol direct door naar een carbonzuur. Maar door de speciale oxidator PCC kan de oxidatie gestopt worden bij de aldehyde. 
Secundaire alcoholen kunnen alleen maar oxideren naar een keton. 
In het algemeen kan gezegd worden dat een hydroxylgroep oxideert naar een carbonylgroep en dan, wanneer mogelijk, naar een carboxylgroep. 
Oxidatie van alcohol is een belangrijke stap in de lever bij het afbreken van ethanol. Hierbij wordt doorbehulp van een NAD ethanol geoxideerd tot ethanal (acetaldehyde), ethanal (ook giftig) wordt dan verder geoxideerd naar azijnzuur en uiteindelijk tot koolstofdioxide en water. 
Reacties met zuren.
Met carbonzuren worden door alkanolen esters gevormd. Carbonzuuresters van primaire alcoholen hebben vaak een fruitachtige geur. De reactie is een condensatiereactie waarbij water vrijkomt. Secundaire alcoholen reageren wel, maar minder snel, vaak is het zuuranhydride nodig. Esters van tertiaire alcoholen moeten vaak via een omweg bereid worden; ook hierbij is het zuuranhydride nodig. Halogeenalkanen laten zich behalve door additie-reacties ook vormen door verestering, bijvoorbeeld de vorming van broomethaan uit waterstofbromide en geconcentreerde ethanol onder katalyse van een sterk zuur:
Veresteringsreacties kan men opvatten als een zuur-basereactie, waarbij het alcohol de rol van organische base vervult.
Reacties met basen.
Hoewel alcoholen een zuur karakter hebben gaan ze niet reageren met hydroxide basen. Dit komt omdat alkoxiden een groter basiskarakter hebben dan een hydroxide-ion. 
Fenolen daarentegen kunnen wel reageren met hydroxide-basen zoals natriumhydroxide, dit komt omdat de aromatische ring, de lading op de zuurstof verdeelt over zijn gehele structuur. 
Reacties met metalen.
Alcoholen reageren niet of zeer langzaam met de meeste metalen. Een uitzondering wordt gevormd door de alkali- en de aardalkali-metalen. Naast waterstofgas ontstaat een alcoholaat. Ethanol reageert bijvoorbeeld met natrium onder vorming van waterstof en natriumethanolaat:
Toepassingen van deze reactie zijn onder andere:
Dehydratie van alcoholen tot alkenen.
Dehydratie betekent dat er een wateratoom wordt afgesplitst van het molecule. Bij primaire alcoholen gebeurt dit door het alcohol sterk te verhitten (180 °C) met een sterkzuur. Bij secundaire en tertiaire alcoholen is er niet zo'n hoge temperatuur nodig. 
Alcoholen kunnen gedehydrateerd worden door ze sterk te verhitten, in het geval van primaire alcoholen, in aanwezigheid van een sterk zuur (zwavelzuur). Bij de reactie wordt er water afgesplitst. 
&lt;chem&gt;CH_3CH_2OH-&gt;CH_2CH_2 + H_2O&lt;/chem&gt;

</doc>
<doc id="34988" url="https://nl.wikipedia.org/wiki?curid=34988" title="Frotteurisme">
Frotteurisme

Frotteurisme is het seksueel opgewonden raken door zich tegen een onbekende aan te duwen of met de hand de borsten, schaamstreek of billen te betasten. De term komt van het Franse "frotter", wat "wrijven" betekent. Plaatsen waar frotteurisme kan voorkomen zijn drukke openbare plaatsen zoals markten, in liften of op een overvolle bus of metro. Onder jongeren komt ongevraagde betasting veel voor tijdens het uitgaan tijdens festivals, bars en clubs. Uit een Nederlands onderzoek uit 2018 bleek dat meer dan de helft van de vrouwen tussen de 18 tot 35 jaar het voorafgaande jaar een ongevraagde betasting had meegemaakt. Bij de mannen was dit ongeveer een derde. In de meerderheid van de gevallen worden hierbij de billen betast.
Frotteurisme kan gelden als een vorm van seksuele intimidatie. Bij aanhoudende drang of obsessie is sprake van een parafilie.

</doc>
<doc id="34990" url="https://nl.wikipedia.org/wiki?curid=34990" title="Westland (streek)">
Westland (streek)



</doc>
<doc id="34991" url="https://nl.wikipedia.org/wiki?curid=34991" title="Westland (gemeente)">
Westland (gemeente)

Westland () is een gemeente in de Nederlandse provincie Zuid-Holland. De gemeente ligt in de streek het Westland en telt inwoners (), op een oppervlak van 90,59 km², waarvan een landoppervlakte van 7990 ha en een oppervlakte van binnenwater van 1060 ha. De gemeente Westland maakt deel uit van de Metropoolregio Rotterdam Den Haag.
De gemeente is op 1 januari 2004 ontstaan door gemeentelijke herindeling Westland waarbij de gemeenten De Lier, 's-Gravenzande (inclusief Heenweg), Monster (met de kernen Poeldijk en Ter Heijde), Naaldwijk (met de kernen Honselersdijk en Maasdijk) en Wateringen (inclusief Kwintsheul) werden samengevoegd. De twee overige Westlandse gemeenten, Maasland en Schipluiden zijn toen samengevoegd tot de gemeente Midden-Delfland.
Geschiedenis.
Voordat de gemeentelijke herindeling Westland een feit was, bestond de regio Westland uit zeven aparte gemeenten. In de jaren 60 kwam het tuinbouwgebied steeds meer klem te zitten tussen de stadsuitbreiding van de aangrenzende gemeenten Den Haag (richting Wateringen) en Delft (annexatie van Hof van Delft, Den Hoorn en Buitenhof), een ontwikkeling die tot het boek en de televisieserie " De glazen stad" inspireerde. Toen in de jaren 90 van de twintigste eeuw de vraag opkwam of samengaan niet voordeliger zou zijn, werd een onderzoeksbureau gevraagd een advies te geven. Dit gaf in 2001 het advies dat het samengaan van de zeven gemeenten het best was om sterk te staan richting de grote buurgemeenten. De verschillende gemeenteraden waren nog niet unaniem eens over de te kiezen variant, waarna in iedere kern op 19 september 2001 een referendum werd gehouden onder de bevolking. Omdat het na deze referenda nog niet duidelijk was, nam de provincie Zuid-Holland de regie over. Zij stelde een variant voor en lieten de gemeenten erop reageren. Hierna stuurde de provincie het advies naar het Ministerie van Binnenlandse Zaken dat er een wetsvoorstel van maakte. Dit wetsvoorstel werd voorgelegd aan de ministerraad die ermee instemde.
22 mei 2003 werd de wet zonder stemming aangenomen door de Tweede Kamer en op 17 juni 2003 als hamerstuk afgedaan door de Eerste Kamer. Op 1 september 2003 trad de "wet gemeentelijke herindeling van het Westland" in werking waarin staat dat de gemeenten De Lier, 's-Gravenzande, Maasland, Monster, Naaldwijk, Schipluiden en Wateringen opgeheven zouden worden. Met ingang van de datum van herindeling, 1 januari 2004, zouden de gemeenten Westland en Midden-Delfland ingesteld worden.
Geografie.
Ligging.
De gemeente Westland ligt op de 52e breedtegraad in het westen van de Nederlandse provincie Zuid-Holland in de reeds eerder onder die naam bekende regio Westland die later de naam zou leveren aan de gemeente die zou ontstaan uit de samenvoeging van de huidige kernen. Daarnaast is zij onderdeel van de Metropoolregio Rotterdam Den Haag en ligt zij op het grondgebied van het Hoogheemraadschap Delfland. Westland grenst in het noorden aan Den Haag, in het noordoosten voor een klein deel aan Rijswijk, in het oosten aan Midden-Delfland, in het zuiden aan de deelgemeente Hoek van Holland en in het zuidoosten aan Maassluis. Aan de westkant heeft de gemeente een natuurlijke grens, de Noordzee. De steden Den Haag, Delft en Rotterdam met de Rotterdamse haven liggen op een geringe afstand van de gemeente.
De gemeente bestaat uit elf dorpskernen: De Lier, 's-Gravenzande, Heenweg, Honselersdijk, Kwintsheul, Maasdijk, Monster, Naaldwijk, Poeldijk, Ter Heijde en Wateringen. Daarnaast is er nog een achttal buurtschappen: Baakwoning, Blaker, Mariëndijk, Nieuwe Tuinen, Oostbuurt, Rolpaal, Westerlee en Westerhonk.
Strand.
Het strand van Westland, voor de kust van 's-Gravenzande, Ter Heijde en Monster strekt zich uit over 8 kilometer tussen Kijkduin en Hoek van Holland. Het Westlandse strand heeft geen boulevard, maar brede duinen langs de kustlijn. Deze duinen doen dienst als hoogwaterkering en zijn tevens een natuurgebied. Ten noorden van Ter Heijde vallen de duinen onder het natuurgebied Solleveld, waarvan Dunea de eigenaar is en ten zuiden van Ter Heijde vallen de duinen onder natuurgebied de Kapittelduinen. Langs de duinen ligt een fietspad dat deel uitmaakt van Lange Fietsroute 1.
Via zeven officiële strandopgangen is het strand te bereiken. Bij deze opgangen zijn ook de voorzieningen geconcentreerd. Zo staan er bij vier strandopgangen een wachtpost van de Vrijwillige Reddingsbrigade; bij Ter Heijde is er een vestiging van de Koninklijke Nederlandse Redding Maatschappij. Daarnaast staan er tien strandpaviljoens op het Westlandse strand, waarvan twee in Monster, drie in Ter Heijde en vijf in 's-Gravenzande. Ook staan er diverse toiletten en douches bij de strandopgangen. Niet iedere strandopgang heeft parkeergelegenheden. Strandopgang Molenslag (Monster) heeft 1.000 parkeerplaatsen, Ter Heijde heeft er 250, slag Beukel ('s-Gravenzande) heeft er 900 en Vlugtenburg ('s-Gravenzande) heeft 1.200 parkeerplaatsen.
Van 2008 tot 2010 is het strand langs de Delflandse kust, waartoe ook Westland behoort, aangepakt. Zo zijn de duinen met 30 tot 60 meter verbreed en ook het strand is breder geworden. De zeebodem vlak voor het strand is verhoogd waardoor de strandhoofden geheel of gedeeltelijk onder het zand zijn verdwenen. Dit brengt soms verraderlijke stromingen met zich mee, waar zwemmers rekening mee moeten houden.
Natuur.
De gemeente Westland is mede door de vele kassen die de ruimte tussen de woonkernen opvullen dichtbebouwd en behoort tot de kaalste gemeenten van Nederland. Weilanden zijn er door de uitgebreide tuinbouw nauwelijks. De omvangrijkste natuurgebieden in de gemeente zijn de duingebieden aan de kust. Het hierboven al genoemde gebied Solleveld is een oud duingebied tussen Kijkduin en Monster en bestaat uit duinen, duinbossen, graslanden, duinheiden, struwelen, ruigten en plassen. In het gebied komen onder andere de roodborsttapuit, sprinkhaanzanger, nachtegaal, graspieper, boomklever, kleine bonte specht en glanskop voor evenals de rugstreeppad en de zandhagedis.
Een ander beschermd duingebied zijn de Kapittelduinen met meerdere gebieden tussen Monster en de Maasmond van ongeveer 500 ha groot. Deze gebieden zijn vooral open met gras- en kruidenvegetatie en bestaan uit duinen, vochtige duinvalleien, duinplassen, duin- en landgoedbossen, graslanden, struwelen, ruigten en een aantal dijktrajecten. De Kapittelduinen en Solleveld vormen samen de Solleveld &amp; Kapittelduinen, een Natura 2000-gebied en zijn daarmee onderdeel van het Europees netwerk van beschermde natuurgebieden. Ten zuiden van 's-Gravenzande en aan de noordkant van de metrolijn naar Station Hoek van Holland Strand bevindt zich ook nog het - eveneens beschermd - gebied de Van Dixhoorndriehoek.
Het Staelduinse Bos ten zuiden van Maasdijk is het laatste restant van de estuariumduinen van de Oude Maas, dat door inpoldering nu meer landinwaarts is gelegen. Dit bos van 95 ha bestaande uit vooral eiken en beuken is na 1850 aangelegd op de duinen. Onder andere komt er het kruipend stalkruid en geel walstro voor en in het najaar groeien er veel soorten paddenstoelen. In het gebied bevindt zich een groot bunkercomplex waarin zes soorten vleermuizen overwinteren.
Een ander bijzonder natuurgebied is de Zeven Gaten, in Honselersdijk van 4,5 ha. Het bestaat uit zeven brede sloten, in de volksmond ook wel gaten genoemd, met ertussen brede kavels. Sinds de vastlegging van het gebied door Nicolaus Cruquius is het gebied niet meer veranderd.
De Wollebrand is een waterrecreatiegebied in Honselersdijk, hier kan men onder andere Waterskiën.
Demografie.
De bevolking van de gemeente Westland bestond in oktober 2019 uit 110.163 mensen. Daarvan was er 16,5% in de categorie 0-15 jaar. In de categorie 15-30 was dat 18,5%. In de categorie 30-45 was dit 17,5% en voor de categorie 45-64 was dit 27,9%. In de categorie 65-74 was dit 11% en van 75+ 8,2%. .In oktober 2019 is het aantal personen met een migratieachtergrond 16.671 waarvan 6.814 met een niet-Nederlandse nationaliteit. 
Referenties.
[[Categorie:Westland| Westland (gemeente)]]

</doc>
<doc id="34993" url="https://nl.wikipedia.org/wiki?curid=34993" title="Alcoholen">
Alcoholen



</doc>
<doc id="34994" url="https://nl.wikipedia.org/wiki?curid=34994" title="Waal (rivier)">
Waal (rivier)

De Waal is een Nederlandse rivier. Ter hoogte van Pannerden splitst de Rijn zich in het Pannerdensch Kanaal, dat 6 km verderop overgaat in de Nederrijn, en de Waal. De Waal is veruit de waterrijkste arm van de Rijn in Nederland (65% van de waterafvoer) en ook de voornaamste voor de scheepvaart. De totale lengte van de Waal bedraagt 82 kilometer.
De Waal gaat vanaf de vroegere samenvloeiing met de Maas bij Woudrichem (nu de Afgedamde Maas) over in de Merwede en stroomt vervolgens via verschillende routes naar de Noordzee; het meeste water stroomt via de Nieuwe Merwede in het Hollandsch Diep. Het water tussen de Noord en de Oude Maas, ten zuiden van Ridderkerk, heet eveneens de Waal: dit deel van ca. 9 km lengte is een overblijfsel van een vroegere ligging van deze rivier.
De Waal wordt met de Nederrijn en Amsterdam verbonden door het Amsterdam-Rijnkanaal (bij Tiel) en met de Maas door het Maas-Waalkanaal (bij Nijmegen) en het Kanaal van St. Andries. Op dat laatste punt vloeien de Waal en de Maas op een afstand van 1,9 km langs elkaar heen. De getijden van de Noordzee werken door tot ongeveer Zaltbommel, waar een getijverschil van ongeveer 10 cm meetbaar is. Voor het afsluiten van de zeegaten en riviermondingen in het kader van de Deltawerken was het getijdenverschil op de Waal veel groter dan vandaag de dag. De invloed van de getijden was toen merkbaar tot Nijmegen.
Het vaarwater wordt gebruikt door binnenvaartschepen tot en met CEMT-klasse VIc en pleziervaart.
Historie.
De naam Waal (door de Romeinen Vacalis of Valis genoemd, later Vahal) is van Germaanse herkomst en is een verwijzing naar de vele meanders die de rivier ooit gehad moet hebben (Oudgermaans: wôh = krom). Tijdens de Romeinse tijd is de Waal vermoedelijk al de belangrijkste afwatering van de Rijn geweest. Na de Sint-Elisabethsvloed, toen de Waal een kortere route naar de zee vond, is de Waal zelfs zo veel water gaan onttrekken aan de Rijn, dat de andere mondingsarmen (Nederrijn en IJssel) 's zomers soms vrijwel droog stonden en heel moeilijk bevaarbaar werden. Deze problemen zijn opgelost door het graven van het Pannerdens Kanaal, waardoor de Nederrijn en IJssel meer water tot hun beschikking kregen. Voor het graven van het Pannerdens Kanaal begon de Waal enkele kilometers verder stroomopwaarts dan tegenwoordig het geval is, nl. net over de tegenwoordige Duitse grens bij de Schenkenschanz. Dit gedeelte wordt tegenwoordig in Nederland aangeduid als Boven-Rijn en is later opnieuw verkort door het graven van het Bijlandsch Kanaal, waarmee een gevaarlijke bocht werd afgesneden (de Oude Waal).
De naam Waal heeft op diens beurt gediend als inspiratiebron voor Nederlandse kolonisten in New York, die een rivier in de Hudsonvallei naar de Waal genoemd hebben (de tegenwoordige Wallkill River).
Mythologie.
Het verhaal gaat dat de Waal is ontstaan doordat twee reuzen, broers, lang geleden in Zwitserland zijn begonnen met het graven van de Rijn. 100 jaar later kwamen ze aan bij Lobith, waar ze ruzie kregen. De broers gingen ieder hun eigen weg. De jongere reus groef door aan de Rijn, de oudste schiep de Waal.
Steden aan de Waal.
De grootste stad aan de Waal is Nijmegen. Hoewel de stad op de linkeroever ligt, strekt de gemeente zich sinds enige jaren ook uit over de rechteroever, waarmee deze gemeente als enige op beide oevers ligt. De uitbreiding van Nijmegen naar de rechteroever heet de Waalsprong. Bij Nijmegen werd in 2015 een nevengeul aangelegd, de Spiegelwaal, en daarmee ontstond ook het eiland Veur-Lent.
Andere grotere plaatsen zijn Tiel (rechts) en Zaltbommel (links). De Waal scheidt de Betuwe op de rechteroever van achtereenvolgens het Rijk van Nijmegen, het Land van Maas en Waal en de Bommelerwaard op de linkeroever.
Werkzaamheden aan de kribben.
In de periode 2009 - 2015 heeft Rijkswaterstaat werkzaamheden uitgevoerd voor het verlagen van de kribben in de Waal . In 2009 is gestart met een proefproject van 100 kribben. Dit is later uitgebreid naar het totale traject tussen Nijmegen en Werkendam. Om een krib één à twee meter te verlagen wordt tussen de 1.500 tot 2.000 kuub grond weggehaald.
Bovendien zijn tussen Wamel en Ophemert over een traject van 10 km zogenaamde langsdammen aangelegd, die de rivier in twee delen opsplitsen: een oevergeul en een hoofdgeul. Een langsdam houdt de hoofdgeul op zijn plaats, zoals kribben dat ook doen. Doordat langsdammen parallel aan de stroomrichting van de rivier lopen, zal het water gemakkelijker zijn weg kunnen vinden dan bij kribben. De aanleg van een langsdam verbetert in één keer de veiligheid en de omstandigheden voor scheepvaart en natuur langs de rivier.
Bruggen over de Waal.
Hieronder een overzicht van alle bruggen over de Waal (cursief: voormalig):
Debietentabel.
De debieten in de tweede kolom van de tabel zijn de debieten van de Rijn bij Lobith. Dit debiet verdeelt zich over het Pannerdensch Kanaal en de Waal. Het Pannerdensch Kanaal splitst vervolgens weer in de Nederrijn en IJssel.
Andere rivier.
De naam de Waal wordt ook wel gebruikt voor een oud stuk rivierarm op het Zuid-Hollandse eiland IJsselmonde. Deze rivierarm staat ook bekend onder de naam het Waaltje.

</doc>
<doc id="34996" url="https://nl.wikipedia.org/wiki?curid=34996" title="24 (televisieserie)">
24 (televisieserie)

24 (twenty-four) is een met een Emmy Award en Golden Globe bekroonde Amerikaanse televisieserie, die wordt uitgezonden door de zender Fox in de Verenigde Staten. De eerste acht seizoenen van de serie liepen van 2001 tot en met 2010. In 2014 werd de serie voortgezet met een negende seizoen onder de naam "".
In Nederland werden de eerste acht seizoenen van de serie uitgezonden door Yorin (later door RTL 5) en in Vlaanderen door 2BE (in de zomer van 2006 tijdelijk op VTMzomer). De serie werd voor het eerst uitgezonden op 6 november 2001, met de bedoeling na aflevering 13 te stoppen. Nadat hoofdrolspeler Kiefer Sutherland een Golden Globe won voor zijn rol in de eerste 10 afleveringen steeg het aantal kijkers, waarna Fox de tweede helft van de serie uitzond.
24 speelt zich af in "real time". Elk seizoen duurt 24 uur en is een dag uit het leven van federaal agent Jack Bauer (gespeeld door Kiefer Sutherland), waarop hij terroristische aanslagen probeert te voorkomen. Tegelijkertijd worden ook de gebeurtenissen bij de antiterrorismeorganisatie CTU ("Counter Terrorist Unit") en belevenissen van andere personages gevolgd. De serie speelt zich af gedurende de eerste 6 seizoenen in Los Angeles, in seizoen 7 verhuisde het decor naar Washington D.C., seizoen 8 speelt zich af in New York en seizoen 9 speelt zich af in Londen.
Rond de 24-hype wordt er veel aan merchandise gedaan. Zo verscheen er een actiepoppetje van hoofdpersoon Jack Bauer, er werd een gemaakt, werden er een negental boeken uitgegeven en werd er op zondag 30 november 2008 op RTL 5 en 2BE een televisiefilm, , uitgezonden over Jack Bauer. De bijna 2 uur durende televisiefilm speelt zich af tussen het zesde en zevende seizoen.
Elementen.
Real time.
24 is een thriller weergegeven in real time. Dit houdt in dat 1 minuut in het echt ook 1 minuut in de serie duurt. Als een personage van punt A naar B moet met de auto wat normaal gesproken 15 minuten duurt, zal dit in de meeste series twee minuten in beslag nemen, het zogenaamde "fast forward"-principe. In 24 duurt deze tocht ook daadwerkelijk 15 minuten.
De reclames tijdens de serie zijn ook precies afgestemd op het tijdsverloop. Na een reclameblok van 5 minuten komt de klok tevoorschijn en tikt de tijd verder. Een aflevering duurt effectief daarom ook maar gemiddeld 42 minuten.
Dankzij het realtimeprincipe gebeuren er in de serie dus ook bepaalde dingen tegelijk. 24 werkt hiervoor graag met het splitscreen-systeem. Het beeld wordt opgesplitst in 3 of 4 kleinere blokken, waar afzonderlijke gebeurtenissen los van elkaar te zien zijn. Ook wordt dit systeem gebruikt om een scène van meerdere kanten te laten zien. Dit picture-in-picture-systeem is na verloop van tijd een soort handelsmerk geworden voor de serie.
Film-en montagestijl.
24 heeft een karakteristieke visuele stijl. De leader bestaande uit een tikkende klok vormt het begin en eind van elke aflevering. Elke aflevering duurt exact 60 minuten (inclusief reclame), 24 afleveringen maken 1 seizoen bestaande uit 24 uren.
De leader start '-24-'logo gevolgd door start-tijdstip in uren, minuten, seconden en AM/PM aanduiding. Elke aflevering begint om een heel uur en wordt bijvoorbeeld weergeven als: 08:00:00 AM. Tussendoor wordt regelmatig in het klein een klok getoond.
Met splitscreen (Picture In Picture) worden meerdere gebeurtenissen die zich tegelijkertijd afspelen of dezelfde gebeurtenis maar dan vanuit een ander perspectief (camerastandpunt) vertoond. 1 à 2 minuten voor het einde van de aflevering worden meerdere gebeurtenissen, meestal meer dan twee, tegelijk in split screen vertoond. Een aflevering eindigt met een tikkende klok.
24 kenmerkt zich door het filmen in handheldstijl: cameravoering vanaf de schouder (of 'al of niet' gefixeerd in een harnas, zoals bij steadicam).
Verhaallijnen.
De verhaallijnen in 24 zijn vaak complex en worden snel verteld. Een terugkerend element in 24 is dat de personages moeten kiezen voor iets tragisch om een groter goed. In seizoen 2 kreeg een medewerker van het Departement van Defensie de kans CTU te alarmeren voor een aanslag op hun gebouw, maar dat zou tot gevolg hebben dat de identiteit van Jack Bauer, die op dat moment in de groep die de aanslag zou plegen infiltreerde, bekend zou worden waardoor hij bepaalde informatie die levens zou kunnen redden niet zou kunnen bemachtigen. In seizoen 3 moeten de president en de CTU-agenten kiezen tussen het leven van een hoge CTU-medewerker en de kans op aanslagen. In seizoen 6 moet Jack Bauer kiezen tussen het opofferen van zichzelf of de voortzetting van aanslagen in de Verenigde Staten door terroristen.
In een seizoen worden meerdere verhaallijnen behandeld die zich tegelijkertijd afspelen. Meestal blijkt pas later dat de familie of persoon die wordt gevolgd in een van die verhaallijnen iets te maken heeft met het hoofdplot. In het hoofdplot gaat het om terroristen. CTU en andere overheidsinstanties krijgen de opdracht te voorkomen dat terroristen iets uit kunnen richten. Naast acties van CTU, de president en de subplots waarin een familie of persoon wordt gevolgd krijgen we ook te zien wat Jack Bauer doet. Op de persoon Jack Bauer wordt dieper ingegaan dan op andere personages, zo worden zijn relaties (die hij had met Kate Warner, Claudia en Audrey Raines) en ook persoonlijke problemen behandeld. In elk van de acht seizoenen breekt Jack Bauer wel meerdere keren CTU-protocollen om iets voor elkaar te krijgen.
Rolverdeling.
Kenmerkend voor 24 is de snelle wisseling van acteurs. Enkel Jack Bauer had een rol in alle negen seizoenen van 24. Elk seizoen heeft een andere verhaallijn waardoor in sommige seizoenen de personages vrijwel volledig vernieuwd zijn.
Enkele bekende acteurs hadden gastrollen in 24, waaronder Dennis Hopper ("Easy Rider"), Jon Voight ("Heat"), Powers Boothe, Sean Astin ("The Lord of the Rings"), James Cromwell ("L.A. Confidential") en Tzi Ma ("Rush Hour").
In deze lijst staan de acteurs en actrices die een hoofdrol in 24 speelden. Meer gedetailleerde informatie over de personages is te vinden op de afzonderlijke artikelen per seizoen.
Boeken.
Onder de titel 24 is een serie boeken gebaseerd op de televisieserie 24 uitgegeven. De meeste spelen zich in tijd af voor het verhaal waarover het eerste seizoen handelde. De boeken beslaan net als de serie een dag uit het leven van Jack Bauer, en een hoofdstuk staat gelijk aan één uur. De boeken worden geschreven door verschillende schrijvers. De omslag van de boeken is geheel in de stijl van de televisieserie, waarbij echter de omslag van de laatste drie boeken enigszins afwijkt van de eerdere zes (uitgaande van de eerste druk). Alle boeken worden in Nederland uitgegeven door Uitgeverij Unieboek.

</doc>
<doc id="34997" url="https://nl.wikipedia.org/wiki?curid=34997" title="Star trek">
Star trek



</doc>
<doc id="34998" url="https://nl.wikipedia.org/wiki?curid=34998" title="Lijst van militaire rangen van de Nederlandse krijgsmacht">
Lijst van militaire rangen van de Nederlandse krijgsmacht

De Nederlandse krijgsmacht kent diverse rangen en standen. Deze zijn vastgesteld in het Koninklijk Besluit van 20 juni 1956, bepalende de volgorde van en de verhouding tussen de "rangen en standen bij de zee-, de land- en de luchtmacht". Het koninklijk besluit is ondertekend door koningin Juliana, en de ministers van Oorlog en Vloot C. Staf en Justitie J. C. van Oven. De verschillende onderdelen van de Nederlandse krijgsmacht kennen, in aflopende orde van hoogte, de volgende militaire rangen en standen.
Rangonderscheidingstekens.
Aanspreektitels zijn cursief geschreven. De tweede cursieve regel zijn additionele aanspreekvormen voor militairen met een bijzondere functie dan wel taak.
Opmerkingen en toelichtingen.
Viersterrenfunctie.
De Nederlandse strijdkrachten kennen doorgaans één viersterrenfunctie, die van de commandant der Strijdkrachten (CDS). De functie rouleert doorgaans tussen de krijgsmachtdelen (een generaal als hij afkomstig is uit land- of luchtmacht of een luitenant-admiraal als hij afkomstig is uit de Marine). De afzonderlijke krijgsmachtdelen worden geleid door een driesterrenfunctionaris, een luitenant-generaal bij land- en luchtmacht en een viceadmiraal bij de Marine. De commandant van het Korps Mariniers, een onderdeel van de Marine, is een brigadegeneraal. Sinds 2005 heeft de commandant der Marechaussee eveneens de rang van luitenant-generaal.
De huidige CDS is generaal Onno Eichelsheim, afkomstig van de Koninklijke Luchtmacht. Hij volgde op 15 april 2021 luitenant-admiraal Rob Bauer op, afkomstig van de Koninklijke Marine.
Buiten de Nederlandse strijdkrachten kan het zo zijn dat er gevraagd wordt om een viersterren generaal/admiraal en dat er daarmee meerdere Nederlanders in deze rang zijn. Dit is sinds juni 2021 het geval sinds Rob Bauer is benoemd als voorzitter van het NAVO militair comité.
Driesterrengeneraals.
De Nederlandse strijdkrachten kennen momenteel veertien driesterrengeneraals:
Herkenbaarheid.
Voor de herkenning kennen militaire rangen rangonderscheidingstekens en aanspreekvormen. Binnen de Koninklijke Marine (KM) wordt onderscheid gemaakt tussen "vloot" en "mariniers". De Koninklijke Landmacht (KL) kent verschillende aanspreekvormen voor militairen van "cavalerie", "artillerie" en andere wapens en dienstvakken.
Aanpassingen aan het rangenstelsel.
Sinds 1956 zijn diverse malen kleine aanpassingen gedaan in het rangenstelsel, voornamelijk bij manschappen en onderofficieren. Zo werd de stand van soldaat der tweede klasse in 2000 ingevoerd. Vóór 2000 was het onderscheidingsteken van de soldaat der eerste klasse een enkele rode chevron. Vanaf 2000 werd dat een dubbele rode chevron, en werd de soldaat der tweede klasse herkenbaar aan de enkele rode chevron.
Soldaten.
Na 1945 worden militairen in de stand van soldaat (der 1e / 2e klasse) bij verschillende wapens, (garde)regimenten en korpsen van de Koninklijke Landmacht anders genoemd. Bij de cavalerie "huzaar", bij de veld- en luchtdoelartillerie "kanonnier", bij de rijdende artillerie "rijder", bij de (Limburgse) jagers "(Limburgse) jager", bij de grenadiers "grenadier", bij de fuseliers "fuselier" en bij de commandotroepen "commando".
Rangen en standen, (on)gegradueerden en manschappen.
Bij soldaten (soldaat of bijvoorbeeld soldaat der eerste klasse) wordt niet gesproken over rangen maar over standen. Ook wordt onderscheid gemaakt in gegradueerde militairen (korporaal of hoger) en ongegradueerden (soldaten). Daarnaast worden de soldaten aangeduid als manschappen.
Militairen in opleiding.
Militairen in opleiding aan de Koninklijke Militaire Academie (Logo: verweven "KMA" met een kroontje erboven) hebben de rang/stand van cadet (=soldaat in casu "officier in opleiding"), cadet-korporaal (resp. cadet-marechaussee der tweede klasse), cadet-sergeant (resp. cadet-wachtmeester) of vaandrig (kornet) (aanspreektitel: jonker). Een en ander afhankelijk van het jaar of de fase van de opleiding van de toekomstige officier. Na het succesvol afronden van de z.g. beroepsopleiding 1 (BO-1) wordt de student bevorderd tot cadet-korporaal.
Militairen in opleiding op het Koninklijk Instituut voor de Marine (KIM) hebben de rang van adelborst (aanspreektitel: jonker). Na het beginnen als adelborst (in stand gelijkgesteld aan matroos eerste klasse) wordt de student na het behalen van het eerste jaar bevorderd tot korporaal-adelborst, om vervolgens na het voltooien van het tweede jaar te worden bevorderd tot sergeant-adelborst.
Verschillen tussen marine en andere krijgsmachtdelen.
Officiersrangen bij de marine hebben andere namen dan bij de land- en luchtmacht maar zijn verder redelijk daarmee vergelijkbaar. Manschappen en onderofficiersrangen hebben deels dezelfde namen als bij land- en luchtmacht maar hebben hierbij niet altijd dezelfde betekenis m.b.t. functie of salarisschaal. Bij de korporaals en sergeanten zijn deze verschillen het grootst: een korporaal bij de marine heeft meer verantwoordelijkheden dan een korporaal bij land- of luchtmacht. Zo wordt bijvoorbeeld een militair verpleegkundige bij de marine korporaal en bij de land- en luchtmacht minimaal sergeant (meestal sergeant 1e klasse, soms sergeant-majoor). Het verschil is ook terug te zien in de salarisschalen; zo verdient een marinekorporaal ongeveer hetzelfde als een sergeant of sergeant 1e klasse bij land- of luchtmacht. In situaties waarbij de verschillende onderdelen samenwerken (bijvoorbeeld uitzendingen) kan dit wel tot misverstanden en irritaties leiden op de werkvloer of in de verblijven van de verschillende rangen. Een korporaal bij de marine is, in tegenstelling tot zijn collega's bij de andere krijgsmachtdelen, volwaardig onderofficier en heeft dus de kaderschool voor onderofficieren doorlopen. De marinekorporaals aan boord hebben ook hun eigen verblijf als een soort 'voorportaal' voor het onderofficiersverblijf. 
Binnen de korporaals bij de landmacht zijn er twee varianten: de korporaal ingedeeld bij alle wapens en dienstvakken, en daarnaast de leidinggevend korporaal (ook geplaatst bij de meeste wapens- of dienstvakken) die een speciale opleiding (OLK) heeft gekregen op de Koninklijke Militaire School te Ermelo. De leidinggevende korporaals krijgen de functie van plaatsvervangend groepscommandant; zij zijn te herkennen aan de gekruiste Diemaco geweren boven de korporaalsstrepen.
Bijzondere functies.
Voorts zijn te noemen de verschillende muziekkorpsen van de verschillende krijgsmachtdelen, die zo ook hun bijzonderheden kennen als bijvoorbeeld de functie van kapelmeester.
In het algemeen zijn de erkend opgeleide geestelijk verzorgers in rang gelijkgesteld aan kapitein, majoor of overste. De hoofden van dienst van de geestelijk verzorgers zijn in rang gelijkgesteld met kolonel. Voorbeelden zijn vlootpredikant, legerpredikant (protestants-christelijk), luchtmachtaalmoezenier (rooms-katholiek), humanistisch raadsman (of -vrouw) (humanisme), rabbijn (joods), imam (islamitisch) en pandit (Hindoestaans). Zij bekleden formeel niet de rang want zijn aangesteld als burgerambtenaar, maar genieten wel dezelfde rechten als een militair met de equivalente rang. Bij de Koninklijke Marine is hun rangonderscheidingsteken niet voorzien van de krul (galon) op de bovenste streep. Voorts kent het Nederlands episcopaat de functie van legerbisschop (r.-k.) welke sinds 1995 door mgr. dr. Jos Punt en sinds 2001 door de bisschop van Haarlem wordt bekleed.
Draagwijze en kleur.
De rangonderscheidingstekens kunnen op verschillende plaatsen op het uniform worden gedragen. De volgende plaatsen komen over het algemeen in aanmerking: onder aan de mouw, (officieren en adjudant-onderofficieren van de Marine of Luchtmacht), halverwege de bovenarm (veelal bij onderofficieren en manschappen) en op de schouders (alle rangen en b.v. op overhemden, gevechtskleding of werkkleding).
In het verleden werden rangonderscheidingstekens ook op de boorden (revers) gedragen. Ook worden de rangonderscheidingstekens soms gedragen op het hoofddeksel (of helm).
Op gala-uniformen zijn de rangonderscheidingstekens soms zilver of goudkleurig. Bij onderofficieren van de Landmacht zijn de rangonderscheidingstekens op het dagelijkse tenue (DT) goudkleurig of zilverkleurig voor de cavalerie en militaire administratie. De rangonderscheidingstekens van onderofficieren van de Luchtmacht zijn op het DT blauw van kleur en op het gala-tenue goudkleurig. Ook zijn de rangonderscheidingstekens op ceremoniële tenues of op de tenues van muzikanten van afwijkende vorm en kleur.
Titulatuur, titels.
Zie titulatuur voor aanhef bij correspondentie.
Indien een militair ook een andere titel heeft (bv ir.) dan wordt dit na de militaire titel bij de naam toegepast (b.v. Lkol ir. M. Naam). Indien de titel achter de naam staat dan blijft deze ook achter de naam gebruikt worden.
Majoor.
Omdat bij de Koninklijke Marine zowel naar de sergeant-majoor (onderofficier) als naar de majoor (officier) wordt verwezen als de 'majoor', wordt de majoor (officier) ook aangeduid als groot-majoor. Bij het Korps Mariniers is de aanspreektitel voor beide rangen 'majoor', bij de rest van de Marine wordt de officier aangesproken met 'mijnheer'.
Een sergeant-majoor wordt door zijn meerderen aangesproken met sergeant-majoor en door zijn ondergeschikten met majoor.
Luchtmacht adjudant.
Het rangonderscheidingsteken van de adjudant veranderde in de tachtiger jaren van de zogenaamde blokstrepen naar het rangonderscheidingsteken dat gelijk is dat van de vaandrig (smalle streep). In de praktijk was dit vaak verwarrend; is het een jonge adjudant of een oude vaandrig? In juli 2017 werden, mede om de rol van de adjudant te versterken, de blokstrepen in iets modernere vorm weer ingevoerd.
Aanstelling, bevordering en ontslag.
Officieren worden aangesteld, bevorderd en ontslagen bij koninklijk besluit op voordracht van de minister van Defensie.
Afkortingen.
In correspondentie kan de rang worden afgekort. De volgende afkortingen worden onder andere gebruikt. Achter een afkorting wordt geen punt geplaatst:
CLAS en CLSK
Bij CLSK-officieren in de rang van luitenant tot en met kolonel die vlieger of arts zijn, wordt soms die kwalificatie aan de rangaanduiding toegevoegd, dus bijvoorbeeld majoor-vlieger of kolonel-arts.
Koninklijke Marechaussee:
De rangen hierboven zijn gelijkgesteld aan die van de Koninklijke Landmacht.
CZSK 
Vloot
Korps Mariniers
Bij CZSK wordt ook altijd het dienstvak of korps direct achter de rang vermeld.
Schepelingen:
subdienstvakken: nautische dienst (ODND), operaties (ODOPS), verbindingen (ODVB)
subdienstvakken: administratie (LDA), verzorging (LDV), goederenbeheer (LDGB), geneeskundige dienst (LDGD)
subdienstvakken: werktuigbouw (TDW), elektro (TDE), vliegtuig (TDV)
subdienstvakken: elektro (WDE), werktuig (WDW), systemen (WDS), vliegtuig (WDV),
subdienstvakken: tandartsassistente (BDTA), marine transportdienst (BDMTD)
Officieren:

</doc>
<doc id="34999" url="https://nl.wikipedia.org/wiki?curid=34999" title="Bassie en Adriaan">
Bassie en Adriaan

Bassie en Adriaan (Bas en Aad van Toor) was een Nederlands artiestenduo dat vooral bekend werd door de gelijknamige televisiereeks die liep van 1978 tot 1996 bij de Nederlandse en Vlaamse publieke omroep, en daarna nog veelvuldig werd herhaald. Bassie was een clown en Adriaan een acrobaat. In 2003 hadden zij hun laatste gezamenlijke (theater)tournee.
Geschiedenis.
Achtergrond.
De gebroeders Van Toor waren van 1955 tot en met 1980 bekend onder de naam The Crocksons, een Nederlands acrobatenduo.
In 1964 traden ze twee maanden lang op als clowns samen met Pipo de Clown in een circusshow van Rudi Carrell. De act was door Bas en Aad zelf geschreven.
Vanaf begin jaren 70 traden ze op in de Spaanse toeristenstad Benidorm met een kindershow.
Adriaan speelde hierin nog niet de rol van acrobaat maar hij was aangever in een kostuum onder de naam Meneer Adriaan.
Eind 1975 keerde het duo definitief terug naar Nederland. Ze pakten elke mogelijkheid aan om Bassie en Adriaan bekendheid te geven en verschenen bij de kindertelevisieprogramma's Sinterklaas is jarig en Stuif es in. Met de kindershow traden ze namelijk wegens naamsbekendheid op onder de naam van hun acrobatenact. In 1976 verscheen de eerste single "Alles is voor Bassie" wel onder de naam Bassie en Adriaan.
In deze periode kwamen zij in contact met producer Joop van den Ende die net een eigen televisiebedrijf had opgezet. Zij stelden hem voor een televisieserie uit te werken rondom de avonturen van "Bassie en Adriaan". Door het idee om de serie eerst in een circus af te laten spelen werd van het karakter Adriaan een acrobaat gemaakt. In 1976 werd een proefaflevering bij een Vlaardingse banketbakkerij opgenomen.
Op 10 januari 1978 werd een start gemaakt met de televisieserie "" bij de TROS.
In de periode 1980-1982 had het duo in samenwerking met Van den Ende een eigen circus genaamd (TROS) "Circus Bassie en Adriaan" waarmee het duo door Nederland en België toerde. Ook waren ze betrokken bij circus Renz in de periode 1978-1989. Tevens trokken de broers door Nederland en België met de "Bassie &amp; Adriaan Lachspektakelshow" in theaters en sporthallen.
Vanaf 1983 produceren Bas en Aad de voorstellingen, televisieseries en merchandising zelf. In "Het geheim van de schatkaart" spelen zij bovendien beiden een dubbelrol; Bas als Vlugge Japie en Aad als De Baron (de rol werd later door Paul van Gorcum gespeeld). Dit deden zij eerder op de radio in het hoorspel "Bassie en Adriaan Op Schattenjacht".
In 1997 werden ze tijdens een speciale televisiegala, ter gelegenheid van meer dan 40 jaar in het artiestenvak, benoemd tot Ridder in de Orde van Oranje-Nassau.
In oktober 2002 kondigden zij een afscheidstournee aan. Een paar maanden later werd bij Aad van Toor een ernstige vorm van kanker aan de speekselklieren ontdekt. Op woensdag 30 juli 2003 kwam daardoor een abrupt einde aan de afscheidstournee. Als alternatief einde trok Aad nog eenmaal zijn Adriaan-kostuum aan en presenteerde op 31 december 2003 de "De Bassie en Adriaan 24 uurs-marathon" op Nickelodeon. In 2010 is Aad genezen verklaard.
Latere jaren.
Op 1 juli 2004 openden de broers de eerste Bassie en Adriaan-tentoonstelling in het TV Toys Museum en waren zij aanwezig bij de Nickelodeon Kids' Choice Awards 2004.
In februari 2004 startte Bas van Toor samen met goochelaar Sylvia Schuyer de theatervoorstelling "Magiclandshow: The Beauty and The Clown". Wegens tegenvallende kaartverkopen werd de show na 2 maanden gestopt.
Aan het einde van het jaar toerde hij met zijn schoonzoon Evert van den Bos (als aangever en toneelmeester) bij Circus Althoff. In 2005 startte hij de show "Bassie en zijn vriendjes" samen met Van den Bos en goochelaar en buikspreker Peter Grooney (die tot eind 2007 bleef). Hierbij werden ook twee nieuwe televisieseries geproduceerd: "Bassie en de reis van Zwarte Piet" en "Bassie en de speurtocht naar Charly" en een regionaal studioprogramma. Van 2008 tot en met 2013 toerde hij vervolgens met de "Bassie lachspektakelshow".
In januari 2005 verscheen na meer dan twintig jaar een van de twee verloren afleveringen van "Het geheim van de sleutel" op dvd. In maart werd vervolgens de laatste dvd van de theaterreeks "Bassie en Adriaan: Lachspektakelshow" uitgebracht (opgenomen in 1999). Hetzelfde jaar kreeg Aad van Toor na een rechtszaak voor een deel de originele opnamebanden van "De huilende professor" in zijn bezit. Ook begon in deze periode een rechtszaak met verschillende acteurs uit de serie om betalingen.
In 2006 werd hun carrière gedocumenteerd in "De herfst van Bassie en Adriaan".
In 2007 werd op de homepage van Aad van Toor wekelijks in vijf delen in lage kwaliteit de tweede verloren aflevering van "Het geheim van de sleutel" online gezet. De originele filmrol is echter nog steeds zoek.
In 2008 verscheen Bas van Toor als Clown Bassie tweemaal in een reclame van OHRA met de kreten “Hé buurmannetje, bakkie?” en “Hé buurmannetje, baby?” Aad van Toor was in 2009 te zien als Adriaan, samen met Robin de Robot, in de film "Sinterklaas en de Verdwenen Pakjesboot", dit keer echter nog zonder zijn Adriaan-kostuum aan. In dit jaar verscheen ook de speciale aflevering "De Verdwenen Trosster" op dvd.
In 2012 werd het 'Bassie &amp; Adriaan Channel' op YouTube gestart waarop verschillende liedjes en fragmenten worden geüpload uit de televisieseries. Ook werden de circusuitzendingen uit de jaren 80 gehermonteerd geüpload onder de naam Bassie &amp; Adriaan in het circus. Deze registraties zijn nooit herhaald of op video of dvd uitgebracht. In 2013 verscheen een documentaireserie "Bassie &amp; Adriaan: 35 Jaar Op TV!"
In september 2014 ging het titellied "Hallo vriendjes" viral.
In 2015 brachten Bassie &amp; Adriaan nog een grote caravanbox uit met alle films en series die zij hebben gemaakt. De broers Van Toor brachten in 2017 beiden apart een autobiografisch boek uit. Aad schreef het boek "Moe, ik kan een salto!" en Bas het boek "Allememaggies!".
In 2018 werd een actie opgezet om Bassie en Adriaan op Netflix te krijgen. Op 10 mei van dat jaar werd er een 'Bassie en Adriaan-marathon' georganiseerd en kreeg de serie "De reis vol verrassingen" eenmalig een bioscooprelease, in het bijzijn van Aad van Toor, in zijn Adriaan-kostuum. Een jaar later was Aad van Toor weer als Adriaan te zien in de film "De Brief voor Sinterklaas".
In 2020 kregen Bas en Aad uit handen van hun management een award voor ruim 100 miljoen views op YouTube. Eerder kregen ze al een Silver Creator Award voor 100.000 abonnees op YouTube. Tevens werd in 2020 en 2021 in samenwerking met Aad van Toor een online Bassie en Adriaan pubquiz georganiseerd.
In januari 2023 nam de zanger Mart Hoogkamer het nummer "In Spanje" op, een cover van het originele nummer "De Spaanse Zon" van Bassie en Adriaan. In november 2023 ging de documentaire "Bassie en Adriaan: Een schat aan herinneringen" in première in de bioscoop. De documentaire werd op 7 januari 2024 door AVROTROS uitgezonden.
Incidentele terugkeer.
 In 2011 keerden Bas en Aad samen terug als Bassie en Adriaan in een reclame van Nuon. In 2012 waren ze te zien in een reclame van Honda en spraken ze de stemmen in voor een Bassie en Adriaan-spel voor op de iPad.
In februari 2013 openden Bas en Aad als Bassie &amp; Adriaan een tweede Bassie en Adriaan-tentoonstelling 'Bassie &amp; Adriaan - 35 Jaar Op TV' in het Oude Ambachten &amp; Speelgoed Museum. Later dat jaar maakten Bassie en Adriaan eenmalig een terugkeer op het toneel op een fandag.
In 2015 verscheen de bioscoopfilm "Keet &amp; Koen en de Speurtocht naar Bassie &amp; Adriaan". Hoewel het in de media als afscheid wordt getypeerd, verschenen zij daarna toch nog gezamenlijk in diverse promotiefilmpjes op hun eigen YouTube-kanaal en Facebook.
In juli 2017 was er een derde tentoonstelling te zien in het Familietheater Flamingo in Vlaardingen. Deze werd door 10.000 mensen bezocht. Hierbij waren Bassie en Adriaan regelmatig zelf aanwezig in kostuum voor een ontmoeting met de fans.
Op 3 september, de laatste dag van de tentoonstelling, gaven ze een klein optreden bij een draaiorgel dat 'Bassie en Adriaan-muziek' speelde. Dit zou het laatste gezamenlijke publieke optreden van Bassie en Adriaan worden.
Voor het programma de "De Slimste Mens" waren zij in het winterseizoen 2017-2018 samen met regelmaat te zien als vragenstellers in de open deur-ronde. De opnames hiervan vonden plaats op 1 september 2017.
In mei 2018 maakte Bas van Toor bekend definitief te stoppen met zijn alter ego clown Bassie.
Overzicht van werk.
Televisieseries.
De televisieseries hebben in de loop van de jaren verschillende (na)bewerkingen gehad.
Hoorspelen.
Bassie en Adriaan hebben verschillende hoorspelen gemaakt:
Stripalbums.
In de periode 1983-1985 verschenen drie stripalbums van Bassie en Adriaan. De tekeningen waren van Frans Verschoor en de tekst van Aad van Toor.
Computerspellen.
In 1997 verscheen het spel "Spelen met Bassie en Adriaan" op cd-rom met spelletjes als karaoke, wie is waar?, kleuren en het boevenspel. Voor het boevenspel spraken Paul van Soest (Handige Harry) en Hans Beijer (B100) de stemmen in van hun personage. De stemmen van de Baron, B2 en Vlugge Japie werden door Bas en Aad gedaan. In 1998 volgde "Spelen met Bassie en Adriaan deel 2". In 2012 verscheen op de iPad de "Bassie en Adriaan Game". Bas en Aad van Toor spraken hiervoor wederom de stemmen in. In 2022 verscheen de app "Bassie &amp; Adriaan: Een Gouden Vangst".
Magazine.
Tussen 1996 en 2000 verscheen het "Bassie en Adriaan Magazine". In totaal werden er 25 nummers uitgebracht. Aad van Toor stopte het magazine na het plotseling overlijden van tekenaar (en goede vriend) Frans Verschoor.
Discografie.
In 1985 verschenen er nieuwe versies van een aantal nummers, speciaal gemaakt voor de lp "De leukste liedjes" die in 1989 ook op cd verscheen. Dit gebeurde wederom in 1992 voor de cd "De leukste liedjes deel 2". In 1997 zijn er aantal nieuwe arrangementen gemaakt voor een aantal liedjes voor de cd-rom "Spelen met Bassie en Adriaan". De laatste nieuwe versie van een aantal nummers is gemaakt in 1999 voor de live-cd's en -dvd's. De liedjes uit de televisieserie "Liedjes uit Grootmoeders Tijd" staan niet in de lijst. Sommige liedjes zijn niet verschenen in de televisieserie maar wel in speciale uitzendingen of op lp's.
Tentoonstellingen.
Op 1 juli 2004 opende het duo een tentoonstelling van rekwisieten uit de televisieseries in het TV Toys Museum te Dieren. Deze liep tot 30 september 2004.
In 2013 volgde een tweede tentoonstelling getiteld "Bassie en Adriaan - 35 jaar op TV!" in het Oude Ambachten en Speelgoedmuseum in Terschuur. Deze liep in eerste instantie van 6 februari tot en met 31 augustus 2013, maar werd vanwege succes verlengd tot 30 december 2013.
In 2017 was er een derde tentoonstelling te zien in het Familietheater Flamingo in Vlaardingen. Eind juli hadden naar schatting tussen de 4000 en 5000 mensen de tentoonstelling bezocht. Bij deze laatste tentoonstelling, die liep tot en met 3 september, waren Bassie en Adriaan ook regelmatig zelf aanwezig voor een ontmoeting met de fans. Op 18 augustus verscheen Bas van Toor als het karakter Vlugge Japie.
In oktober 2020 werd er een vierde tentoonstelling "Bassie &amp; Adriaan – een schat aan herinneringen" geopend in museum Vlaardingen. Deze expositie gaat over hun leven en persoonlijke carrière. De tentoonstelling liep tot 24 oktober 2021. In 2022, 2023 en 2024 werden er diverse keren een meet en greet met Aad van Toor in hetzelfde museum georganiseerd.
Rechtszaak.
In 2020 vond er een definitieve uitspraak plaats in een langslepend conflict via een rechtszaak van een aantal oud-tegenspelers. Deze maken aanspraak op duizenden euro’s voor hun aandeel in de series. Het conflict dateert uit 2005. De tegenspelers werden gedeeltelijk in het gelijk gesteld in 2014. De rechter stelde vast dat Bas en Aad de financiële verplichtingen voor de door hun zelf geproduceerde series "De Schatkaart", "De Verdwenen Kroon", "De Verzonken Stad", "De Geheimzinnige opdracht" en "De Reis Vol Verrassingen" volgens de afspraken hadden voldaan en dat de tegenspelers voor deze series geen recht hebben op een vergoeding. Maar de rechter stelde wel vast dat de tegenspelers voor series "De Plaaggeest", "Het Geheim van de Sleutel", "De Diamant" en "De Huilende Professor" recht hadden op een vergoeding voor de verkochte dvd's. Deze series werden oorspronkelijk geproduceerd door Joop van den Ende, die de rechten hiervan begin jaren '90 verkocht aan Bas en Aad. Over de hoogte van deze financiële vergoeding werd geen overeenstemming gesloten. In november 2020 vond er een definitieve uitspraak plaats. De rechter stelde de tegenspelers nogmaals in het gelijk, maar de toegewezen schadevergoeding voor deze vier series was veel lager dan oorspronkelijk geëist.

</doc>
<doc id="35000" url="https://nl.wikipedia.org/wiki?curid=35000" title="Standdaarbuiten">
Standdaarbuiten

De plaats Standdaarbuiten (gemeente Moerdijk) in de Nederlandse provincie Noord-Brabant bestaat sinds 1529. Standdaarbuiten ligt tussen Fijnaart en Oudenbosch.
Standdaarbuiten is een agrarisch kerkdorp, waar vlas een belangrijke bestaansbron was.
Etymologie.
Er zijn twee verklaringen voor de herkomst van de naam Standdaarbuiten. De eerste zoekt het bij de Sint-Elisabethsvloed in 1421, toen zich ten noorden van het land van Gastel en Barlebosch buitendijks nieuw land in het water begon af te tekenen. Dit nieuwe land, een grote zandbank, werd aangeduid als "'t sant er buyten" of "'t sant daer buyten". Op oude kaarten uit de tweede helft van de 15e eeuw werd deze zandbank reeds beschreven als het Stantderbuyten.
De tweede verklaring is dat een baken voor de scheepvaart een 'standaert' werd genoemd. Op de zandbank zou een paal hebben gestaan, die werd aangeduid als een Standaert-buyten. Deze verklaring gaat echter niet op, omdat de twee letters d in Standdaarbuiten naast elkaar geschreven dienen te worden. De naam Standaert-buyten zou verbasterd leiden tot Standaardbuiten, wat de veel voorkomende verkeerd geschreven naam oplevert.
Geschiedenis.
Na de Sint-Elisabethsvloed was de situatie zodanig dat het gebied ten noorden van de Mark in een kweldergebied veranderde. In 1527 werden de kwelders ten noorden van de Mark ingepolderd door Jan III van Glymes, die markies was van Bergen op Zoom. Aldus ontstond "Polder het Oudland van Standdaarbuiten". Ten zuiden van de polder, ter plaatse van het huidige Standdaarbuiten, stroomde de Mark een krekengebied in om achtereenvolgens via de "Wijtslach" en de "Barlaecke", bij de buurtschap Barlaque, zich met de Mooie Keene samen te voegen tot de Dintel.
In 1529 werd in deze polder het dorp Standdaarbuiten gesticht. Het werd ontworpen als een voorstraatdorp. De polder groeide in de loop der jaren aan van 880 tot 1350 ha. Standdaarbuiten beschikte over een haven, die echter in de jaren 60 van de 20e eeuw werd gedempt. Ook kwam er een veerverbinding over de Mark tussen Standdaarbuiten en Oudenbosch. Deze meerde aan nabij de buurtschap Schans. Het veer werd echter in 1839 opgeheven. Toen kwam er namelijk een brug, welke later ook is verdwenen. In 1548 werd een kerk ingewijd.
Daar de polder in het grensgebied van het graafschap Holland en het markiezaat Bergen op Zoom lag, kwam het nog weleens tot schermutselingen over en weer. Vooral tijdens de Tachtigjarige Oorlog had ze veel te lijden van nu eens Spaanse, dan weer Staatse troepen. Zo werd Standdaarbuiten en omgeving in 1572 door de Geuzen geplunderd en gebrandschat, terwijl in 1760 een brand het dorp in de as legde.
In 1867 kwam er een suikerfabriek met een 54 meter hoge schoorsteen. Deze fabriek werd omstreeks 1930 afgebroken. Ook de vlasteelt was belangrijk, tot ongeveer 1950. Daarna ging men over op champignonteelt. Voor beide teelten was Standdaarbuiten het centrum in West-Brabant.
Toen, tegen het einde van de Tweede Wereldoorlog, de geallieerden naar het noorden oprukten, trachtten de Duitsers hun opmars bij de Mark te vertragen, zodat ze zich konden terugtrekken ten noorden van het Hollandsch Diep. Op 30 oktober 1944 bliezen ze de brug over de Mark op. Daarna volgden beschietingen, waarbij het dorp vrijwel geheel werd verwoest. Op 4 november 1944 werd Standdaarbuiten bevrijd.
De Franciscanessen van Etten bewoonden in Standdaarbuiten het "Sint-Antoniusklooster" van 1838-1978. Het bevond zich aan het Pastoor Coolenplein 3. Tot 1 januari 1997 was Standdaarbuiten een zelfstandige gemeente, daarna was er een fusie met vier andere gemeente tot de gemeente Zevenbergen, die in april 1998 hernoemd werd tot de gemeente Moerdijk.
Natuur en landschap.
Standdaarbuiten ligt aan de Mark. Het landschap bestaat voornamelijk uit zeekleipolders, die worden omgeven door dijken. Vooral de Kreekdijk kan worden genoemd, die vroeger bescherming bood tegen het water van de Mooie Keene. Hiervan is de Keenehaven nog overgebleven, een veel smallere waterloop die tevens de grens vormde met Fijnaart.
Evenementen.
Carnaval.
Een jaarlijks terugkerend evenement in Standdaarbuiten is de carnavalsoptocht op zaterdagavond, waar een verlichte stoet van kleine en grote praalwagens het middelpunt vormt. Deze optocht wordt rechtstreeks uitgezonden op Omroep Brabant.
Zwammegat, de carnavalsnaam van Standdaarbuiten, vindt zijn oorsprong in de champignonteelt die na de verdwijning van de vlasteelt ontstond in de oude vlasserijwerkplaatsen.
Verkeer en vervoer.
Standdaarbuiten is bereikbaar vanaf de A17. Openbaar vervoer naar Standdaarbuiten wordt verzorgd door Arriva met lijn 210 van Klundert naar Oudenbosch.
Nabijgelegen kernen.
Fijnaart, Noordhoek, Oudenbosch, Oud Gastel, Stampersgat

</doc>
<doc id="35001" url="https://nl.wikipedia.org/wiki?curid=35001" title="Standaardbuiten">
Standaardbuiten



</doc>
<doc id="35005" url="https://nl.wikipedia.org/wiki?curid=35005" title="Lagrangepunt">
Lagrangepunt

Een lagrangepunt (vernoemd naar de Italiaanse wiskundige en astronoom Joseph-Louis Lagrange) is een specifieke vorm van baanresonantie. In een lagrangepunt kan een klein object zoals een ruimtestation een vaste relatieve positie behouden ten opzichte van twee hemellichamen die rond een gezamenlijk zwaartepunt draaien. Deze positie is, afhankelijk van het geval, min of meer stabiel.
Hierbij moet de massa van het object in het lagrangepunt verwaarloosbaar zijn ten opzichte van de twee hemellichamen, en moet het object de juiste snelheid en richting hebben. Ieder tweelichamensysteem dat draait rond een gemeenschappelijk zwaartepunt heeft vijf lagrangepunten, waarvan er drie liggen op de verbindingslijn tussen de twee hemellichamen. Tweelichamensystemen waarvoor dit van toepassing is zijn bijvoorbeeld zon en aarde, de zon en een andere planeet, en de aarde en haar maan. Het kleine object kan in plaats van "stil te staan" op een lagrangepunt er ook een baan omheen beschrijven.
Lagrangepunten hebben diverse voordelen als positie voor een ruimtestation, net zoals een geostationaire baan voor bepaalde observatie- en communicatiedoeleinden voordelen heeft.
Lagrangepunten van het zon-aarde-systeem.
De lagrangepunten worden hieronder uitgelegd voor het zon-aarde-systeem, maar een en ander geldt mutatis mutandis ook voor andere tweelichamensystemen.
Lagrangepunt L1.
Het punt L1 ligt op de rechte lijn tussen aarde en zon. Een object dat dichter bij de zon staat dan de aarde moet volgens de Derde Wet van Kepler een kortere omlooptijd hebben dan de aarde. Als we op de rechte lijn tussen aarde en zon echter dicht genoeg bij de aarde komen, zal de zwaartekracht van de aarde voldoende sterker zijn dan die van de zon, en zal de omlooptijd van een object in dat punt langer worden. Hierdoor bestaat het punt L1, waarin de omlooptijd gelijk is aan die van de aarde.
Bij benadering geldt voor de afstand tot de aarde
formula_1
Na het invullen van de massa van de aarde: 5,972⋅1024 kg, massa van de zon: 1,989⋅1030 kg en de afstand aarde-zon: 149.600.000 km krijgen we een afstand 1,5 miljoen km van de aarde. Lagrangepunt L1 ligt dus op viermaal de afstand tot de maan, in de richting van de zon. Joseph-Louis Lagrange (1736—1813) heeft dit punt voor het eerst berekend. 
De zonneobservatiesatelliet Solar and Heliospheric Observatory (SOHO) is in L1 geplaatst, zodat deze continu zicht op de zon heeft. De satelliet beschrijft een baan om L1 heen zodat deze dus niet precies in de richting van de zon staat. Dit zou namelijk de communicatie bemoeilijken vanwege interferentie met de zonnestraling. Ook is een baan om L1 enkel mogelijk in het vlak loodrecht op de lijn aarde-zon, gezien de stabiliteit van L1. De baan van SOHO heeft een halve lange as van ongeveer 660 000 km in de richting van de omloopbaan om de zon. Met een afstand van ongeveer 1,5 miljoen kilometer van de aarde ligt de maximale afwijking van de zonsrichting op enige tientallen graden.
Ook het Deep Space Climate Observatory (DSCOVR) bevindt zich hier.
Lagrangepunt L2.
Lagrangepunt L2 ligt net als L1 op de rechte lijn die door aarde en zon gaat, maar nu aan de andere kant van de aarde. Een object met een baan buiten die van de aarde heeft normaal gezien een langere omlooptijd dan de aarde. De zwaartekracht van de aarde werkt echter in dezelfde richting als die van de zon. Door deze opgetelde grotere inwaartse kracht kan het object met een hogere baansnelheid en met dezelfde hoeksnelheid en omlooptijd als de Aarde om de Zon bewegen. De omlooptijd van het object wordt dus verkort. Daardoor bestaat het punt L2. Het ligt op ongeveer even grote afstand van de aarde als L1, maar aan de andere kant: viermaal de afstand tot de maan in de richting weg van de zon, dus steeds in de schaduw van de aarde.
Lagrangepunt L2 wordt gebruikt voor ruimteobservaties omdat een object in L2 dezelfde positie behoudt ten opzichte van de zon en de aarde, waardoor het object vanuit de aarde gezien altijd op een vast punt staat (geen rekening houdend met de rotatie van de aarde zelf). Hierdoor is kalibratie van en communicatie met het object eenvoudiger. Een ruimtegerichte observatiesatelliet op dit punt heeft altijd de zon, de aarde en de maan achter zich, zodat afscherming eenvoudiger is, en observaties rond de klok kunnen doorgaan.
De slagschaduw van Aarde (umbra) reikt tot 1,4 miljoen kilometer van Aarde. L2 bevindt zich daarmee in de halfschaduw (antumbra) van Aarde. In praktijk worden sondes niet op L2 geplaatst maar cirkelen daaromheen op tienduizenden kilometers, waardoor zij zich eveneens in de half-schaduw bevinden (penumbra). Hierdoor kunnen zonnepanelen alsnog energie leveren aan de opererende sonde, terwijl deze alsnog bescherming geniet tegen een teveel aan licht en elektromagnetische straling.
De Wilkinson Microwave Anisotropy Probe is al in een baan rond lagrangepunt L2 van aarde/zon geplaatst. De James Webb-ruimtetelescoop werd eveneens in een baan rond lagrangepunt L2 geplaatst. De Europese ruimtevaartorganisatie ESA heeft in mei 2009 de ruimtetelescoop Herschel en het Planck Observatory in een baan rond L2 gebracht. Op 19 december 2013 is nog een satelliet gelanceerd, de Gaia, die in een Lissajous-achtige baan rond het L2-punt wordt geplaatst.
Lagrangepunt L3.
Lagrangepunt L3 ligt ook op de as tussen aarde en zon, nu echter aan de andere kant van de zon, vanaf de aarde gezien. Een object op dit punt ondergaat de aantrekkingskracht van de aarde en de zon in dezelfde richting. De aantrekkingskracht van de aarde is op deze grote afstand echter gering. Lagrangepunt L3 ligt dan ook vrijwel even ver van de zon als de aarde (de afstand tot het gemeenschappelijke zwaartepunt is iets groter, die tot de zon iets kleiner).
Bij positionering op lagrangepunt L3 is een satelliet steeds buiten zicht van de aarde. Rechtstreekse communicatie met de satelliet lijkt moeilijk (de zon staat ertussen), tenzij via een satelliet op bijvoorbeeld lagrangepunt L4 en L5, met enige tijdvertraging.
Volgens sommige filosofen bevindt zich op die plek een tegenaarde of antichthon, die vanaf de aarde nooit zichtbaar is doordat de zon ertussen staat.
Lagrangepunten L4 en L5.
Lagrangepunten L4 en L5 bevinden zich op de baan van de aarde, met voor- of achterstand van eenmaal de afstand aarde-zon (in rechte lijn, niet langs de kromming van de baan). Het object staat zo in de tip van een gelijkzijdige driehoek, met de as aarde-zon als basis. Doordat de afstanden van het object tot de zon en tot de aarde gelijk zijn, is de verhouding tussen de aantrekkingskrachten gelijk aan de verhouding tussen de massa's van zon en aarde. Hierdoor zal de resulterende kracht exact door het zwaartepunt van het tweelichamensysteem gaan. De resulterende kracht is exact groot genoeg zodat de omlooptijd gelijk is aan die van de aarde.
Lagrangepunten L4 en L5 zijn de enige lagrangepunten die zich even snel bewegen in de omloopbaan rond de zon, omdat ze op dezelfde afstand van de zon gelegen zijn als de aarde. Op L4 bevinden zich de Trojaanplanetoïdes 2010 TK7 en 2020 XL5. Mogelijk bevinden zich op deze punten ook kordylewskiwolken.
Lagrangepunten L4 en L5 van het aarde-maansysteem zijn posities die overwogen worden om eventueel ruimtekolonies te stichten.
Afleiding van L1 en L2 in het aarde-zon-systeem.
L1.
Lagrangepunt 1 bevindt zich tussen de zon en de aarde. Uit de definitie van een lagrangepunt volgt dat de omlooptijd van dit punt gelijk moet zijn aan de omlooptijd van de aarde in haar baan rond de zon. De formule voor de periode van de aarde halen we uit de gravitatiewet en Middelpuntzoekende kracht:
formula_2
De kracht op het punt L1 is gelijk aan het verschil van de aantrekking van de zon en de aantrekking van de aarde. De resulterende kracht op het punt moet voor de middelpuntzoekende kracht zorgen met dezelfde omlooptijd als de aarde:
formula_3
Om de vergelijking werkbaar te houden veronderstellen we dat formula_4 klein is ten opzichte van formula_5 en we bijgevolg de binomiale ontwikkeling mogen toepassen.
formula_6
L2.
Voor lagrangepunt 2 gaat de afleiding op dezelfde manier, men dient wel extra aandacht te besteden aan de mintekens.
De kracht op het punt L2 is gelijk aan de som van de aantrekking van de zon en de aantrekking van de aarde, die staan in dezelfde richting. De resulterende kracht op het punt moet weer voor de middelpuntzoekende kracht zorgen, die ervoor zorgt dat een lichaam op lagrangepunt 2 dezelfde omlooptijd heeft als de aarde:
formula_7
We mogen de binomiale ontwikkeling weer toepassen.
formula_8
Dit is dezelfde benadering als voor L1.
Lagrangepunten bij andere tweetallen hemellichamen.
Zon en Jupiter.
Op de L4- en L5-punten van Jupiter bevinden zich van nature al groepen planetoïden die Trojanen genoemd worden. In maart 2003 waren er al 1560 bekend.
Zon en Neptunus.
In 2001 is een dergelijke planetoïde ook in de baan van Neptunus ontdekt: een rotsblok met een diameter van ongeveer 230 km.
Zon en Mars.
Mars bezit ook 6 trojanen.
Aarde en maan.
L1 en L2 liggen gemiddeld op ongeveer 1.115.000 km van de maan.
Stabiliteit.
Stabiliteit van L1, L2 en L3.
De eerste drie lagrangepunten zijn slechts stabiel bij verplaatsingen loodrecht op de verbindingslijn tussen de hemellichamen. Dit kan het gemakkelijkst worden gezien door het L1 punt te bekijken. Een testmassa die loodrecht op de verbindingslijn van de twee massa's wordt verplaatst zou een trekkende kracht naar het evenwichtspunt voelen. Dit is omdat de zijcomponenten van de zwaartekracht-trekkracht van de twee massa's gericht zijn naar het evenwichtspunt.
Bij verplaatsing langs de verbindingslijn tussen de twee hemellichamen, komt de testmassa dichter tegen een van beide hemellichamen en wordt de zwaartekracht van dat hemellichaam groter en van het andere hemellichaam kleiner. De testmassa zal steeds verder afwijken.
Toch zijn L1, L2 en L3 te gebruiken, doordat slechts zeer weinig brandstof nodig is om kleine afwijkingen te compenseren.
Stabiliteit van L4 en L5.
Lagrangepunten L4 en L5 zijn stabiel als de verhouding van de massa's &gt; 24,96. Dit geldt onder meer voor de zon met een willekeurige planeet, en voor de aarde met de maan. Daardoor kunnen objecten hier wel een miljard jaar op hun plaats blijven, behalve bij de aarde met de maan: verstoringen door de planeten beperken de stabiliteit, maar objecten kunnen hier toch nog wel enkele miljoenen jaren op hun plaats blijven.

</doc>
<doc id="35006" url="https://nl.wikipedia.org/wiki?curid=35006" title="Terreuraktie">
Terreuraktie



</doc>
<doc id="35007" url="https://nl.wikipedia.org/wiki?curid=35007" title="Terreuractie">
Terreuractie

Terreuracties zijn de verschillende afzonderlijke daden die door terroristen worden gepleegd. Een aantal soorten acties zijn onder terroristen populair:
Hierin zijn zoals in veel dingen duidelijke mode-effecten te herkennen: vliegtuigkapingen waren vooral in de jaren 70 en 80 populair; in de laatste tien jaar is de zelfmoordaanslag meer op de voorgrond komen te staan.

</doc>
<doc id="35008" url="https://nl.wikipedia.org/wiki?curid=35008" title="Westelijke Jordaanoever">
Westelijke Jordaanoever

De Westelijke Jordaanoever (Arabisch: الضفة الغربية, aḍ-Ḍiffä l-Ġarbīyä, Hebreeuws: יהודה ושומרון / הגדה המערבית, Jehoeda Wesjomron (Judea en Samaria) / Hagadah Hama'aravit), of kortweg Westoever, in de 20ste eeuw ook wel Cisjordanië genoemd, is het grootste grondgebied van de Palestijnse gebieden. De Westelijke Jordaanoever van Palestina is een bergachtig gebied dat aan de oostzijde wordt begrensd door de rivier de Jordaan en de Dode Zee. Naast deze natuurlijke grens zijn de noordelijke, westelijke en zuidelijke grenzen gevormd na de Arabisch-Israëlische Oorlog van 1948 als wapenstilstandsgrenzen van 1949 tussen Israël en Jordanië, de zogenoemde Groene Lijn.
Na de Zesdaagse Oorlog heeft Israël in 1967 de groene lijn op al zijn landkaarten, zoals in klaslokalen, gewist. Volgens de Israëlische minister van Volkshuisvesting is het vertrouwelijke militaire informatie die niet vrijgegeven kan worden vanwege bezorgdheid dat het de internationale betrekkingen van de staat zou kunnen ondermijnen. Vragen om gegevens daarover blijven onbeantwoord; die vallen onder de uitzonderingen in de Israëlische 'Wet op de Vrijheid van informatie' (Freedom of Information Law).
De Westelijke Jordaanoever is verdeeld in 11 gouvernementen van de Palestijnse Autoriteit (PA). Het hoofdkwartier met het presidentsterrein (de Mukata'a) zit in Ramallah evenals de Palestijnse Wetgevende Raad, het Palestijnse parlement. Oost-Jeruzalem wordt als de hoofdstad van Palestina beschouwd.
In 2007 had de Westelijke Jordaanoever totaal 2.350.583 Palestijnse inwoners. In 2018 telde de Westelijke Jordaanoever naar schatting 2.798.494 Palestijnse inwoners. 
De totale bevolking in 2024 was 3.243.369 
Geschiedenis.
Westelijke Jordaanoever na 1948.
De Westelijke Jordaanoever is een deelgebied van het voormalige Britse Mandaatgebied Palestina. Nadat zionistische Joden in een groot deel van het mandaatgebied de staat Israël hadden uitgeroepen, werd in de daarop volgende Arabisch-Israëlische Oorlog van 1948 het voor een Palestijnse staat bestemde deel door Transjordanië bezet. En hoewel volgens het Verdelingsplan van de VN Jeruzalem als-één-geheel onder internationaal bestuur moest komen, veroverde Israël tijdens die oorlog ook het gebied en de wijken ten westen van de stad, West-Jeruzalem. Transjordanië behield de Oude Stad (Oost-Jeruzalem) In 1949 werd een wapenstilstand gesloten en een grenslijn getrokken, de Groene Lijn. Op 24 april 1950 annexeerde Transjordanië het bezette gebied dat vervolgens 'Westelijke Jordaanoever' werd genoemd en veranderde hierna zijn naam in Jordanië. De Palestijnen die er woonden kregen automatisch het Jordaanse staatsburgerschap. Deze annexatie werd alleen erkend door Groot-Brittannië en Pakistan, beide landen waren bevriend met het bestuur van Jordanië. De Westelijke Jordaanoever met inbegrip van Oost-Jeruzalem werd verboden gebied voor Joden uit Israël en andere landen. Christelijke pelgrims moesten een doopbewijs tonen aan de Jordaanse autoriteiten om te bewijzen dat ze geen Jood waren.
Bezetting door Israël sinds 1967.
In de Zesdaagse Oorlog van 1967 werd de Westelijke Jordaanoever en ook Oost-Jeruzalem met de Oude Stad Jeruzalem (Al-Quds) door Israël op Jordanië veroverd en vervolgens militair bezet. (Volgens Resolutie 181 Algemene Vergadering Verenigde Naties van 1947 zou Jeruzalem als geheel een aparte status moeten krijgen). Vervolgens annexeerde Israël Oost-Jeruzalem, inclusief zijn wijken, samen met een groot aantal omringende Palestijnse dorpen. Deze eenzijdige annexatie door Israël is in strijd met het volkenrecht, zoals beschreven in de Vierde Geneefse Conventie en door VN-resoluties veroordeeld, zoals Resolutie 465 Veiligheidsraad Verenigde Naties en de verwijzingen daarin naar voorafgaande en volgende Resoluties, zoals Resolutie 194 Algemene Vergadering Verenigde Naties.
Het dagelijks bestuur over de Haram al-Sharif (voor Joden de Tempelberg) met daarop de Al-Aqsa moskee met de bekende Rotskoepel bleef onder beheer van de (toen door Jordanië gedomineerde) waqf, een islamitische organisatie. In 1988 deed Jordanië afstand van aanspraken op de Westelijke Jordaanoever ten gunste van de PLO. maar het beheer van de Haram-al-Sharif bleef bij de Jordaanse Waqf.
Bestuurlijke verdeling.
Na de bezetting stelde Israël een militair bestuur in op de Westelijke Jordaanoever en startte met de bouw van Israëlische nederzettingen. Door Israël wordt de Westelijke Jordaanoever aangeduid met de Bijbelse namen Judea en Samaria. De Verenigde Naties veroordelen dit en houden voor de verdeling van het mandaatgebied Palestina nog steeds vast aan het Verdelingsplan van 1947 volgens Resolutie 181 Algemene Vergadering Verenigde Naties. De politieke Palestijnse Fatah-beweging en vervolgens ook de Palestijnse Bevrijdingsorganisatie (PLO) onder leiding van Yasser Arafat waren al eerder opgericht en streefden naar een eigen Palestijnse staat.
In 1993 werden door tussenkomst van Bill Clinton de Oslo-akkoorden gesloten tussen Yitzhak Rabin en Arafat. Op grond daarvan werd in 1994 de Palestijnse Autoriteit opgericht onder leiding van Mahmoed Abbas. Die kreeg beperkte autonomie in delen van de Westelijke Jordaanoever met zicht op een onafhankelijke Palestijnse staat. De Westelijke Jordaanoever werd daarvoor ingedeeld in gebieden met een A-, B- of C-status:
Bij deze akkoorden werd Jeruzalem, als 'corpus separatum' nog buiten beschouwing gelaten. Over de status van Jeruzalem zou vijf jaar na de Oslo-akkoorden onderhandeld worden.
De Israëlische regering bracht vervolgens de burgerlijke zaken van zowel de Israëlische kolonisten als de Palestijnen onder bij de Militaire regering COGAT(Coordinator of Government Activities in the Territories), bestaande uit IDF soldaten en (Israëlische) burgers. In 1981 werd dit bestuur ondergebracht bij de Civil Administration, een onderafdeling van de COGAT. De reeds gestichte Israëlische nederzettingen lagen daarbij in gebied C en zijn in de jaren daarna verder uitgebreid; bovendien zijn nieuwe nederzettingen gebouwd. Door de Verenigde Naties is deze bouw in bezet gebied veroordeeld en worden de nederzettingen als illegaal aangemerkt. Bovendien belemmert dit de stichting van een onafhankelijke Palestijnse staat, die door de Oslo-akkoorden in het vooruitzicht werd gesteld.
Demografie.
In december 2007 hield de Palestijnse autoriteit een volkstelling, hieruit bleek dat er op de Westelijke Jordaanoever inclusief Oost-Jeruzalem 2.345.000 Palestijnen woonden - dat was een verdubbeling ten opzichte van tien jaar daarvoor.
Rond de 30% van de Palestijnen die op de Westelijke Jordaanoever wonen zijn "Palestijnse vluchtelingen" of nakomelingen van vluchtelingen die vóór 1948 in het gebied, dat nu Israël heet, woonden. Zij wonen voornamelijk in vluchtelingenkampen. In juni 2008 waren dat volgens de UNRWA 754.263 personen.
In 2011 had de Westelijke Jordaanoever ongeveer 2.580.168 Palestijnse inwoners en in 2015 waren dat er naar schatting 2.862.485 
In 2012 was van alle bewoners op de Westelijke Jordaanoever ongeveer 80-85% moslim (meest soennitisch), 12-14% is joods en ongeveer 1-2,5% is christen (meest Grieks-orthodox). Verder wonen er nog kleine etnische groepen zoals Samaritanen en bedoeïenen, maar deze zijn zeer klein, in 2012 ongeveer &lt;1%, en bestaan uit niet meer dan een paar honderd mensen. Er wonen 381 Samaritanen in Kiryat Luza (bij Nablus).
De totale bevolking op de Westelijke Jordaanoever bedroeg in 2024 ongeveer 3.243.369
Het aantal kolonisten in de Israëlische nederzettingen bedroeg in 2022 ongeveer 468,300 Het aantal kolonisten in Oost-Jeruzalem bedroeg in 2021 ongeveer 236,600 
Israëlische nederzettingen.
De bouw van Israëlische nederzettingen is door de VN-Veiligheidsraad in resolutie 446 van maart 1979 illegaal verklaard. De geldigheid van deze resolutie wordt echter door Israël betwist. Uitbreiding van de nederzettingen wordt vaak afgedwongen door zogenaamde "buitenposten" (Engels: "outposts") neer te zetten op land van Palestijnse boeren. Vaak betreft dit een aantal campers of caravans waarin streng religieuze joodse jongeren verblijven. Soms worden deze ook door Israël als illegaal beschouwd, maar ondanks zo'n verklaring weigeren deze kolonisten veelal te vertrekken. Dit leidt soms tot confrontaties van hen met het Israëlische leger en politie, waarna deze situatie zich herhaalt terwijl de buitenpost nog jaren blijft bestaan en zich intussen uitbreidt. Meestal wordt dit uiteindelijk door de Israëlische regering gelegaliseerd of wordt een nieuwe nederzetting gebouwd of uitgebreid op daarvoor ook weer geconfisqueerd Palestijns grondgebied, zoals bijvoorbeeld in geval van Amona. Soms met de verklaring dat het een straf is voor Palestijnen bij hun verweer tegen de kolonisten. Onderzoek, gebaseerd op documenten verkregen door de Israëlische krant Haaretz, toont aan dat gedurende tientallen jaren de Zionistische Wereldorganisatie de kolonisten financieel steunt met het stichten van illegale buitenposten en voorzieningen daarvoor op Palestijns land; met medeweten van de Israëlische regering en gebruik van belastinggeld, waarmee de meest extreme en gewelddadige kolonisten worden gesteund bij het verdrijven en onteigenen van Palestijnse gemeenschappen uit grote gebieden over de hele Westelijke Jordaanoever.
In augustus 2005 werden samen met alle nederzettingen in de Gazastrook, 4 van de 150 nederzettingen op de Westelijke Jordaanoever ontruimd. Tegelijkertijd werd door Israël het plan bekendgemaakt dat de nederzetting Betar Illit, die al meer dan 20.000 kolonisten had, datzelfde jaar nog uitgebreid zou worden met ten minste 235 woningen. Daarmee zou het deel gaan uitmaken van het Goesj Etsion nederzettingenblok. Dit was echter in strijd met de zogenoemde 'Roadmap' uit 2003, een vredesplan voorbereid door de Verenigde Naties, de Verenigde Staten, de Europese Unie en Rusland, die de vorming van twee onafhankelijke staten beoogde. President George W. Bush van de VS had de Israëlische premier Ariël Sharon daarvóór ook al gewaarschuwd tegen verdere uitbreiding van de 150 nederzettingen op de Westelijke Jordaanoever en in Oost-Jeruzalem, waar al 400.000 Israëliërs woonden. De Palestijnse Planning-minister Ghassan al-Khattib beschreef dit plan als een "provocatie jegens het Palestijnse volk".
Westoeverbarrière.
Volgens zeggen om zich te beschermen tegen zelfmoordaanslagen en beschietingen vanuit de Westelijke Jordaanoever (lijst van aanslagen in Israël) besloot Israël om een scheidingsmuur te bouwen. Deze Israëlische Westoeverbarrière ligt deels op de grens van, deels diep in de Westelijke Jordaanoever. Palestijns land is door de muur bij Israël getrokken of wordt door Israël geconfisqueerd als 'militair terrein' en/of voor de bouw van nederzettingen. De muur en de vele controleposten belemmeren het economisch verkeer vanuit de Westelijke Jordaanoever. Bewoners worden belemmerd in hun bewegingsvrijheid en levensbehoeften doordat de toegang tot hun grondgebied is afgesloten. Palestijnse christenen en moslims maken er bezwaar tegen dat bepaalde religieuze plaatsen hiermee alleen door en voor joden worden geclaimd. Door de Palestijnen wordt de muur ook wel "Sharon's Wall", naar Ariel Sharon, of "Apartheidsmuur" genoemd.
Voor verbinding met Israël en de nederzettingen onderling is een uitgebreid Israëlisch wegennet aangelegd, dat niet toegankelijk is voor Palestijnen. Palestijnse dorpen en steden die langs de Groene Lijn liggen, worden door de muur en allerlei restricties bedreigd in hun bestaan. Bij de toegangswegen vanaf de Israëlische zogenoemde 'bypassroads' naar Palestijnse dorpen zijn door de Israëlische autoriteiten grote rode waarschuwingsborden geplaatst met het opschrift: "This Road leads To Area "A" Under The Palestinian Authority. The Entrance For Israëli Citizens Is Forbidden, Dangerous To Your Lives And Is Against The Israëli Law".
In veel dorpen, zoals rond Ramallah en Nablus, zoals Bil'in, Nabi Saleh en Qalqiliya, worden vaak wekelijks geweldloze protestdemonstraties gehouden tegen de bezetting en de muur. Deze demonstraties krijgen regelmatig steun van Israëlische en internationale personen of groepen.
De Algemene Vergadering van de Verenigde Naties bepaalde dat een gedeelte van het traject in strijd is met het internationaal recht, na een identiek advies van het Internationaal Gerechtshof in Den Haag (2004). De motivering hiervoor is dat de Westoeverbarrière niet de Groene Lijn volgt maar diep in de Westelijke Jordaanoever snijdt waardoor Palestijns grondgebied bij Israël geannexeerd wordt. Het betreft vooral gebieden waar de muur om nederzettingen en religieuze plaatsen heen is gebouwd teneinde deze te beschermen en de toegang vanuit Israël gemakkelijker te maken.
Mensenrechten.
De mensenrechtensituatie voor de Palestijnse bevolking op de Westelijke Jordaanoever is slecht. De bouw en invloed van Israëlische Westoeverbarrière binnen de Groene Lijn komt volgens een rapport van de Mensenrechtenraad van de Verenigde Naties van 2004 neer op annexatie van Palestijns gebied voor Israëlische kolonisten, verdrijving daardoor van Palestijnen uit dat gebied en de militaire aanwezigheid. Israël maakt zich daarbij schuldig aan ernstige schendingen van de mensenrechten door veelvuldig en onnodig huizen te slopen, in de regel als vergeldingsmaatregel of collectieve straf na het plegen van een zelfmoordaanslag. Bovendien vernielt het leger de infrastructuur en houdt Israël zich als bezettende macht niet aan internationaal recht.
In opeenvolgende rapporten van de Mensenrechtenraad wordt aangetoond dat dit Israëls structurele politiek is in de bezette Palestijnse gebieden: de bouw van de muur, de uitbreiding van nederzettingen, beperking van bewegingsvrijheid, verwoesting van huizen, strooptochten en invallen door militairen. Dit alles heeft een rampzalige invloed op de economie, gezondheid, onderwijs, gezins- en familieleven en de levensstandaard van Palestijnen. In 2015 werd door Human Rights Watch (HRW) het rapport "Ripe for Abuse" uitgebracht, over de uitbuiting van minderjarige kinderen in de nederzettingen op de Westelijke Jordaanoever.
Op 18 mei 2018 bracht de Mensenrechtenraad een rapport uit met de titel "Violations of international law in the context of large-scale civilian protests in the Occupied Palestinian Territory, including East Jerusalem". Daarin werden alle voorgaande resoluties van de Verenigde Naties nogmaals in herinnering gebracht.
De OCHA (United Nations Office for the Coördination of Humanitairian Affairs) rapporteert toenemende pogingen tot delegitimatie van humanitaire en mensenrechtenorganisaties, met name NGO's, in de bezette Palestijnse gebieden; wat een negatief gevolg heeft voor de situatie en rechten van Palestijnen.
Verwoestingen gecombineerd met andere factoren, zoals plannen tot overplaatsing van dorpsgemeenschappen, toegangsbeperkingen tot natuurlijke bronnen, het onthouden van een basale voorzieningen, en het gebrek aan woonzekerheid leggen een grote druk op inwoners en leiden tot een risico op gedwongen verplaatsing. In de eerste maanden van 2019 nam dit sterk toe en betrof het ruim 25.000 mensen, doordat samen met huisverwoestingen ook kilometerslange waterpijpleidingen naar diverse dorpen en ook bronnen vernield waren, of werden afgesloten.
Vanwege de druk van de bezetting door Israël en de "sectarische strijd" tussen Fatah en Hamas zijn in de afgelopen jaren ook door Palestijnse autoriteiten misdaden begaan, hoofdzakelijk jegens elkaars aanhangers. De Palestijnse Autoriteit opereert vaak in samenwerking met het Israëlische leger. Over en weer worden arrestaties verricht, critici met martelingen geïntimideerd, waarbij behalve journalisten ook burgers (vanwege sociale media) het slachtoffer zijn.
De Israëlische mensenrechtenorganisatie B'Tselem verzamelt, geeft actuele informatie en rapporteert over de situatie in de bezette Palestijnse gebieden. Op 24 november 2019 vond de wereldpremière plaats van de documentaire "Of Land and Bread" op het International Documentaire Festival in Amsterdam (IDFA).
Bouwvergunningen.
De staat Israël geeft slechts zeer weinig bouwvergunningen voor huizen en bedrijfsruimten en allerlei infrastructuur aan Palestijnse inwoners van C-gebied. De getallen die publiekelijk genoemd worden kunnen in de praktijk (veel) lager uit vallen. Enkele voorbeelden: in 2019 keurde het Israëlische veiligheidskabinet 700 wooneenheden goed voor Palestijnen, maar onderzoek in het jaar erna bracht aan het licht dat het civiele bestuur (Civil Administration) slechts goedkeuring had verleend voor 6. In 2017 was een eerste voorlopige goedkeuring verleend voor 5000 wooneenheden in Qalqiliya, maar premier Netanyahu blokkeerde vervolgens het proces.
1 november 2021 gaf Israël voorlopige toestemming voor 1233 wooneenheden voor Palestijnen (270 in Bir al-Basha (bij Jenin), 270 in al-Masara (bij Bethlehem), 233 in al-Musqufa; 200 in Dkeika (ten Z. van Al-Khalil/Hebron) en 160 in Khirbet Aba (bij Jenin). Definitieve goedkeuring kwam er voor 170 wooneenheden in Barta'a. De voorgestelde wooneenheden in het plan voor Khirbet Beit Zakariya vielen af nadat kolonisten uit de omgeving druk hadden uitgeoefend op minister van defensie Benny Gantz. Ook het Joods Nationaal Fonds had bezwaren naar voren gebracht. Zij claimde in het plan-gebied grond te bezitten. het valt dus nog maar te bezien hoeveel van deze 1233 definitieve goedkeuring krijgen en...gebouwd worden.
Geografie.
De Westelijke Jordaanoever heeft een oppervlakte van 5860 km² en wordt geheel door land omsloten, met uitzondering van het zuidoosten dat grenst aan de Dode Zee. Het gebied bestaat grotendeels uit een onregelmatig heuvelachtig land met wat vegetatie in het westen en vrij weinig begroeiing in het oosten. De hoogte varieert van 408 m onder zeeniveau aan de kustlijn van de Dode Zee tot 1030 m boven zeeniveau op de Nabi Yunis. De Westelijke Jordaanoever kent weinig natuurlijke hulpbronnen, met uitzondering van de hoger gelegen landbouwgrond die ongeveer 27% van het gebied beslaat.
Water.
De belangrijkste bronnen van water voor de Westelijke Jordaanoever zijn de rivier de Jordaan en de aquifer van het hoogland. Over de waterverdeling van de Jordaan heeft Israël in 2015 een verdrag met Jordanië gesloten, waarbij er in Jordanië een ontziltingsfabriek wordt gebouwd en Israël en Jordanië elkaar over en weer water leveren. In Israël is 60% van het water afkomstig uit deze bronnen en wordt 40% gewonnen door hergebruik en ontzilting. De beschikbaarheid over water is een bron van spanningen tussen Israël en de Palestijnse autoriteit. Bij de Oslo II akkoorden van 1995 zijn Israël en de Palestijnse autoriteit een verdeling van de waterbronnen overeengekomen, waardoor Israël nu 80% van de waterbronnen beheert. Door de bevolkingsgroei in de Palestijnse gebieden levert dit toenemende problemen op. Ontzilting en hergebruik van water vindt niet plaats in de gebieden die onder controle staan van de Palestijnse autoriteit. De waterinfrastructuur van de Palestijnse gebieden is verouderd. Door lekkages gaat een derde van het water hier verloren.

</doc>
<doc id="35009" url="https://nl.wikipedia.org/wiki?curid=35009" title="Vliegtuigkaping">
Vliegtuigkaping

Een vliegtuigkaping is het overnemen van de besturing over een vliegtuig onder dreiging met geweld, gewoonlijk door een gewapende kaper of groep kapers. Meestal is het doel van de actie niet beroving of diefstal maar een terroristische daad om gijzelaars te nemen en/of naar een bepaalde locatie te worden vervoerd. Vliegtuigkapingen zijn als 'groot nieuws' ook om publicitaire redenen interessant voor terroristen.
Een in 2001 voor het eerst gesignaleerde ontwikkeling is de kaping van een vliegtuig om in een zelfmoordactie ergens tegenaan te vliegen, de aanslagen op 11 september 2001 zijn tot nu toe een unicum.
Kapingen met gijzeling verlopen meestal volgens een patroon van onderhandelen tussen de kapers en de autoriteiten. Uiteindelijk wordt er een compromis gesloten of wordt het vliegtuig door speciale eenheden bestormd. De daders gaan slechts zeer zelden vrijuit en laten vaak het leven.
Sinds 1947 is 60% van de kapingen te classificeren als een vluchtpoging. In 1968-69 was er een grote plotse toename in het aantal kapingen: 27 vonden er plaats in 1968, in 1969 82 kapingen en pogingen daartoe, meer dan het dubbele van het totaal in periode 1947-1967. De meeste kapingen in die periode werden uitgevoerd door Palestijnen. Leila Khaled was een bekende kaapster.
Sinds 1967-1976 is het aantal vliegtuigkapingen afgenomen, misschien als gevolg van een meer gestructureerde aanpak door de autoriteiten, betere veiligheidsmaatregelen op luchthavens, en ook een afname van de bereidheid van landen als Libië om een landingsplaats voor gekaapte vliegtuigen te bieden en de kapers te laten ontsnappen.

</doc>
<doc id="35011" url="https://nl.wikipedia.org/wiki?curid=35011" title="Instant Messaging">
Instant Messaging



</doc>
<doc id="35012" url="https://nl.wikipedia.org/wiki?curid=35012" title="Computerscherm">
Computerscherm



</doc>
<doc id="35013" url="https://nl.wikipedia.org/wiki?curid=35013" title="Sylvia Tóth">
Sylvia Tóth

Sylvia Catharina Tóth (Den Haag, 10 februari 1944) is een Nederlands zakenvrouw. Ze werd vooral bekend als voorzitter van de raad van bestuur van het uitzendbureau Content.
Biografie.
Tóth werd geboren te Den Haag, maar had aanvankelijk de Hongaarse nationaliteit. Als 15-jarig kind moest ze van haar vader van het lyceum af om te gaan werken. Ze begon te werken als uitzendkracht, maar volgde ondertussen de avond-HBS en studeerde nog enige tijd psychologie aan de Rijksuniversiteit Leiden. Aan het begin van de jaren 70 werd ze directeur van uitzendbureau Content. Ze kocht de andere aandeelhouders uit, bouwde Content uit tot een middelgroot uitzendbureau en bracht het bedrijf naar de beurs. Hiermee werd Tóth de eerste vrouwelijke voorzitter van een beursgenoteerd bedrijf in Nederland.
In 1997 trad ze af als voorzitter van de raad van bestuur van Content, nadat ze het bedrijf 25 jaar had geleid en van 100 naar 3000 vaste medewerkers had opgebouwd.
Tóth richtte in 1996 de Sylvia Tóth Charity Stichting op. Met financiële steun van de Sylvia Tóth Charity Stichting werd in mei 2000 het Sylvia Tóth Centrum opgericht voor kinderen met een complexe neurologische aandoening. Het is gevestigd in het Wilhelmina Kinderziekenhuis te Utrecht, een onderdeel van het Universitair Medisch Centrum Utrecht.
In 1998 startte ze Tóco d'Azur, een snelgroeiend bedrijf te Nice dat voor buitenlanders, die in Zuid-Frankrijk wonen of er een tweede huis hebben, bij de aan- en verkoop, bouw en renovatie van onroerend goed bemiddelt en persoonlijke dienstverlening biedt. In 2012 richtte ze auSud op, een internationale overkoepelende website van koophuizen in Zuid-Frankrijk.
Tóth was in 1985 zakenvrouw van het jaar. In 1994 werd ze Officier in de Orde van Oranje-Nassau en in 2010 Commandeur in de Orde van Oranje-Nassau. In augustus 2001 was ze te gast in het avondvullende praatprogramma Zomergasten van de VPRO.
Tóth was in 1995 gehuwd met Pierre Vinken en had een relatie met Cor Boonstra, de voormalige ceo van Philips.
Sinds 2011 is zij hertrouwd.
Naast haar stichting heeft Tóth diverse bestuursfuncties bij o.a. het Budapest Festival Orchestra en het New York Philharmonisch Orkest.

</doc>
<doc id="35014" url="https://nl.wikipedia.org/wiki?curid=35014" title="Gambieten in halfgesloten spelen">
Gambieten in halfgesloten spelen

Binnen het schaken is er een classificatie in de schaakopeningen gemaakt. Binnen de hoofdcategorie van de damepion openingen vallen de halfgesloten spelen. Binnen een halfgesloten spel is het weer mogelijk om een gambiet te spelen. 
Hieronder staat een lijst met gambieten in halfgesloten spelen. 

</doc>
<doc id="35015" url="https://nl.wikipedia.org/wiki?curid=35015" title="Graveermachine">
Graveermachine

Met een graveermachine kan in plaatmateriaal, met name metaal en kunststof worden gegraveerd. Bij het graveren worden vooral gebogen of rechte lijnen aangebracht in het oppervlak van het materiaal.
Handmatig graveren gaat door met een metalen stift, de aftaster, in een metalen, vaak messing mal met een groef in de vorm van een letter, cijfer of andere figuur de lijnen met een pantograaf deze vorm vergroot of verkleind te volgen en deze met een soort freesje op het nieuwe over te brengen. Met dit freesje wordt bij een toerental dat afhankelijk is van de diameter hiervan en van het te frezen materiaal een deel hiervan weggehaald uit het te bewerken metaal of plastic. Het freesje wordt via een tweetal snaren door een elektromotor aangedreven. Er bestaan ook graveermachines de vorm van een stift met op de punt een draaiend freesje. Deze werken op het lichtnet of op batterijen. Hiermee kan als met een pen een ontwerp op bijvoorbeeld glas of metaal worden gegraveerd met behulp van een sjabloon dat in het glas of op het metaal wordt gelegd. Dit wordt onder andere gebruikt om de naam van de winnaar in de beker te graveren na een wedstrijd.
Moderne graveermachines worden door een computer bestuurd. Deze werken niet met een pantograaf maar met servomotoren. Deze bewegen de frees in een X- en in een Y-richting, zoals een plotter doet. Ze worden daarom ook wel freesplotter genoemd. Met speciale graveersoftware wordt het te graveren ontwerp op de computer gemaakt. Dit wordt dan naar de graveermachine gestuurd die het dan als een printer op het te graveren materiaal "print".
Huisnummer- en naamplaatjes en eigendomsgegevens van waardevolle voorwerpen zijn een voorbeeld van producten die met deze techniek worden gemaakt. Meestal wordt voor naamplaatjes gebruikgemaakt van Duropal, een speciaal plaatmateriaal dat bestaat uit een zwarte plaat met hierop een witte glanzende laag. Het graveren verwijdert plaatselijk de witte laag, waardoor de gegraveerde lijnen door de zwarte kern tegen het omringende wit afsteken. In andere gevallen wordt inkt van een bepaalde kleur aangebracht in de gefreesde groef.

</doc>
<doc id="35016" url="https://nl.wikipedia.org/wiki?curid=35016" title="Gerard Kleisterlee">
Gerard Kleisterlee

Gerard Kleisterlee (Ludwigsburg, 28 september 1946) is een Nederlandse oud-topfunctionaris. Hij was van 2001 tot 31 maart 2011 de Nederlandse bestuursvoorzitter van Philips.
Kleisterlee is terughoudend met het geven van interviews, waardoor hij bij het grote publiek vrij onbekend is.
Privé.
Kleisterlee werd geboren in Ludwigsburg, Duitsland en groeide op in Hatertse Hei, een buurt in Nijmegen. Zijn vader was een van de eerste werknemers van Philips in Nijmegen en was daar afdelingschef. Gerard Kleisterlee studeerde elektrotechniek aan de Technische Universiteit Eindhoven en was lid van de Eindhovense Studenten Vereniging "Demos" en de D.R.V. Telamon.
Carrière.
In 1974 trad hij in dienst van Philips, bij het onderdeel "Medical Systems". Vanaf de jaren 80 vervulde hij diverse managementfuncties voor Philips, onder meer voor de productgroep Professional Audio Systems, Philips Components, Philips China en Philips Taiwan. In 1999 werd hij voorzitter van Philips Components. Een jaar later, in april 2000, kwam hij in de raad van bestuur van Philips. Na het vertrek van Cor Boonstra in 2001, werd Kleisterlee voorzitter van de raad van bestuur.
Onder zijn leiding verlegde Philips de hoofdaandacht naar leefstijl en gezondheid. Dit leidde tot de verkoop van de divisies Halfgeleiders in 2006, het huidige NXP Semiconductors, en de divisie Componenten. De verkoop van deze laatste divisie werd in 2011 afgerond. Ontwikkelingen in die tijd betreffen het volgende. Kaartenmaker NAVTEQ werd naar de beurs gebracht (2004), het merk Marantz werd verkocht aan Marantz Japan (2001), Philips Machinefabrieken werd verkocht aan de VDL Groep (2006); het Chinese TPV Technology verkreeg de licentierechten over pc-monitors (2009), de joint venture Lumileds, led-producent, werd overgenomen (2005); aankopen betreffen de armatuurmaker Massive, de producent van babyvoedingaccessoires Avent, een medische alarmservice-organisatie Lifeline Systems (2006), de armatuurmaker Genlyte Group, de producent van ademhalingsaparatuur voor slaapapneu Respironics (2007) en de koffiemachinefabrikant Saeco (2009). Op 1 april 2011 vertrok hij bij Philips waar hij door Frans van Houten werd opgevolgd.
In een nevenfunctie was Kleisterlee lid van het in 2010 opgeheven innovatieplatform.
Kleisterlee werd op 1 april 2011 voorzitter van het Britse telecombedrijf Vodafone Group. Hij volgde John Bond op. Als voorzitter van het bedrijf zit hij het bestuur, in een niet-uitvoerende functie (: non-executive director). Deze rol is vergelijkbaar met een voorzitter van de raad van commissarissen, maar met meer verantwoordelijkheden. De uitvoerende functie bij Vodafone is in handen van bestuursvoorzitter Vittorio Colao. Eind 2020 trad hij af en werd opgevolgd door Jean-François van Boxmeer.
Sinds 2010 tot aanvang 2020 was Kleisterlee lid van de board of directors bij het Nederlands-Britse Royal Dutch Shell. In mei 2018 werd hij vicevoorzitter van de board of directors van Shell, als opvolger van Hans Wijers.
Kleisterlee is sind 2016 voorzitter van de raad van commissarissen van ASML, een Nederlandse hightechbedrijf en leverancier van machines voor de halfgeleiderindustrie.

</doc>
<doc id="35017" url="https://nl.wikipedia.org/wiki?curid=35017" title="Stukadoor">
Stukadoor

Een stukadoor, stuc-, plak- of pleisterwerker is een vakman die een afwerklaag van stucwerk aanbrengt op muren en plafonds in het interieur van een gebouw. Dit kan dienen als bescherming of alleen ter verfraaiing. De afwerklaag kan bestaan uit pleister of specie van uiteenlopende samenstelling. In vroeger eeuwen, met name in de 18e eeuw, leverden gespecialiseerde stukadoors, "sierstucwerkers", een belangrijke bijdrage aan de barokke decoratie van kerken, paleizen, woonhuizen en openbare gebouwen.
Werkwĳze.
Voor wanden en plafonds wordt verschillende mortel gebruikt. Vroeger was dat doorgaans een specie van cement, kalk en zand, tegenwoordig wordt meer en meer gipsmortel gebruikt. Voor het opbrengen van een laag mortel gebruikt de stukadoor een spaar- of raapbord met een raapspaan, wat nogal energie en kracht vergt van de stukadoor. De gipsmortel daarentegen kan in ruwe vorm op de muur of op het plafond aangebracht worden met een spuit, waardoor daarvoor aanmerkelijk minder lichaamskracht nodig is. Bij beide types wordt de aangebrachte mortel met een rei vlak afgestreken over van tevoren aangebrachte stucprofielen of latten. Als alles goed vlak is worden de stucprofielen verwijderd en bijgewerkt. Daarna het stucwerk afwerken met het schuurbord.
Tegenwoordig worden na de bouw muren en plafonds vlak opgeleverd waardoor dik stucwerk van gips overbodig is. Deze zogenaamde behangklare muren en vlakke plafonds worden afgewerkt met een kant-en-klare mortel, pleister geheten. Het aanbrengen noemt men pleisteren. De kant-en-klare pleister wordt door middel van het pleister spuiten aangebracht. Doordat de pleister gemakkelijk aangebracht en glad gestreken kan worden is dit minder belastend voor de stukadoor. Daarbij is deze methode ook geschikt voor het pleisteren van grote oppervlakken. De pleister droogt snel (24-48 uur), in tegenstelling tot stucwerk van gipsmortel, cementmortel of leem, waardoor sneller achter elkaar doorgewerkt kan worden.
Aandachtspunten.
Aandachtspunten bij stucwerk zijn het gelijkmatig en voor muren loodrecht aanbrengen van de specie, werken op een hechtende ondergrond (niet op houtwerk) eventueel met een voorstrijkmiddel, en juist afwerken voor het einddoel (behangen of sausen).
Gereedschappen en materiaal.
Een stukadoor maakt gebruik van de volgende gereedschappen:
Daarnaast beschikt een stukadoor over de volgende materialen:
Opleiding.
Nederland.
De opleiding tot stukadoor is op mbo-niveau. Ook worden stukadoors wel intern opgeleid door de werkgever.

</doc>
<doc id="35019" url="https://nl.wikipedia.org/wiki?curid=35019" title="Fagocytose">
Fagocytose

Fagocytose (Gr. "phagein" = eten; "kytos" = holte, thans: cel) is het fysiologisch proces, waarbij het celmembraan van een eukaryote cel deeltjes organisch materiaal, bijvoorbeeld een (veel kleinere) prokaryote cel, of detritus, omsluit en zo een holte of "fagosoom" binnen de eukaryote cel vormt. Binnen het fagosoom zitten de omsloten deeltjes veilig opgeslagen, "buiten" het cytoplasma. Door secretie van proteases, vanuit het cytoplasma naar het fagosoom, kunnen de erin aanwezige eiwitten worden afgebroken. De hierbij gevormde aminozuren kunnen door de eukaryote cel worden hergebruikt. Een fagosoom is ellipsoïdisch van vorm.
Het proces van fagocytose is ontdekt door de Russische microbioloog Eli Metchnikoff, die voor deze ontdekking in 1908 de Nobelprijs voor Fysiologie of Geneeskunde ontving.
Het opnemen van vloeistoffen door de cel wordt pinocytose genoemd. Fagocytose en pinocytose zijn vormen van endocytose.
Soorten fagocytose.
Voorbeelden van fagocytose zijn:
Fagocytose van pathogenen door het immuunsysteem.
De grootste groep fagocyten zijn de macrofagen, die uit witte bloedcellen worden gevormd, de zogenaamde monocyten. 
Vrije macrofagen ‘wandelen’ door de weefselruimtes van de organen, zoals de longen. Cellen zoals Kupffercellen zijn permanente bewoners van de verschillende organen.
Verloop van fagocytose.
Fagocytose verloopt in een aantal stappen:
Bloedserum.
Opsonisatie is het proces waarbij micro-organismen worden gecoat met serum-componenten, bijvoorbeeld antilichamen.
Mestcellen.
Mestcellen kunnen ook een groot deel van de bacteriën vernietigen, maar worden met name in verband gebracht met allergie. Ze kunnen echter niet fagocyteren

</doc>
<doc id="35020" url="https://nl.wikipedia.org/wiki?curid=35020" title="Nice">
Nice

Nice (; Occitaans: "Niça" of "Nissa"; Francoprovençaals: "Nix"; Italiaans: "Nizza"; Latijn: "Nicaea"; Oudgrieks: " Νίκαια") is een stad in het zuiden van Frankrijk aan de Middellandse Zee, gelegen tussen Marseille en Genua, met inwoners op (groot metropolitaans gebied). De stad is een toeristische trekpleister en marktleider aan de Franse "Rivièra" (Côte d'Azur). Sinds 2021 staat de stad, en met name het overwintergebied van de buitenlanders, zoals de "Promenade des Anglais", op de Unesco-Werelderfgoedlijst.
Bestuurlijke eenheden.
Nice is gelegen in de regio Provence-Alpes-Côte d'Azur. Het is een gemeente en de administratieve hoofdstad (prefectuur) van het departement Alpes-Maritimes.
Geschiedenis.
De oudheid.
De eerste nederzettingen die rond het huidige Nice zijn gevonden, dateren van rond 400.000 jaar geleden. Bij de vindplaats "Terra Amata" zijn de resten gevonden die wijzen op het vroegste gebruik van vuur en de bouw van huizen.
In de 4e eeuw voor Christus versloegen Griekse kolonisten uit Phocaea uit de omgeving van Aléria de Liguriërs en stichtten Νικαία ("Nikaia" of "Nicaea") ter ere van deze overwinning. De naam betekent "zegerijk", naar de Griekse godin van de overwinning, Nikè. Al snel werd het een van de drukste handelsplaatsen aan de Ligurische kust.
In 154 voor Christus vestigden de Romeinen zich in het gebied, nadat de Griekse nederzettingen Nikaia en Antipolis (Antibes) door Liguriërs uit de omgeving van Biot en Cannes aangevallen waren. Ter bescherming van de regio werd daarop door de Romeinen naast Nicaea een tweede nederzetting, "Cemenelum" genaamd, op de bergen van Cimiez gesticht. De gevonden ruïnes wijzen erop dat Cemenelum (op de plaats waar vandaag de dag de wijk "Cimiez" ligt) een bevolkingsaantal van 15.000 tot 20.000 had. De plaats had daarmee centrale bestuursfuncties en kende door de bouw van de Via Iulia Augusta (7e eeuw voor Chr.) een opleving, zodat de basis voor de stad groeide.
5e–11e eeuw na Christus.
Cemenelum werd in de 5e eeuw opgegeven, ten gunste van Nicaea. In 508 viel Provence in handen van de Ostrogoten, in 536 in handen van het Frankische Rijk. In de 7e eeuw sloot Nice zich aan bij een Genuees verbond met andere Ligurische plaatsen. Zodoende kon in de 8e eeuw een aanval door de Saracenen afgeweerd worden, die van over de Middellandse Zee kwamen. Tijdens de volgende eeuw werd Nice echter regelmatig door hen geplunderd (in 813, 859 en 880). Ook hierna bleef Nice regelmatig blootgesteld aan aanvallen van moslims. Van 888 tot 975 opereerden de Saracenen vanuit hun nabijgelegen basis Fraxinet ("Farakhshanit" in het Arabisch), genoemd naar het dorpje Fraxinetum (La Garde-Freinet). Hierna werden de moslims door een alliantie van Franse vorsten verdreven.
12e–17e eeuw.
In 1144 werd een gemeenteraad ("Consulat") aangesteld, in 1176 gevolgd door de eerste stadswetten. Door een bondgenootschap met Pisa werd Genua een vijand van Nice. Hoewel de koning van Frankrijk en de keizer de stad graag wilden onderwerpen, bleef Nice bij het graafschap Provence horen. Zodoende behoorde de stad in de 12e eeuw bij Aragón en vanaf 1246 bij het Huis van Anjou.
In de 13e eeuw werd de rivaliteit met Genua duidelijk merkbaar, zodat er rond 1250 voor korte tijd een grimmige sfeer in de stad hing. Als reactie liet de graaf van Provence rond 1250 een vloot in Nice stationeren. In 1295 volgde de stichting van de stad Villefranche (betekenend "vrije stad" of "vrijstad") dicht bij Nice, met een basis om piraterij te bestrijden. Na de dood van gravin Johanna I in 1382, ontstond onenigheid over de opvolging. Karel van Anjou en zijn neef Karel van Durazzo maakten beiden namelijk aanspraak op de troon van het graafschap. Op aanraden van Jean Grimaldi keerde Nice zich in deze strijd tegen de Anjous, waarna in 1388 hertog Amadeus VII van Savoye van Savoye het oostelijke deel van Provence als graafschap Nizza (Frans: "Comté de Nice") bij zijn hertogdom voegde, zodat hij toegang tot de zee verkreeg. Vanwege haar strategische ligging werd de stad sterk gefortificeerd en bevochten.
Koning Frans I van Frankrijk doorkruiste in 1524 het graafschap Nizza om de Franse aanspraken in Lombardije tegen de Habsburgers te bevechten. Bij de slag van Pavia werd hij door keizer Karel V gevangengenomen, die hem in 1525 vanaf Villefranche per schip naar Spanje liet brengen. In 1536 trok de Hertog van Savoye zich terug in het graafschap Nizza voor de koning van Frankrijk. Twee jaar later werd in Nice, dankzij bemiddeling van paus Paulus III, een wapenstilstand tussen Frans I en Karel V gerealiseerd. In 1543 volgde de belegering en plundering van Nice door de Franse troepen en de vloot van de Turkse Khair ad Din; de citadel bleef behouden. Volgens de lokale overleveringen trad Catherine Ségourane, een wasvrouw, op als een "Jeanne d'Arc van Nice", die de aftocht van de Turken bewerkstelligd zou hebben.
In 1600 liet koning Hendrik IV van Frankrijk de stad belegeren. Vanwege het Verdrag van Lyon in 1601 bleef Nice bij het hertogdom Savoye, dat er in 1614 een van de drie gerechtshoven van het land stichtte. Door de havens van het graafschap voor alle naties open te stellen en een volledig vrije handel te verklaren, zorgde Karel Emanuel I van Savoye in 1626 voor een grote stimulans voor de commercie van de stad. Spanjaarden werden in 1642 uit Nice verdreven.
In 1691 nam koning Lodewijk XIV het Graafschap Nizza in, en daarbij ook Nice. Tegelijkertijd nam hij de titel "graaf van Nizza" op zich. In 1693 bezocht de militairarchitect Sébastien Le Prestre de Vauban de regio rond Nice om de reconstructie van de vesting te regelen. Twee jaar later kwam het Graafschap Nizza terug bij de hertog van Savoye door het trouwen van zijn dochter met een kleinkind van Lodewijk XIV. Tijdens de Spaanse Successieoorlog kwam het opnieuw tot strijd in de regio, omdat Savoye zich aan de kant van de Habsburgers schaarde, tegen Frankrijk. Een Franse aanval onder generaal Nicolas de Catinat leidde tot verregaande schade aan de vesting.
18e en 19e eeuw.
In het kader van de Oostenrijkse Successieoorlog veroverden Frans-Spaanse troepen in 1744 het graafschap Nizza. Bij de hierop volgende Vrede van Aken van 1748 werd het graafschap opnieuw aan Savoye toebedeeld. In 1749 werd de huidige haven ("Bassin Lympia") aangelegd. Na een volksstemming in 1793 werd het graafschap bij Frankrijk gevoegd als 85e departement, genaamd Alpes-Maritimes.
Van hieruit begon Napoleon Bonaparte in 1796 zijn Italiaanse veldtocht, die tot de bezetting van Piëmont leidde. In 1800 werd de regio kortstondig door Oostenrijkse troepen bezet. Na de overwinning van Napoleon in de Slag bij Marengo werd het echter weer onder Franse heerschappij gesteld. In 1814 kwam door het Verdrag van Parijs (1814) het graafschap Nizza bij Piëmont, dat in de tussentijd een deel van het koninkrijk Sardinië was geworden. De grenzen werden hierdoor weer die van 1760.
Frankrijk ondersteunde in 1859 de tegen de Habsburgers gerichte nationale vereniging van Italië onder het heerschap van de Victor Emanuel II, de koning van Piëmont-Sardinië. Deze moest daarvoor aan Napoleon III via het Verdrag van Turijn (1860) toestaan dat Savoye en Nizza uiteindelijk bij Frankrijk werden opgenomen. Dit werd goedgekeurd in een volksraadpleging door 25.000 van de 30.700 stemgerechtigden, een uitslag die waarschijnlijk door de Fransen gemanipuleerd was.
De spoorlijn van de Compagnie des chemins de fer de Paris à Lyon et à la Méditerranée (PLM) bereikte in 1864 de stad Nice. Omdat het station ver buiten de stad op onbebouwd terrein werd gebouwd, verplaatste de bebouwing zich naar de overkant van de rivier de Paillon. De oude binnenstad bleef hierdoor goed behouden.
In de tussentijd was de stad al zo gevestigd als vakantiebestemming voor Engelsen dat Alexandre Dumas in 1851 (sarcastisch) verklaarde: "Nice is in principe een Engelse stad, waarin men af en toe ook iemand van de oorspronkelijke bevolking kan tegenkomen." In toenemende mate verbleef ook de Europese adel in Nice, zoals de Engelse koningin Victoria en de Russische tsaar Nicolaas II, in wiens opdracht in 1908 de Russische kerk in Nice, de 'Basiliek Nicolas', werd gesticht. In 1890 kwamen er 22.000 gasten in de winter, in 1910 was dit gestegen tot 150.000.
20e eeuw.
Doordat het een toeristenbestemming werd, kwam er bijpassende industrialisatie. In de 20e eeuw trok dit voornamelijk Italiaanse gastarbeiders aan, die voornamelijk in de wijken "Riquier" en "Madeleine" gingen wonen. Tijdens de Tweede Wereldoorlog werd de stad, die aanvankelijk door Italië maar vanaf oktober 1943 door Duitsland bezet werd, nauwelijks beschadigd. In de bergen boven de stad groepeerde het verzet zich. Terwijl het aantal Engelsen in de stad geleidelijk minder werd, groeide na de Tweede Wereldoorlog de immigrantengroepen afkomstig uit de vroegere Franse koloniën.
Tijdens het weekend van 17 en 18 juli 1976 vond "de kraak van de eeuw" plaats. Een bende gangsters, onder leiding van Albert Spaggiari, brak de kluizen van de Société Générale open, en ging met 50 miljoen Franse franken (7,6 miljoen euro) aan de haal. 
Op 16 oktober 1979 stierven 23 mensen toen de kust geraakt werd door een vloedgolf.
De politiek van Nice werd tijdens het tweede deel van 20e eeuw bepaald door de familie Médecin. Tot 1965 was Jean Médecin burgemeester, zijn zoon Jacques was dit tot 1990. Dat jaar vluchtte hij uit Frankrijk naar Uruguay, na beschuldigingen van politieke corruptie. In 1994 werd hij uitgeleverd en vervolgens veroordeeld tot gevangenschap voor verschillende vormen van corruptie.
21e eeuw.
In 1995 won de van het Front National afkomstige Jacques Peyrat de verkiezingen. Peyrat was burgemeester tot 21 maart 2008. Hij werd opgevolgd door Christian Estrosi, lid van de Union pour un Mouvement Populaire (later Les Républicains).
In 2003 werd in Nice het Verdrag van Nice getekend, waardoor de spelregels van de Europese Unie gewijzigd werden. Dit was nodig vanwege de komst van tien nieuwe lidstaten.
Op 14 juli 2016 werd in Nice een aanslag gepleegd na een vuurwerkshow voor de Franse nationale feestdag. Een witte vrachtwagen reed in op het publiek. De dader werd door de politie neergeschoten. Bij deze aanslag vielen die dag 85 doden en meer dan 400 gewonden.
Demografie.
Onderstaande figuur toont het verloop van het inwonertal (bron: INSEE-tellingen).
Geografie.
De oppervlakte van Nice bedroeg op ; de bevolkingsdichtheid was toen inwoners per km².
De rivier de Var vormt de westelijke grens van de gemeente. Naast de monding van de Var ligt op een kaap de luchthaven Nice-Côte d'Azur. Naar het oosten strekt zich de Promenade des Anglais uit tot aan de kaap Cap de Nice en de beboste heuvel Mont Boron. Die geeft in het oosten uitzicht op de baai Rade de Villefranche.
De onderstaande kaart toont de ligging van Nice met de belangrijkste infrastructuur en aangrenzende gemeenten.
Klimaat.
Het klimaat van Nice, ingedeeld in het klimaatsysteem van Köppen, is een Cs-klimaat. Het mediterraan klimaat dat Nice heeft, levert haar in de zomer gedurende 4 maanden temperaturen op die kunnen oplopen tot gemiddeld 30 graden Celsius. Dit brengt droogte met zich mee. Door de relatief koele wind die overheersend uit Afrika komt is het in de zomers aangenaam nabij de stranden. In winterperiodes is het er nat en zijn er temperaturen van gemiddeld 10 graden Celsius.
Verkeer en vervoer.
In de gemeente liggen de spoorwegstations Nice-Riquier, Nice-Saint-Augustin, Nice-Ville, en Nice CP. Nice wordt bediend door de TGV, maar de stad ligt niet aan een hogesnelheidslijn. Deze eindigt (vanuit Parijs) bij Marseille. Er zijn ideeën om de HSL via de kust door te trekken richting Nice en Italië.
Bij Nice ligt ook de autosnelweg A8.
Verder heeft Nice een haven en een vliegveld: luchthaven Nice-Côte d'Azur.
Sport.
Voetbal.
OGC Nice is de professionele voetbal club van Nice en speelt in de "Allianz Riviera". De club speelt doorgaans in Ligue 1, het hoogste Franse niveau.
Nice was speelstad bij het EK voetbal van 2016. De wedstrijden werden gespeeld in de "Allianz Riviera".
Wielrennen.
Nice is in de sportwereld bekend van het wielrennen. Nice is jaarlijks in maart de aankomstplaats van de prestigieuze wielerkoers Parijs-Nice. De finish is dan op de beroemde "Promenade des Anglais". 
In 2016 zouden in Nice de Europese kampioenschappen wielrennen plaatsvinden, maar vanwege de Terroristische aanslag op 14 juli 2016 met als gevolg dat de veiligheid daar niet kon worden gewaarborgd werden deze verplaatst naar Plumelec. 
Nice was tot in de jaren dertig bijna jaarlijks etappeplaats in de Ronde van Frankrijk. Philippe Thys en Nicolas Frantz wonnen er elk drie etappes. In de jaren nadien kwam deze koers er regelmatig terug. Zo vond op 29 en 30 augustus 2020 het "Grand Départ" van de Ronde van Frankrijk in Nice plaats. Aanvankelijk zou de Tour in juni starten, maar deze werd in verband met de coronapandemie twee maanden uitgesteld. De twee etappes van en naar Nice leverden ritzeges en gele truien op voor de Noor Alexander Kristoff en een dag later voor de Fransman Julian Alaphilippe. In 2024 eindigde de Ronde van Frankrijk eenmalig in Nice. Deze eindigt normaal gesproken op de Champs-Élysées in Parijs, maar omdat dat jaar de Olympische Spelen in Parijs werden gehouden werd de finish verplaatst naar Nice. De tijdrit naar Nice werd gewonnen door eindwinnaar Tadej Pogačar.
In 1998 startte de Ronde van Italië al in Nice. De proloog werd er gewonnen door de Zwitser Alex Zülle.

</doc>
<doc id="35021" url="https://nl.wikipedia.org/wiki?curid=35021" title="Tegelzetter">
Tegelzetter

Een tegelzetter is een vakman die wandtegels zet en vloertegels legt. Dit kan worden gedaan door tegels in de mortel te drukken of te lijmen met speciale tegellijm. Het beroep tegelzetter is nauw verwant aan het vak van de metselaar en daar in feite ook uit voortgekomen.
Werkzaamheden.
Een tegelzetter plaatst tegels op een verticaal oppervlak als badkamermuur of keukenwand of op een horizontaal oppervlak als een vloer. Het vlak plaatsen van tegels wordt gedaan met een aantal gereedschappen, hulpmiddelen en systemen. Evenals timmerman en metselaar gebruikt de tegelzetter ook een schietlood, waterpas, draad en een winkelhaak.
Specifieke gereedschappen.
Een tegelzetter staat een aantal gereedschappen ten dienste.
Gebruikte systemen.
Het is belangrijk om te zorgen dat tegels op één niveau genivelleerd worden geplaatst. Hierbij zijn er twee systemen in gebruik.
Met het spiesysteem worden clips en spieën tussen de tegelranden geplaatst. De tegelzetter plaatst de tegels op het juiste niveau door deze aan te drukken. De clip wordt geplaatst en daarop de tegen. Hierna wordt een spie door de clip geplaatst en deze wordt aangedruk met een tang.
Met het draaisysteem wordt de clip geplaatst en na plaatsing van de tegel zelf wordt er een cap op de clip gezet. De cap wordt aangedraaid en na droogtijd wordt de cap verwijderd in de richting van de voeg.
Om te zorgen dat de afstand tussen de tegels gelijk is gebruikt een tegelzetter ook kleine houten of kunststof kruisjes die tijdelijk tussen de hoekpunten worden aangebracht.

</doc>
<doc id="35022" url="https://nl.wikipedia.org/wiki?curid=35022" title="Stichting de Twaalf Ambachten">
Stichting de Twaalf Ambachten

De Stichting de Twaalf Ambachten is een Nederlands centrum voor milieuvriendelijke technieken dat lange tijd was gevestigd in Boxtel. Zij probeert een bijdrage te leveren aan het minder of niet belasten van het milieu door menselijke activiteiten. De Twaalf ambachten is in 1976 opgericht door Anke en Sietz Leeflang, die vijf jaar daarvoor De Kleine Aarde hadden opgericht.
In de loop der jaren kwamen er onder de vlag van de stichting werkplaatsen, energiebesparende gebouwen en een bezoekerscentrum in Boxtel.
Samen met De Kleine Aarde behoort de stichting tot de pioniers van de kleinschalige, milieuvriendelijke technologie in de jaren zeventig van de twintigste eeuw die in de 21e eeuw een vervolg zou krijgen met onder meer lokale duurzame energie-initiatieven.
Bij de De Twaalf Ambachten zijn onder andere producten ontwikkeld zoals een waterbesparende douchekop, een zelfbouw-tegelkachel en een gft-toilet, het zogenoemde Nonolet, dat geen water nodig heeft en dat overal te plaatsen is. Ook waterzuivering is een onderwerp waaraan veel aandacht is besteed. De stichting heeft ook initiatieven ondersteund die elders in het land zijn ondernomen, zoals elektrische stadsauto’s en nieuwe reparatietechnieken.
Sinds 2012 wordt een deel van de activiteiten door de nieuwe eigenaren Hein en Nicole van den Heuvel onder de naam De Weide Duurzaamheid voortgezet. De Stichting De Twaalf Ambachten zelf is sinds begin 2013 gevestigd in Breskens.

</doc>
<doc id="35023" url="https://nl.wikipedia.org/wiki?curid=35023" title="Cor Boonstra">
Cor Boonstra

Cor Boonstra (Leeuwarden, 7 januari 1938) is een Nederlands voormalig bestuurder en topfunctionaris.
Levensloop.
Op 16-jarige leeftijd stopte hij voortijdig met de HBS en trad in dienst van Unilever, waar hij onder meer werkte aan de omvorming van het Unileveronderdeel "de Zuivel Handel Maatschappij" tot "SRV". In 1974 stapte hij over naar Sara Lee, waar hij uiteindelijk voorzitter van de raad van bestuur werd.
Op oudjaarsdag 1993 trad hij terug bij Sara Lee. Begin 1994 werd hij door toenmalig Philips-topman Jan Timmer naar de raad van bestuur van Philips N.V. gehaald om onder meer een nieuwe impuls te geven aan de merknaam Philips. Boonstra was verantwoordelijk voor de "Let's make things better"-campagne. Twee jaar na zijn indiensttreding bij Philips werd Boonstra de opvolger van Timmer als bestuursvoorzitter. Hij was bestuursvoorzitter tot 2001. Hij werd opgevolgd door Gerard Kleisterlee. Onder leiding van Boonstra vervijfvoudigde de beurswaarde van Philips. Ook verhuisde het hoofdkantoor van Philips onder zijn bewind van Eindhoven naar Amsterdam. Onderdelen zoals kabelbedrijf UPC, softwarebedrijf BSO/Origin, consumentenelectronica Grundig en platenmaatschappij PolyGram werden verkocht. Men startte een joint venture in 1997 met LG voor LCD schermen en in 2001 voor traditionele beeldbuizen en in 1999 een joint venture voor Led verlichting met Agilent Technologies: Lumileds. In 2001 wordt tevens Senseo gelanceerd, een samenwerking tussen Douwe Egberts en Philips. In 2000 werd Boonstra verkozen tot topman van het jaar.
Persoonlijk.
Cor Boonstra was getrouwd met Hansje Boonstra-Raatjes. In 1998 overleefde zij ternauwernood een ontvoering. Boonstra had op dat moment al een verhouding met Sylvia Tóth. Enkele jaren later kwam Boonstra in opspraak omdat hij in het jaar 2000 tonnen had verdiend met de handel in aandelen Endemol, waar Sylvia Tóth lid van de raad van commissarissen was, vlak voordat de overname van Endemol door het Spaanse Telefónica bekend werd gemaakt. Enkele maanden later werd Cor Boonstra ook beschuldigd van het niet melden van handel in aandelen Ahold, waar hij zelf commissaris was. Cor Boonstra werd aangeklaagd voor handel met voorkennis. Voor de handel in Ahold werd hij veroordeeld tot een boete van 135.000 euro, voor de handel in aandelen Endemol werd hij vrijgesproken. In het hoger beroep kwam het Openbaar Ministerie met nieuw bewijsmateriaal, maar op 10 december 2004 werd Cor Boonstra opnieuw vrijgesproken van handel met voorkennis (in aandelen Endemol) vanwege gebrek aan bewijs. Het vermogen van Cor Boonstra werd volgens het tijdschrift Quote in 2013 geschat op 20 miljoen euro.

</doc>
<doc id="35024" url="https://nl.wikipedia.org/wiki?curid=35024" title="Zuid Amerika">
Zuid Amerika



</doc>
<doc id="35025" url="https://nl.wikipedia.org/wiki?curid=35025" title="Dierenarts">
Dierenarts

Een dierenarts behandelt zieke en gewonde dieren. Ook kan een dierenarts hulp bieden bij het voorkomen dat dieren ziek worden. Sommige dierenartsen behandelen uitsluitend of voornamelijk gezelschapsdieren (zoals honden, katten, vogels, konijnen), andere dierenartsen behandelen uitsluitend of voornamelijk paarden of landbouwhuisdieren (zoals koeien, varkens en kippen). Deze artsen worden gewoonlijk "veearts" genoemd.
In de landbouwsector speelt de dierenarts een belangrijke rol door het bieden van bedrijfsbegeleiding in de veehouderij. Het behandelen van een specifieke diersoort of groep diersoorten noemt men differentiatie. Voor een aantal diersoorten bestaan officiële certificeringen voor dierenartsen, zo zijn er gecertificeerde rundveedierenartsen en gecertificeerde varkensdierenartsen. Elke dierenarts is echter wettelijk bevoegd om elke diersoort (behalve de mens) te behandelen. Daarnaast kent de diergeneeskunde een aantal officieel erkende specialisaties, zoals veterinaire radiologie, veterinaire chirurgie, pathologie. Men mag zich slechts specialist noemen indien men is opgenomen in het officiële specialistenregister.
Er zijn ook dierenartsen die geen dieren behandelen (niet-praktiserend). Zij hebben bijvoorbeeld een bestuur- en beleidsfunctie, een wetenschappelijke of onderwijsfunctie, of werken in de industrie, bijvoorbeeld bij een farmaceutisch bedrijf.
Dierenartsen zijn in belangrijke mate betrokken bij de zorg voor de veiligheid van voedingsmiddelen van dierlijke oorsprong. Dit vakgebied noemt men veterinaire volksgezondheid.
Cijfers Nederland en België.
In Nederland werken ongeveer 4.400 dierenartsen en in België zo'n 6.300. Samen zorgen zij voor de gezondheid van onder andere 1,3 miljoen konijnen, 1,5 miljoen honden, 2,6 miljoen katten, 450.000 paarden, 1 miljoen schapen, 1 miljoen pelsdieren, 4 miljoen runderen, 12 miljoen varkens en 100 miljoen kippen. Sommige dierenartsen werken in het onderwijs, het bedrijfsleven of bij de overheid.
Differentiatie en specialisatie.
Elke dierenarts mag volgens de wet alle dieren onderzoeken en behandelen, alleen behandeling van de mens is verboden. Steeds meer dierenartsen leggen zich toe op de behandeling van een beperkt aantal diersoorten. Een koe heeft immers andere aandoeningen dan een kat, een paard andere ziekten dan een kip. Dat verschillende dierenartsen verschillende werkzaamheden hebben wordt differentiatie genoemd. Differentiatie start al tijdens de opleiding.
Een dierenartsspecialist heeft, na de opleiding tot dierenarts, een aanvullende opleiding van 4 jaar gevolgd. Voorbeelden van veterinaire specialisten zijn de oogarts, dermatoloog, orthopeed, patholoog, microbioloog, specialist laboratoriumdieren en specialist veterinaire volksgezondheid.
Taken dierenarts.
Diergezondheid.
Een van de taken van de dierenarts is het genezen van dieren. Een andere taak van de dierenarts is ziektepreventie: vaccinatie, ontworming, tekenbestrijding, gezonde voeding en goede huisvesting. Bij gezelschapsdieren en paarden ligt de nadruk op het behandelen van individuele dieren. In de landbouwdierensector ligt de nadruk op bedrijfsbegeleiding: optimaliseren van de gezondheid van het hele koppel, preventie van potentiële problemen en koppelbehandeling.
Dierenwelzijn.
Een dierenarts geeft adviezen om pijn, dorst, honger, overgewicht, stress, verveling en angst bij dieren te voorkomen. Dierenartsen controleren of veetransport aan de regels voldoet. Als een dier niet kan genezen, mag een dierenarts het dier euthanaseren om uitzichtloos lijden te voorkomen.
Volksgezondheid.
Ziekten die van dier op mens kunnen overgaan, worden zoönosen genoemd. Ringworm, papegaaienziekte, kattenkrabziekte, hondsdolheid, ziekte van Weil en Q-koorts zijn voorbeelden van zoönosen. De samenwerking tussen dierenarts en mensenarts wordt "One Health" genoemd. Daarnaast werken dierenartsen als beroepsgroep samen om antibioticumresistentie terug te dringen. Er wordt gestuurd op het voorkomen van infecties zodat minder antibiotica nodig zijn. Wanneer een antibioticum toch nodig is, wordt er kritisch gekeken naar welk type antibioticum en de behandelduur om de kans op resistentie zo klein mogelijk te maken. Het afgelopen decennium is het antibioticumgebruik hierdoor flink gedaald.
Voedselveiligheid.
Dierenartsen hebben ook een taak in het veilig houden van producten van dierlijke oorsprong (melk, vlees, eieren). Ze letten op dat ziekmakende bacteriën, parasieten en/of medicijnrestanten niet in deze producten terechtkomen.
24 uur per dag, 7 dagen per week.
Meerdere dierenklinieken in een regio werken vaak samen om 24 uur per dag, 7 dagen in de week zorg aan te bieden. In verschillende steden zijn spoedklinieken opgericht, onder andere in Amsterdam, Utrecht, Rijswijk, Dordrecht, Arnhem, Waalwijk en Geldrop. Deze zijn vergelijkbaar met een ziekenhuis in de humane gezondheidszorg, maar hebben ook verschillende specialisten in huis voor doorverwijzingen.
Regelgeving.
De taken en plichten van de dierenarts zijn wettelijk vastgelegd (in Nederland in de Wet dieren, geldend van 01-02-2015 t/m 30-06-2018). Sinds 2012 is elke boerderij verplicht een bedrijfsgezondheidsplan op te stellen. In het plan moet onder meer het antibioticumgebruik, een bedrijfsbehandelplan en samenwerking met een geborgde dierenarts vermeld staan. Ook bemoeit de overheid zich actief met het verminderen van erfelijke aandoeningen bij gezelschapsdieren.
Er zijn geen strikte regels tussen wat een dierenarts wel en niet aan medische handelingen mag uitvoeren. Daardoor kan een dierenarts veel ervaring hebben opgedaan in een specifiek deelgebied van de diergeneeskunde. Ook kan een dierenarts hebben doorgestudeerd tot specialist. Hierdoor ontstaan drie verschillende type dierenartsen.
Ten eerste is er de eerstelijns dierenarts, waarbij kleinere medische handelingen uitgevoerd, klinische onderzoeken worden gedaan, medicatie worden voorgeschreven en terugkomafspraken worden gedaan. Het kan zijn dat deze dierenarts moet doorverwijzen naar een dierenarts met veel ervaring (expert) of specialist, omdat deze tekortschiet in middelen of kennis en ervaring in een bepaald deelgebied.
Ten tweede hebben sommige dierenartsen expertise opgebouwd, bijvoorbeeld door meer (technische) middelen ter beschikking te hebben, of door nascholing te volgen. Dit wordt in de dierenkliniek soms een specialisatie van de kliniek genoemd, maar in feite heeft een expert niet doorgestudeerd om zich specialist te mogen noemen.
Ten slotte heeft de dierenarts-specialist na de dierenartsenopleiding een specialisatie gevolgd in een bepaald vakgebied. Deze krijgt een titel. Enkele voorbeelden hiervan zijn: EBVS (chirurgie), ECVAA (anesthesie) of ECVO (oogheelkunde). Dierenartsen met deze titels zijn dierenarts-specialisten. Deze titels worden geadministreerd door de EBVS, een Europees orgaan dat zich richt op specialisaties in de diergeneeskunde en daarmee de regelgeving in Europa verder vormgeeft.
Opleiding en nascholing in Nederland en België.
De studie diergeneeskunde duurt 6 jaar. Het is een universitaire studie. In Nederland kan de studie gevolgd worden in Utrecht. In Vlaanderen in Antwerpen (enkel de bachelor) en Gent.
Nederlandse dierenartsen die voldoende nascholing volgen, kunnen zich laten registreren bij het Centraal Kwaliteitsregister Dierenartsen (CKRD). Voor bepaalde dierenartsen is bijscholing verplicht. Dit geldt onder andere voor dierenartsspecialisten, keuringsdierenartsen en geborgde dierenartsen.
Kosten dierenarts.
Dierenartsen worden betaald per consult, onderzoek en/of ingreep. Veel dierenartsen verkopen ook diervoeding. In Nederland en België mogen dierenartsen ook medicijnen verstrekken.
Prijzen kunnen per dierenarts verschillen. In tegenstelling tot artsen in de humane zorg zijn dierenartsen btw-plichtig.
Eigenaren kunnen hun huisdier tegen ziektekosten verzekeren. Mensen die de basale zorg voor hun huisdier niet kunnen betalen, kunnen een verzoek voor financiële steun indienen bij speciaal daarvoor opgerichte stichtingen. 
Dierenartspraktijk, dierenkliniek, dierenziekenhuis of specialistenkliniek.
Dierenartsen zijn vrij in de naamgeving van hun dierenartsenpraktijk. De ereraad van de KNMvD heeft bepaald dat een dierenkliniek zich specialistenkliniek mag noemen als minimaal de helft van de werkzame dierenartsen specialist is. De andere namen zijn niet beschermd.
Ketenvorming.
Dierenartsen werken steeds vaker parttime en in loondienst. Schaalvergroting in de vorm van meermanspraktijken en ketenvorming neemt toe. Commerciële bedrijven als Dierendokters, IVC Evidensia, AniCura en het Britse CVS kopen op grote schaal praktijken op. In 2022 waren naar schatting ongeveer 20% tot 25% van de dierenartspraktijken onderdeel van een dergelijke keten. De belangrijkste ketens zijn AniCura (met ca. 107 dierenklinieken en ziekenhuizen in 2022) en Evidensia (met ca.307 dierenklinieken en ziekenhuizen in 2022). Net zoals in de dentale sector en humane gezondheidszorg zoeken grote (internationale) investeerders ook in de veterinaire sector naar investeringsmogelijkheden. Dit leidt vaak bij dit soort klinieken tot een structurele verhoging van de behandelkosten.
Beroepsvereniging.
Er zijn verschillende beroepsverenigingen voor dierenartsen. In Nederland zijn dit de Koninklijke Nederlandse Maatschappij voor Diergeneeskunde (KNMvD), het Collectief Praktiserende Dierenartsen (CPD) en de Vakgroep Praktijkhoudende Dierenartsen (VPhD). In Vlaanderen is dit sinds 2019 de VeDa Verenigde Dierenartsen.

</doc>
<doc id="35028" url="https://nl.wikipedia.org/wiki?curid=35028" title="Jacko">
Jacko

Jacko is een gorilla die sinds 2010 gehouden wordt in de dierentuin Artis in Amsterdam. Daarvoor verbleef hij in de dierentuin van Berlijn.
Jacko is bekend geworden als de "beursgorilla". Sinds 2000 kiest Jacko een portefeuille aandelen en tot en met 2010 heeft Jacko zowel de AEX als een panel van professionele beursanalisten verslagen.
In januari 2000 kreeg Jacko als experiment 75 bananen. Elk van deze bananen correspondeerde met een beursgenoteerde onderneming. Van de bedrijven die correspondeerden met de eerste tien bananen die Jacko opat werden aandelen gekocht. Sindsdien wordt de portefeuille elke maand aangepast, door een computerprogramma dat Jacko's gedrag imiteert. Centrale aanname hierbij is de willekeurige keuze van aandelen omdat er geen informatie van het onderliggende aandeel in de banaan tot uitdrukking komt.
In 2001 behaalde Jacko, tegen de trend in, een winst van 15 procent.
In het jaar 2010 presteerde Jacko voor het elfde achtereenvolgende jaar beter dan de AEX-index. In 2011 verloor Jacko voor het eerst van AEX, met 32,87% verschil. 2012 was het eerste jaar dat de index Jacko versloeg, maar in 2013 was Jacko weer de baas.
Kritiek.
Onder andere beleggingsexperts van IRIS research en Het Financieele Dagblad bekritiseerden begin 2006 de resultaten van Jacko. Zo wordt het willekeurige karakter van het gedrag van Jacko in twijfel getrokken. Jacko zou bepaalde aandelen veel langer in zijn portefeuille houden dan op basis van een kansverdeling aannemelijk geacht kan worden.
Het risico-profiel van de door Jacko gekozen aandelen zou veel hoger zijn dan dat van de AEX-index, en zou juist het voor dit hogere risico gecorrigeerde rendement lager zijn dan van de AEX-index.
Het rendement zou vertekend zijn omdat er geen transactiekosten in rekening zijn gebracht. Hoewel Jacko uit zijn portefeuille slechts 1x per maand een fonds wisselt zijn daar kosten aan verbonden en het eigenlijke rendement zou derhalve iets lager zijn.
Jacko's resultaten worden vergeleken met de AEX-index, terwijl Jacko zelf ook in Amsterdam Midkap Index en AScX-fondsen belegt. Deze fondsen hebben aan het begin van de 21ste eeuw hogere rendementen dan de AEX-fondsen behaald. Dat verschil lijkt zich vooral in 2004 te manifesteren, verder lopen de indices nagenoeg gelijk van 2000 tot 2004, terwijl Jacko ook in deze periode een hogere winst heeft behaald.
Zie ook.
In de Verenigde Staten is er een soortgelijk experiment met de aap Raven, die het ook lijkt te winnen van beursanalisten.

</doc>
<doc id="35029" url="https://nl.wikipedia.org/wiki?curid=35029" title="Rijksweg 13">
Rijksweg 13

 (A4) (E30)
 
 Stadhoudersweg 
Rijksweg A13 is een rijksweg in Nederland uitgevoerd als autosnelweg. De A13 begint bij knooppunt Ypenburg in Den Haag en eindigt bij het spoorviaduct van de Stadhoudersweg in Rotterdam.
Geschiedenis.
Enkele punten uit de geschiedenis van rijksweg 13 in chronologische volgorde.
File top 50.
Een aantal locaties van de A13 komen en kwamen voor in de file top 50. Een leeg vak betekent dat de desbetreffende locatie niet voorkwam in de file top 50.
Nadat het traject Schiedam - Delft van de A4 eind 2015 was opengesteld, namen de files op de A13 af omdat er een goed alternatief beschikbaar gekomen was.

</doc>
<doc id="35030" url="https://nl.wikipedia.org/wiki?curid=35030" title="Hessen">
Hessen

Hessen is een deelstaat in het midden van Duitsland. De hoofdstad van Hessen is Wiesbaden, de grootste stad is Frankfurt am Main. De deelstaat telt inwoners () op een oppervlakte van km². Op had van de inwoners een niet-Duits staatsburgerschap ( niet-Duitsers) en hadden inwoners het Nederlandse staatsburgerschap.
Geschiedenis.
Het huidige Hessen werd in 1945 gevormd door samenvoeging van de Pruisische provincie Hessen-Nassau en de volksstaat Hessen (het voormalige Hessen-Darmstadt).
Geografie.
Gelegen in het midden van Duitsland, grenst Hessen aan (vanuit het noordwesten en met de klok mee) de Duitse deelstaten Noordrijn-Westfalen, Nedersaksen, Thüringen, Beieren, Baden-Württemberg en Rijnland-Palts.
In het zuiden van Hessen ligt het Rijn-Maingebied met de grote steden Frankfurt am Main, Offenbach am Main, Hanau, Wiesbaden en Darmstadt. Dit gebied ligt overigens gedeeltelijk buiten Hessen.
Universiteiten bevinden zich in Darmstadt, Frankfurt, Gießen, Marburg en Kassel.
Wijnbouw.
Ten oosten van Darmstadt, ten zuiden langs de Hessische Bergstraße en ten westen van Wiesbaden in de Rheingau, vindt wijnbouw plaats.
Steden in Hessen.
Met inwonertallen per :
Bestuurlijke indeling.
Hessen is onderverdeeld in de drie "Regierungsbezirke" (bestuurlijke regio's) Kassel, Gießen en Darmstadt, die samen weer onderverdeeld zijn in 21 Landkreisen en vijf kreisfreie steden. Het totaal aantal gemeenten is 426:
Politiek.
Parlement.
De wetgevende macht van Hessen ligt in handen van de Landdag, die sinds 1946 gehuisvest is in het Stadtschloss van Wiesbaden. Sinds de meest recente verkiezingen (in oktober 2018) telt het parlement 137 zetels. Verkiezingen voor de Landdag vinden om de vijf jaar plaats (tot 2003 was dit om de vier jaar). De SPD was tot 1978 steevast de grootste partij in de Landdag van Hessen; nadien was dit meestal de CDU. Na de verkiezingen van 2018 vormde de CDU samen met Bündnis 90/Die Grünen een coalitie onder leiding van minister-president Volker Bouffier. Deze links-conservatieve regering staat bekend onder de naam Kiwi-coalitie of "Zwart-groen". In mei 2022 trad Bouffier voortijdig terug en werd zijn partijgenoot Boris Rhein benoemd tot minister-president.

</doc>
<doc id="35031" url="https://nl.wikipedia.org/wiki?curid=35031" title="Accijns">
Accijns

Accijns of verbruiksbelasting is een vorm van indirecte belasting, die wordt geheven op de verkoop van bepaalde (verbruiks)goederen. In Nederland en België is vooral sprake van accijns op alcoholische dranken, frisdranken, tabak en brandstoffen (bijvoorbeeld benzineaccijns). In het verleden zijn ook wel andere producten met accijns belast geweest, zoals suiker en keukenzout. 
Accijns wordt over het algemeen geheven over de hoeveelheid van het product en niet over de waarde daarvan. Dit in tegenstelling tot bijvoorbeeld de btw, de belasting over de toegevoegde waarde. Bij accijnsgoederen wordt de btw geheven over het totale bedrag inclusief de accijns. In Nederland worden accijnzen geheven op grond van de "Wet op de accijns".
Doel.
Het oorspronkelijke doel van accijnzen is het verschaffen van inkomsten aan de staat. Het voornaamste doel is langzamerhand echter de ontmoediging van het gebruik van bepaalde zaken geworden, bijvoorbeeld omdat het ongezond of slecht voor het milieu is.
Soorten accijns.
Bij de invoering van de interne Europese markt mogen vanaf 1 januari 1993 alleen accijnzen worden geheven op producten als benzine, tabak en alcohol.
Brandstofaccijns.
Op zowel benzine als diesel wordt accijns geheven. Deze is direct in de prijs verwerkt en wordt geheven per liter.
Tabaksaccijns.
Om het roken te ontmoedigen heft de overheid ook accijns op tabak. Voor sigaren, sigaretten en rooktabak gelden aparte tarieven.
Alcoholaccijns.
De hoogte van de alcoholaccijns is afhankelijk van het soort product, waarbij over het algemeen geldt dat hoe hoger het alcoholpercentage van een drank, hoe meer accijns erover wordt geheven.
Opbrengst in Nederland.
In Nederland brengen de accijnzen jaarlijks zo'n 12 miljard euro op. De belangrijkste accijnsinkomsten komen van benzine en minerale oliën, gevolgd door tabak.
Andere vergelijkbare heffingen.
Wet op de verbruiksbelasting van alcoholvrije dranken.
In Nederland werd sinds 1972 een frisdrankenaccijns geheven. Deze is later uitgebreid tot mineraalwater, vruchtensappen en siropen. Door de interne Europese markt heeft de Nederlandse regering de naam van deze accijns per 1 januari 1993 gewijzigd in een "verbruiksbelasting" (wel is overigens per 1993 de suikeraccijns afgeschaft). Deze belasting wordt geregeld in de "Wet op de verbruiksbelasting van alcoholvrije dranken". In 2018 bracht deze belasting zo'n 278 miljoen euro op.
Verbruiksbelasting op alcoholvrije dranken in Nederland.
In hieronderstaande tabel worden de huidige tarieven per liter gegeven (excl. 9% btw). Opvallend is dat er op drinkyoghurts en chocolademelk geen verbruiksbelasting wordt geheven.
Accijns op alcoholvrije dranken in België.
In hieronderstaande tabel worden de accijnzen op alcoholvrije dranken gegeven (2021, excl. btw). Opvallend is dat er ook op thee en kruidenthee accijns moet betaald worden, deze vallen onder de verschillende rijen 'substanties voor bereiding van'.
Verpakkingsaccijns.
In landen als België en Duitsland wordt accijns ook gebruikt in het milieubeleid. De verpakkingsheffing in België voor wegwerpverpakkingen bedraagt € 0,0986 per liter drank, voor herbruikbare verpakkingen is dit € 0,0141 per liter drank. In Nederland kende men sinds 1 januari 2008 de verpakkingenbelasting. In 2013 verdween deze weer en werd vervangen door een afvalbeheersbijdrage aan het afvalfonds verpakkingen.
Vettaks.
In Denemarken werd in 2011 een vettaks ingevoerd op ongezonde levensmiddelen. Een jaar na de invoering van de vettaks werd deze weer afgeschaft. De maatregel bleek duur en de Denen veranderden hun eetgewoonten niet. Tegen deze achtergrond heeft Denemarken besloten de vettaks weer af te schaffen en de geplande suikerbelasting te annuleren.
Voorstanders van de "vettaks" pleiten dat ongezond eten ontmoedigd zou moeten worden om dezelfde redenen dat roken en drinken ontmoedigd worden: vanwege individuele gezondheidsrisico's, maar ook om voor de samenleving de hoge medische kosten te verlagen voor het bestrijden van gerelateerde ziekten en arbeidsuitval. Tegenstanders zijn van mening dat burgers zelf verantwoordelijk zijn voor hun eetgedrag en dat het geen taak van de overheid is zich met het privéleven van mensen te bemoeien.

</doc>
<doc id="35032" url="https://nl.wikipedia.org/wiki?curid=35032" title="Victoriawatervallen">
Victoriawatervallen

De Victoriawatervallen (Lozi: "Mosi-oa-Tunya", "De rook die dondert"; Tonga: "Shungu Namutitima", "Kokend water") zijn de breedste watervallen van Afrika. Zij vormen een watergordijn van 1708 meter breed en 100 meter hoog en hebben een maximale valhoogte van 128 meter. Per minuut valt er 500 miljoen liter water over de rotswand.
Ze zijn gelegen in de Zambezi, op de grens tussen Zambia en Zimbabwe.
De eerste Europeaan die de watervallen heeft gezien en wereldkundig heeft gemaakt is de Schotse missionaris en ontdekkingsreiziger David Livingstone op 17 november 1855. "Geen enkel ander uitzicht in Engeland kan de schoonheid hiervan overtreffen" en "zulke lieflijke beelden moeten de engelen met bewondering bekeken hebben tijdens hun vluchten" schreef hij later.
Naamgeving.
Dr. Livingstone week bij de naamgeving van deze watervallen, voor de eerste en enige keer in zijn leven, af van zijn gewoonte om de plaatselijke namen te behouden. Hij noemde deze watervallen naar de toenmalige koningin van het Verenigd Koninkrijk, koningin Victoria.
De lokale bevolking noemt deze watervallen tegenwoordig de "Mosi-oa-Tunya" (Letterlijk vertaald: de rook die dondert).
Buiten de inheemse Afrikanen waren waarschijnlijk de Arabieren de eerste buitenstaanders die deze watervallen bezochten. Volgens Livingstone waren deze watervallen bij de lokale bevolking bekend als "Mo ku sa tunya musi", "daar waar er steeds rook opstijgt".
Livingstone beweerde dat de oorspronkelijke oude inlandse naam voor de watervallen "shungwe" of "shongwhe" zou zijn (dit betekent in de Tonga-taal "De dampende rook" - in het Engels "The smoke fumes"). Het is dus mogelijk dat de naam Musi-oa-Tunya door Arabische ontdekkers werd gegeven en oorspronkelijk "musa-i-nunya" luidde, hetgeen in het Arabisch "het einde van de wereld" betekent.
In 1989 werden de watervallen door UNESCO tot Werelderfgoed verklaard.
Geologie.
Tijdens het Trias lag het gebied van de huidige Victoriawatervallen rond de Steenbokskeerkring in het midden van Gondwana. Ten gevolge van deze ligging was het er droog waardoor de wind vrij spel had. Een dik pakket sedimentair gesteente is hiervan het resultaat.
Zo'n 180 miljoen jaar geleden brak Gondwana uit elkaar. Dit proces ging gepaard met enorme vulkanische activiteiten die miljoenen jaren aanhielden. Dikke pakketten vloedbasalt bedekten de sedimentaire gesteenten. Er ontstond hierdoor in het zuiden van Zuid-Amerika, Antarctica en Afrika een large igneous province; in de omgeving van de Victoriawatervallen was dit pakket tot 300 meter dik. Vervolgens stolde het basalt en koelde af waardoor hier en daar scheuren ontstonden.
Tijdens het Tertiair stroomden alle rivieren naar de Limpopo. Hierdoor is de Zambezi, in het noorden, maar een korte rivier. Door een epirogenetische beweging, de African Superswell, ontstond er een natuurlijke barrière (Kalahari-Zambezi-as) waardoor rivieren niet meer naar de Limpopo stroomden, maar uitmondden in het Makgadikgadimeer. Ondertussen erodeerde de Midden-Zambezi in een rift en ten slotte in de richting van het meer, waardoor, bij contact, dit meer leegliep. Hierdoor werden de Boven-Zambezi en de Beneden-Zambezi met elkaar verbonden. De nieuwe Zambezi stroomt door het met scheuren bezaaide basaltplateau, waar de rivier ter hoogte van de Victoriawatervallen diep in snijdt.
Toerisme.
De Victoriawatervallen en de benedenstroomse loop van de Zambezi hebben een grote aantrekkingskracht op toeristen, onder andere om te raften en te kanoën. Hiervan profiteert het in Zambia gelegen Livingstone. Voorheen was de stad Victoria Falls in Zimbabwe, met de nabijgelegen luchthaven Victoria Falls, het middelpunt van het toerisme rond de Victoriawatervallen, maar door onder andere het veel duurder worden van het visum en het regeringsbeleid in Zimbabwe heeft deze stad sterk ingeboet aan aantrekkingskracht.

</doc>
<doc id="35033" url="https://nl.wikipedia.org/wiki?curid=35033" title="François Rauber">
François Rauber

François Rauber (Neufchâteau, 19 januari 1933 – 14 december 2003) was een Frans pianist, componist, arrangeur en orkestleider die vooral bekend werd door zijn samenwerking met de Belgische chansonnier Jacques Brel.
Levensloop.
Na zijn pianostudie aan het conservatorium van Nancy werkte Rauber vanaf 1951 in diverse cabarets in Parijs als begeleider van artiesten als Boris Vian en Serge Gainsbourg. Op verzoek van Jacques Canetti was hij op 23 juli 1956 de begeleider van Jacques Brel tijdens een optreden in Grenoble. De kennismaking met Brel was het begin van een samenwerking die zou voortduren tot Brels dood in 1978.
In april 1958 maakte Rauber zijn eerste arrangementen voor Brel, nadat hij zijn debuut als arrangeur korte tijd tevoren had gemaakt voor een opname van Simone Langlois.
Raubers grondige muzikale kennis - met name op het gebied van kamermuziek en fuga's - vormde een grote verrijking voor de muziek van Brel, die tot op dat moment afhankelijk was van zijn eigen, niet bijzonder spectaculaire, verrichtingen op de gitaar en van de diensten van drukbezette orkestleiders. Rauber haalde Brel er ook toe over om op het podium geen gitaar meer te spelen, zodat Brels theatrale voordracht in het vervolg alle ruimte kreeg.
Ook op persoonlijk vlak konden de twee goed met elkaar overweg. Rauber was de peetoom van Brels dochter Isabelle.
Behalve als vaste arrangeur van Brel, werkte Rauber in de jaren zestig met talloze andere artiesten, onder wie Barbara, Juliette Gréco, Georges Moustaki, Camillo Felgen en Charles Aznavour. Hij componeerde tevens filmmuziek en klassieke stukken. In 1983 en 1984 dirigeerde hij de Franse inzendingen op het Eurovisiesongfestival.

</doc>
<doc id="35034" url="https://nl.wikipedia.org/wiki?curid=35034" title="Victoria waterval">
Victoria waterval



</doc>
<doc id="35035" url="https://nl.wikipedia.org/wiki?curid=35035" title="Apache">
Apache



</doc>
<doc id="35038" url="https://nl.wikipedia.org/wiki?curid=35038" title="Jacques Canetti">
Jacques Canetti

Jacques Canetti (Roese (Bulgarije), 30 mei 1909 – Suresnes, 7 juni 1997) was een Franse theaterdirecteur en platenbaas. Hij mag worden beschouwd als de ontdekker van Georges Brassens, Jacques Brel, Guy Béart, Félix Leclerc, Francis Lemarque, Serge Gainsbourg, Henri Salvador, Boris Vian, Raymond Devos, Fernand Raynaud, Anne Sylvestre, Pierre Dac en Francis Blanche, Juliette Gréco, Catherine Sauvage, Claude Nougaro en talloze andere Franstalige artiesten.
Hij stichtte in Parijs het cabarettheater Les 3 Baudets en was tot 1962 directeur van het Philips-platenlabel Polydor. Daarna begon hij zijn eigen label: "Les Productions Jacques Canetti"
Jacques Canetti was de broer van de schrijver en Nobelprijswinnaar Elias Canetti.

</doc>
<doc id="35041" url="https://nl.wikipedia.org/wiki?curid=35041" title="Linguïstische Relativiteit">
Linguïstische Relativiteit



</doc>
<doc id="35043" url="https://nl.wikipedia.org/wiki?curid=35043" title="Sapir-Whorf-hypothese">
Sapir-Whorf-hypothese



</doc>
<doc id="35044" url="https://nl.wikipedia.org/wiki?curid=35044" title="Linguïstische relativiteit">
Linguïstische relativiteit



</doc>
<doc id="35045" url="https://nl.wikipedia.org/wiki?curid=35045" title="Heesch">
Heesch

Heesch (dialect: "His") is een plaats in de Nederlandse provincie Noord-Brabant, gelegen in de Peelrand. Oorspronkelijk was Heesch een zelfstandige gemeente. Sinds 1 januari 1994 maakt Heesch deel uit van de gemeente Bernheze welke verder bestaat uit de kernen Heeswijk-Dinther, Loosbroek, Nistelrode en Vorstenbosch. In Heesch bevindt zich het gemeentehuis.
Heesch is gelegen ten zuiden van Oss, aan de zuidkant van de A59, tussen 's-Hertogenbosch en Nijmegen.
Etymologie.
De naam "Heesch" is afkomstig van het Oudhoogduits "haisjo", dat "kreupelhout" betekent.
Geschiedenis.
Het gebied waar Heesch ligt was al omstreeks 2000 v.Chr. bewoond (zie ook Vorstengraf (Oss)).
De oudste schriftelijke vermelding van Heesch stamt uit 1191. Hierin wordt melding gemaakt van de tienden van Heesch. Vóór 1298 was er al sprake van een gemeynt en op 18 oktober 1329 gaf Hertog Jan III van Brabant nog een groot complex gemeenschappelijke gronden uit. In 1364 was er sprake van een schepenbank.
Het land leefde van de landbouw maar de grond was schraal. Rogge, haver en boekweit werden er verbouwd, maar ook was Heesch een pleisterplaats voor postkoetsen die tussen Grave en 's-Hertogenbosch verkeerden, aangezien Heesch halverwege deze twee steden lag. Toen van 1818-1836 een straatweg tussen deze steden werd aangelegd groeide Heesch uit tot een lintdorp langs deze weg. In plaats van uitspanningen voor postkoetsen kwamen er diverse tankstations, die echter verdwenen zijn toen de autosnelweg ten noorden van het dorp werd aangelegd.
De bevolking van Heesch nam toe van bijna 1.300 omstreeks 1800 via 1.919 omstreeks 1850 tot 2.173 in 1900. In 1950 waren dit er 4.052 en in 2000 waren het er 11.929. Op telde de plaats inwoners, waarmee het de grootste woonkern in de gemeente Bernheze is. Heesch is verstedelijkt omdat het overloop vanuit de nabijgelegen stad Oss kent.
Heesch werd omstreeks het midden van de 13e eeuw een zelfstandige parochie. Vanaf de 15e eeuw is de Sint-Petrus'-Bandenkerk bekend. Deze lag op de hoek van de huidige Osseweg en Goorstraat. Het gebouw stamde wellicht uit 1400 en de toren bevatte nog Romaanse elementen. Na 1648 werd het een hervormde kerk en de katholieken bouwden na 1672 een aan de Heilige Dionysus gewijde schuurkerk in de buurtschap "Heelwijk", ten zuiden van het dorp. De kerk werd in 1798 teruggegeven maar pas in 1811 weer door de katholieken in gebruik genomen. De kerk lag echter excentrisch en werd ook te klein. In 1868 werd de oude kerk afgebroken.
In hetzelfde jaar werd, op een andere plaats, een neogotische kerk gebouwd door Carl Weber. De kerk werd verfraaid met glas-in-loodramen en 6 klokken die in 1943 door de bezetter werden gestolen. Tijdens de Bevrijding in 1944 werd de kerk beschadigd en ze werd vervolgens gerestaureerd. Op 30 juni 1961 brak brand uit tijdens de reparatiewerkzaamheden in de toren, terwijl er een kerkdienst bezig was. De spits en het kerkdak werden daarbij verwoest. Ook het Verschueren-orgel uit 1937 ging verloren. Blussen was niet goed mogelijk, aangezien de brandspuit niet zo hoog kon reiken. Men besloot niet tot herstel over te gaan en in 1962 werd de toren met dynamiet opgeblazen waarbij de kerkklokken nog eenmaal luidden. Men bouwde een nieuwe Petruskerk die in 1968 werd ingewijd en een gebouw was van moderne architectuur. Hierin werd in 1969 een klein orgel geplaatst dat geleverd werd door de firma Pels.
Ondertussen werd een nieuwe parochie opgericht omdat de plaats sterk was gegroeid. In 1968 werd de Emmauskerk in de nieuwe wijk Heelwijk ingezegend. Deze kerk is in 1995 gesloten en gesloopt, omdat beide parochies weer zijn samengevoegd tot de Petrus Emmausparochie die de moderne Petruskerk, nu Petrus-Emmauskerk geheten, gebruikt.
Bezienswaardigheden.
In het centrum van Heesch is een plein, 't Dorp geheten, waar zich een mooie fontein bevindt en diverse restaurants en terrassen te vinden zijn.
Natuur en landschap.
Ten noorden van Heesch bevindt zich een gebied met kleinschalige bossen en akkers, dat echter door een autosnelweg afgesneden is van het dorp.
Ten zuidwesten van Heesch ligt een landbouwgebied. Hier loopt ook de Grote Wetering.
Carnaval.
Tijdens de carnavalsperiode heet Heesch: "Krullendonk". In Heesch was van oudsher varkenshouderij aanwezig, daardoor is deze naam ontstaan (een verwijzing naar de gekrulde staarten van varkens). De historie van het georganiseerde carnaval gaat ten minste terug tot 1964; in 2008 werd het 44-jarig bestaan van Krullendonk gevierd. De carnavalstraditie staat in het teken van varkens. Zo heet de prins van Krullendonk "Porcus" (Latijns woord voor varken) en de jeugdprins heet "Porcellus". Jaarlijks is er een uitgave van de "Krulkrant" en er wordt voor de jongste jeugd een Biggenbal georganiseerd. Ook de onderscheidingen verwijzen naar varkens: zo kent Krullendonk de onderscheiding "Ridder van d'n Houteren Trog". Krullendonk heeft jaarlijks een kinderoptocht op carnavalszaterdag en een grote optocht op carnavalszondag. Naast evenementen in de traditionele carnavalstijd heeft Krullendonk van 2008 tot 2011 ook een zomercarnaval gekend, dit werd weer afgeschaft omdat er niet voldoende animo voor was. De activiteiten met betrekking tot het Krullendonkse carnaval worden georganiseerd door de Stichting Carnavalsviering Heesch.
Sport.
Sportclubs van Heesch zijn:
Verder zijn er twee sporthallen: Lindershof en 't Vijfeiken.
Heesch bevat sinds 1967 ook een eigen openlucht zwembad (zwembad 't Kuipke) welke is opgericht door Heeschenaren. 
Nabijgelegen kernen.
Oss, Geffen, Vinkel, Nistelrode, Loosbroek

</doc>
<doc id="35046" url="https://nl.wikipedia.org/wiki?curid=35046" title="Nini">
Nini

Nini is een naam. In het Indonesisch betekent deze naam "oma". In andere talen betekent de naam:
Verder is Nini ook een van de Fuwa, de mascottes van de Olympische Zomerspelen 2008 in Peking

</doc>
<doc id="35048" url="https://nl.wikipedia.org/wiki?curid=35048" title="Naar het u bevalt">
Naar het u bevalt

Naar het u bevalt, ook bekend als Elk wat wils, (Engelse titel: "As You Like It") is een komedie van William Shakespeare, geschreven omstreeks 1599, gedurende de laatste jaren van het bewind van koningin Elizabeth I van Engeland. Het werd voor het eerst gepubliceerd in de First Folio-uitgave van 1623.
Het stuk behoort tot het literaire genre gekend als de pastorale (herdersdicht), dat zijn wortels heeft in de literatuur van het Oude Griekenland. De Romein Vergilius schreef ook pastorales en ook in de tijd van Shakespeare kende het genre veel succes. Een pastorale of herdersdicht verhaalt gewoonlijk over een vlucht van de stad naar het platteland, waar de personages zich vermommen als schaapherders. Ze converseren dan met de anderen over onderwerpen als de voordelen van het leven in de natuur versus het leven aan het hof, of over de relatie tussen kunst en natuur. Traditioneel wordt pastorale literatuur dan ook aangewend als vehikel tot maatschappelijke kritiek. Volgens de conventie van het herdersdicht draait ook "As You Like It" om romantische liefde, banale rivaliteiten, jong versus oud, rede tegenover passie in een speels universum waarin duizenden keuzes mogelijk zijn.
Tekst.
Het stuk werd ingeschreven in het Stationers' Register op 4 augustus 1600. De eerste publicatie vond echter pas plaats in 1623, toen het samen met 35 andere toneelstukken van Shakespeare in de First Folio verscheen. 'As You Like It' werd waarschijnlijk in de periode eind 1598- zomer 1600 geschreven. Francis Meres vermeldt 'As you like it' niet in zijn Palladis Tamia in september 1598, maar in het stuk staat wel een duidelijke verwijzing naar Christopher Marlowes "Hero and Leander" ("Who ever loved that loved not at first sight" - 3.5.82), waarvan de eerste editie in 1598 werd gepubliceerd.
Shakespeares bronnen.
Shakespeares belangrijkste bron bij het schrijven van het stuk was Thomas Lodges "Rosalind: Euphues' Golden Legacy" uit 1590. Op zijn beurt baseerde Lodge zijn verhaal op de Middelengelse berijmde romance "The Tale of Gamelyn", die dateert uit 1350. Shakespeare heeft dit manuscript mogelijk niet gezien, maar zijn "As You Like It" ademt dezelfde sfeer als deze Robin Hoodlegende.
Samenvatting van het verhaal.
Sir Rowland de Bois is onlangs gestorven en volgens de wet van het eerstgeboorterecht komt het overgrote deel van zijn nalatenschap toe aan zijn oudste zoon Oliver. Nog voor hij sterft liet hij Oliver beloven goed voor zijn jongste broer Orlando te zullen zorgen. Oliver houdt zich echter niet aan zijn woord.
Orlando confronteert zijn broer hiermee, maar wordt nu door hem bedreigd en er zal uiteindelijk niets anders opzitten dan te vluchten voor Oliver.
Charles is de worstelaar en bode van de hertog. Hij komt aan Oliver vertellen dat de oude hertog is verbannen door zijn broertje, de nieuwe hertog. Alleen de dochter van de oude hertog (Rosalind) is achtergebleven bij de dochter van de nieuwe hertog (Celia). Zij zijn namelijk onafscheidelijke nichtjes.
Charles worstelt in een wedstrijd tegen Orlando en verliest. Rosalind en Celia zijn hierbij aanwezig. Orlando steelt het hart van Rosalind.
De vader van Celia (de nieuwe hertog) wil dat zijn nichtje Rosalind binnen de tien dagen van het hof verdwijnt. Celia vindt dit zo erg dat ze een plan bedenkt om samen weg te kunnen. Ze gaan op zoek naar de vader van Rosalind, de ex-hertog, in het Woud van Arden. Ze nemen Touchstone de nar mee, zodat hij onderweg voor enig vertier kan zorgen. De twee dames gaan verkleed als man op pad, zodat ze onderweg niet lastiggevallen worden.
Adam, de dienaar van Orlando, heeft gehoord dat Oliver zijn broer Orlando wil doden. Orlando is niet langer veilig in zijn huis en besluit samen met Adam op de vlucht te slaan. Adam heeft 500 kronen en zo gaan zij samen een nieuw leven tegemoet.
Onderweg komen Celia en Rosalind twee herders tegen: Corin en Silvius. Rosalind voelt hun liefdesverdriet goed aan, want ook zij is nog steeds hevig verliefd op Orlando.
Jaques is mee in verbanning gegaan met de ex-hertog, net als Amiens, een hoveling. Orlando komt hen tegen op zijn reis en eist dat ze hem eten geven. Zij helpen hem.
De huidige hertog (vader van Celia) is boos op Oliver en jaagt hem van zijn land.
Orlando is tevens verliefd op Rosalind, ze weten het alleen nog niet van elkaar. Hij hangt alle bomen in het bos vol met liefdesgedichten voor haar. Wat hij niet weet, is dat zij in hetzelfde bos rondloopt, verkleed als man. Uiteindelijk komen ze elkaar tegen. Rosalind vraagt Orlando zich te gedragen alsof hij verliefd op 'hem' is. Op die manier gaat zijn liefdesverdriet over, beweert Rosalind in mannenkostuum. Orlando doet dit. Ook komt Rosalind haar vader tegen in het bos, maar hij herkent haar vanzelfsprekend niet.
Touchstone de nar wordt verliefd op Audrey de geitenhoedster en trouwt met haar. Silvius, een herder, wordt verliefd op Phebe, een herderin.
Uiteindelijk is Rosalind degene die er op haar manier voor zorgt dat iedereen samenkomt: de vier paren trouwen, zijzelf wordt herenigd met haar vader, en Orlando trouwt met de vrouw van zijn dromen.
Nederlandstalige opvoeringen.
Opvoeringen in de Nederlandse taal door Nederlandse beroepsgezelschappen, met vermelding van de vertaler of bewerker, en waar toepasselijk ook de regisseur:

</doc>
<doc id="35049" url="https://nl.wikipedia.org/wiki?curid=35049" title="Verkleinwoord">
Verkleinwoord

Een verkleinwoord of diminutief is een woord waarvan een toegevoegde suffix aangeeft dat het begrip dat ermee wordt aangeduid als kleiner dan het grondwoord moet worden gezien. De woordbetekenis blijft ongewijzigd. 
Regels.
Verkleinwoorden worden gevormd door een vijftal achtervoegsels, dit zijn: "-je", "-tje", "-etje", "-pje" en "-kje". Welk achtervoegsel wordt toegevoegd aan het grondwoord, om tot het verkleinwoord te komen, is doorgaans afhankelijk van de laatste klank van het grondwoord en in een aantal gevallen van de klinker die voorafgaat aan de laatste letter van dat grondwoord.
Zelfstandig naamwoord.
In het Nederlands wordt een verkleinwoord gevormd door achter het woord een suffix van het type "-je, -tje, -mpje, -pje" of "-etje" toe te voegen. In het Zuid-Nederlands zijn dit "-kje, -ke, eke, -ske" of "-ie", afhankelijk van het naamwoord.
In enkele gevallen krijgt een woord in het Nederlands zowel een verkleiningsachtervoegsel als een klinkerverandering.
Een verouderd verkleiningsachtervoegsel is "-lijn", zoals in "vogelijn", wat men in dichterlijke taal nog weleens tegenkomt.
In het Nederlands zijn alle verkleinwoorden onzijdig.
Bijvoeglijk naamwoord/bijwoord.
Niet alleen zelfstandige naamwoorden kunnen worden verkleind, ook bijvoeglijke naamwoorden en bijwoorden. Het bijvoeglijk naamwoord wordt door de verkleining echter zelfstandig. Een bijwoord blijft bijwoordelijk. Opvallend is dat er dan een "-s" wordt toegevoegd.
Verschillende betekenis.
Sommige woorden hebben twee verkleinwoorden, elk met een eigen betekenis.
Verkleinwoorden zonder grondvorm.
Er zijn ook verkleinwoorden die alleen als zodanig voorkomen. Er bestaat geen grondvorm zonder -"je" of die vorm is ongebruikelijk. 
Hetzelfde geldt voor verkleinwoorden in bepaalde staande uitdrukkingen, zoals "kooltje vuur" en "boontje komt om zijn loontje".
Aparte betekenis.
Soms krijgt een verkleinwoord een eigen betekenis, die zich zelfstandig van een niet verkleind woord ontwikkelt.
Geen verkleining.
Een verkleinwoord hoeft niet altijd letterlijk op een verkleining te duiden: 
Belangrijker is nog, dat verkleinwoorden vaak een affectieve functie hebben.
Andere talen.
Duits.
In het Duits eindigen de verkleinwoorden meestal op "-chen" (het equivalent van "-je") of op "-lein", wanneer het grondwoord op /ç/ of /χ/ eindigt. Zo is het gebruikelijke verkleinwoord van "Baum" ‘boom’ "Bäumchen" ‘boompje’, maar moet dat van "Strauch" ‘struik’ altijd "Sträuchlein" ‘struikje’ zijn; dit ter vermijding van een dubbele ‘ch’-klank. In het algemeen worden verkleinwoorden in het Duits minder frequent gebruikt dan in het Nederlands, maar het gebruik ervan is in principe steeds morfologisch mogelijk. Vaak kan een verkleinwoord ook een humoristisch effect hebben. De regel is dat een verkleinwoord waar mogelijk altijd een umlaut teweegbrengt. Dit is namelijk een productieve regel, die ook op nieuwvormingen wordt toegepast.
Waar umlaut niet mogelijk is, volgt eenvoudigweg een aanhechting van "-chen" of "-lein". De klinker waarop umlaut wordt toegepast, bevindt zich best zo dicht mogelijk bij het verkleinsuffix: "Gärtenchen" en "Äbendchen" bijvoorbeeld klinken hoogst ongewoon en zullen doorgaans een ironisch effect hebben. Om dichterlijke of prosodische redenen kan men "-lein" gebruiken waar het normalerwijze "-chen" zou zijn — omgekeerd echter niet.
Ongebruikelijk is umlaut bij eigen- of koosnamen: "Hugochen", "Mariachen" en "Jungchen" zijn gangbaar, "Hugöchen", "Mariächen" en "Jüngchen" hebben een humoristische uitwerking.
Afrikaans.
Het Afrikaans, dat uit het 17e-eeuwse Nederlands is voortgekomen, is bijna identiek aan het Nederlands in het gebruik van verkleinwoorden. De meest opvallende verschillen zijn dat Afrikaanse verkleinwoorden op -ie eindigen in in plaats van -e zoals in het Nederlands (vergelijk: "bietjie" en "beetje", "mandjie" en "mandje") en dat in het Afrikaans bijvoeglijke naamwoorden en bijwoorden geen verkleinwoorden kennen. Verkleinwoorden worden zeer vaak gebruikt in Afrikaans, nog vaker dan in het Nederlands.
Frans.
In het Frans eindigen de verkleinwoorden op "-et" of "-ette", "-ot" of "-otte" en "-eau" of "-elle".
Spaans.
In het Spaans eindigen de verkleinwoorden onder meer op "-ito"/"-ita" of "-illo"/"-illa". Soms wordt een "c" tussengevoegd: "Carmencita".
Ook bijvoeglijke naamwoorden kunnen verkleind worden: "pequeñito", letterlijk ‘kleintjes’.
Het zelfstandige verkleinwoord "bonito" ‘leuk’ is een versteende verkleiningsvorm van "bueno" ‘goed’.
Engels.
In het Engels wordt weinig gebruikgemaakt van verkleinwoorden. De meeste verkleinwoorden zijn versteende vormen. De (bij benadering) zes achtervoegsels die als formans voor een verkleinwoord kunnen optreden, zijn meestal improductief (er kunnen geen nieuwe woorden meer mee worden gemaakt). Daarom valt te verdedigen dat het Engels de minste verkleinwoorden heeft van alle West-Germaanse talen. Het gebruik ervan neemt bovendien in hedendaags Engels verder af. 
Diminutieven worden gevormd met de volgende achtervoegsels:
Deze verkleiningsachtervoegsels worden doorgaans toegevoegd aan zelfstandige naamwoorden, maar ook andere woordsoorten komen in aanmerking ("dearie", "weakling" ‘zwakkeling’ - bijvoeglijke naamwoorden; "underling" ‘ondergeschikte, handlanger’ - bijwoord of voorzetsel en "beetle" is verwant aan een werkwoord). Dit resulteert in een verkleinwoord dat uiteraard weer wél een zelfstandig naamwoord is.
Van deze zes achtervoegsels is eigenlijk alleen "-y" ~ "-ie" nog productief: met de andere verkleinsuffixen worden geen nieuwe vormen meer gemaakt, tenzij om een komisch of anderszins opvallend effect te bereiken. De meeste van deze achtervoegsels kunnen overigens ook een andere werking hebben dan een verkleinende: "-ette" kan het vrouwelijk geslacht aanduiden, "-ling" drukt soms minachting uit, "-y" familiariteit.

</doc>
<doc id="35057" url="https://nl.wikipedia.org/wiki?curid=35057" title="Victoria watervallen">
Victoria watervallen



</doc>
<doc id="35059" url="https://nl.wikipedia.org/wiki?curid=35059" title="GTST">
GTST



</doc>
<doc id="35060" url="https://nl.wikipedia.org/wiki?curid=35060" title="Martinique">
Martinique

Martinique is een eiland en Frans overzees departement in de Caraïbische Zee, ongeveer 700 kilometer ten zuidoosten van de Dominicaanse Republiek. Het ligt ten zuiden van Dominica en ten noorden van Saint Lucia, en behoort tot de Bovenwindse Eilanden van de Kleine Antillen. Martinique telde tijdens de laatste census inwoners.
Geografie.
De totale oppervlakte is 1.101 km², en de bevolkingsdichtheid bedraagt 357 inwoners per km². Martinique is van noordwest naar zuidoost ongeveer 60 kilometer lang. Het hoogste punt is de vulkaan Mont Pelée (1397 meter).
Flora en fauna.
Martinique heeft resten tropisch regenwoud, nevelwoud beschermd in het natuurreservaat van Martinique met plantensoorten als "Heliconia caribaea" en "Philodendron giganteum".
De fauna van Martinique kenmerkt zich door endemische soorten als de vogel martiniquetroepiaal. Reptielen als de groene leguaan en anolissen als "Anolis roquet". De lanspuntslang is vanwege zijn giftigheid een bedreiging voor wandelaars. De uitgestorven Martinique amazone was waarschijnlijk te vergelijken met de keizeramazone van Dominica.
Bestuur.
Martinique is een Frans overzees departement ("département d'outre mer"). Het bestuur wordt sinds 2015 geleid door Alfred Marie-Jeanne, president van de uitvoerende raad van Martinique. Claude Lise is sinds 2015 de voorzitter van de "Assemblée de Martinique", het parlement van Martinique. Dit parlement vervangt sinds 2015 de voormalige algemene (departementale) raad en regionale raad. Martinique heeft twee vertegenwoordigers in de Franse Senaat en vier vertegenwoordigers in het parlement van Frankrijk. Binnen de Europese Unie heeft Martinique de status van ultraperifere regio. Het maakt dus integraal onderdeel uit van de Europese Unie. Martinique valt echter niet onder de Verdragen van Schengen. Andere Europese akkoorden, bijvoorbeeld gratis roaming, gelden wel in Martinique.
Bestuurlijke indeling.
Martinique is een departement (nummer 972). De hoofdstad is Fort-de-France. Martinique vormt met het 150 km noordelijker gelegen Guadeloupe en enkele andere kleinere eilanden de Franse Antillen.
Het departement is onderverdeeld in 4 arrondissementen, en 34 gemeenten. In 2015 zijn de kantons afgeschaft.
De vier arrondissementen van Martinique zijn:
Een overzicht van gemeenten op gemeenten van Martinique.
Economie.
Van de actieve bevolking is 75% werkzaam in de dienstverlenende sector. De landbouw genereert het voornaamste deel van de exportinkomsten. Het belangrijkste landbouwproduct en tevens de voornaamste bron van inkomsten is de banaan. Dit product vertegenwoordigt 49,5% van de landbouwproductie en 40% van de exportinkomsten. Het toerisme maakt met een werkgelegenheid van ruim 11.000 banen en een bruto binnenlands handelsproduct van ruim 7% een sterke ontwikkeling door.
Geschiedenis.
Aanvankelijk werd Martinique bevolkt door indianen. Columbus ontdekte Martinique op 15 juni 1502. In 1635 landden Franse kolonisten op het eiland. Ze roeiden de aanwezige indianen uit, stichtten het eerste stadje (Saint-Pierre) en introduceerden het verbouwen van suikerriet.
Als gevolg van oorlogen en verdragen ging Martinique in de 16e en 17e eeuw meerdere keren van Franse in Britse handen over. Martinique werd herhaaldelijk door de Engelsen bezet: eenmaal tijdens de Zevenjarige Oorlog en tweemaal tijdens de napoleontische oorlogen. In de periode 1794–1815 heerste Engeland vrijwel continu over het eiland, totdat het met Frankrijk teruggeruild werd aan het einde van deze oorlogen.
In 1674 deed de Nederlandse zeevaarder Michiel de Ruyter tijdens de Hollandse Oorlog een vergeefse poging het eiland, dat op dat moment in Franse handen was, te overvallen met een vloot van achtenveertig schepen en drieduizend soldaten.
In de 17e eeuw zochten vele hugenoten uit Frankrijk een nieuw bestaan in de Franse Antillen, onder meer op Martinique, waar zij een ruimere godsdienstvrijheid hoopten te kunnen genieten. Tot aan het Edict van Fontainebleau (1685) werden zij er ongemoeid gelaten. Vanaf september 1686 tot begin 1688 werden onder het bewind van koning Lodewijk XIV echter ook hugenoten uit Frankrijk naar het eiland gedeporteerd die weigerden zich opnieuw tot het katholieke geloof te bekeren. Vele hugenoten in Frankrijk die aan deze deportatie wilden ontkomen vluchtten toen naar naburige meer protestantse landen zoals Engeland, Nederland, Zwitserland, Noorwegen, Denemarken en Pruisen.
Vanaf 1816 behoort het eiland definitief tot Frankrijk.
Bij een uitbarsting van de Mont Pelée op 8 mei 1902 verzwolgen gloedwolken de stad Saint-Pierre en kwamen vrijwel alle inwoners van de stad en de directe omgeving - zo'n 30.000 mensen - om, op twee na.
Op 19 maart 1946 werd Martinique een overzees departement. Op 10 januari 2010 verwierp de bevolking bij referendum een voorstel tot meer autonomie, gedaan door de Franse regering. Op 2 februari 2023 heeft Martinique zijn onafhankelijke activistische vlag aangenomen, die de drie kleuren van het panafrikanisme symboliseert.
Trivia.
Joséphine de Beauharnais, de echtgenote van Napoleon Bonaparte, werd in 1763 geboren op Martinique, als dochter van Franse kolonisten. Ze stond in haar kringen bekend als "Creoolse". Ook Napoleon noemde haar vaak zo.
De kunstschilder Paul Gauguin werkte 6 maanden op Martinique in het jaar 1887. De schilderijen "The Mango Trees" en "At the Pond" zijn in het bezit van het Van Gogh Museum en werden op Martinique geschilderd. In het dorp Le Carbet is er sinds 1973 het "Centre d'interprétation Paul Gauguin".

</doc>
<doc id="35062" url="https://nl.wikipedia.org/wiki?curid=35062" title="Televisieprogramma">
Televisieprogramma

Een televisieprogramma of tv-programma is een geprogrammeerde uitzending op televisie. Dat is meestal een (regelmatig) terugkerende uitzending, zoals een televisieserie of televisiereeks. Een televisieserie is meestal fictie en wordt geschreven door scenarioschrijvers. Veel programma's zijn van tevoren opgenomen, andere programma's, zoals "Vandaag Inside", worden rechtstreeks uitgezonden. Bij programma's die van tevoren opgenomen worden, geldt soms een geheimhoudingsplicht om te voorkomen dat bepaalde zaken, zoals de deelnemers of het verloop ervan bekendgemaakt worden voordat het wordt uitgezonden. Dit gebeurt onder andere bij televisieprogramma's met een competitieformat zoals "The Masked Singer" en "Heel Holland Bakt" en bij realityseries met een dergelijk format, zoals bv. "Wie is de Mol?" en "Expeditie Robinson". Deelnemers aan dergelijke programma's moeten voorafgaand aan de opnames een geheimhoudingsverklaring tekenen. Ook andere mensen die betrokken zijn bij de opnames van dergelijke programma's, zoals crewleden en eventueel studiopubliek moeten dan een geheimhoudingsverklaring tekenen.
Een tv-serie kan uit seizoenen bestaan. In Nederland kan een reeks zowel een seizoen en een tv-serie betekenen. In België betekent een reeks vaak een tv-serie.
Een televisieserie bestaat meestal uit meerdere seizoenen, met vaak een rode draad door de afleveringen heen en meestal met dezelfde hoofdrolspelers. Aan het einde van een seizoen wordt vaak geëindigd met een cliffhanger.
Een seizoen is in deze context een periode die ongeveer loopt van september tot juni, bijna een jaar dus.
Verschillende soorten.
Er zijn verschillende soorten televisieprogramma's, binnen deze soorten bestaan nog onderverdelingen, in het (Engelse) televisiejargon "formats" genoemd. Hieronder een rijtje van verschillende "formats" met tussen haakjes enkele voorbeelden van het desbetreffende "format":

</doc>
<doc id="35063" url="https://nl.wikipedia.org/wiki?curid=35063" title="Televisieserie">
Televisieserie



</doc>
<doc id="35064" url="https://nl.wikipedia.org/wiki?curid=35064" title="Tv-serie">
Tv-serie



</doc>
<doc id="35066" url="https://nl.wikipedia.org/wiki?curid=35066" title="X Window">
X Window



</doc>
<doc id="35068" url="https://nl.wikipedia.org/wiki?curid=35068" title="Diergeneeskunde">
Diergeneeskunde

Diergeneeskunde of veterinaire geneeskunde is een universitaire discipline. De studie diergeneeskunde leidt op tot het beroep van dierenarts. Veel dierenartsen behandelen dieren (practici), maar er zijn ook dierenartsen werkzaam in andere functies. Bijvoorbeeld in het wetenschappelijk onderzoek en onderwijs, in bestuur- en beleidsfuncties of in de veterinaire volksgezondheid (waarin de zorg voor de veiligheid van voedingsmiddelen van dierlijke oorsprong een grote rol speelt).
Opleiding.
Nederland.
De opleiding diergeneeskunde kan in Nederland alleen aan de Universiteit Utrecht gevolgd worden, bij de faculteit Diergeneeskunde, en duurt zes jaar. Om met deze opleiding te mogen beginnen, is een vwo-diploma vereist met het profiel natuur en gezondheid met Natuurkunde of het profiel natuur en techniek met Biologie. Bovendien geldt er voor de opleiding een numerus fixus. Om in aanmerking te komen voor toelating moet men voldoen aan de vooropleidingseisen en meedoen aan de selectieprocedure. De opleiding is verdeeld in een bachelor- en mastercurriculum. 
De Universiteit Utrecht vermeldt op de website: "In september 2007 is diergeneeskunde begonnen met het eerste jaar van de driejarige bachelor. In jaar 1 van de opleiding wordt begonnen met het leggen van een algemene basis, het bouwplan. In dit bouwplan wordt lesgegeven in de grondbeginselen van een aantal structuren en processen in het dierlijke lichaam. Er wordt ingezoomd op cel- en molecuulniveau, maar er wordt ook gekeken naar populatiedynamica. In het laatste deel van jaar een en in de jaren twee en drie wordt thematisch onderwijs aangeboden waarin diersoortoverschrijdend inzicht in gezonde en zieke dieren centraal staat."
De studie diergeneeskunde is veranderd. Sinds 2007 heeft ook Diergeneeskunde een bachelor-masterstructuur. Het studieprogramma biedt nu ook studiepaden gericht op bestuur- en beleidsfuncties, veterinaire volksgezondheid (veiligheid van voedingsmiddelen van dierlijke oorsprong) en wetenschappelijk onderzoek.
Vlaanderen.
De opleiding diergeneeskunde (voor de oudere generatie "veeartsenijkunde") duurt ook hier zes jaar. Enkel aan de Universiteit Gent (UGent) kan men als dierenarts afstuderen. De faculteit diergeneeskunde ontstond in 1933 als eerste Nederlandstalige "veterinaire school". Het is wel mogelijk om de eerste 3 jaar van de opleiding aan de Universiteit Antwerpen te volgen. Tijdens de driejarige bachelor krijgt de student een grondige kennismaking met de basiswetenschappen en bestudeert men vooral het "gezonde" dier. De driejarige master legt de nadruk op de pathologie en de behandeling/therapie, waarbij praktijk en stage een toenemend aandeel krijgt. Ook in Vlaanderen dient men sinds 2023 eerst het toelatingsexamen af te leggen.
Geschiedenis.
Tot de 17e eeuw werden personen die zieke dieren behandelden over een kam geschoren met hoefsmeden en in Vlaanderen "smet" genoemd, maar vanaf toen werden ze apart aangeduid als "peirdemeester".
In de moderne geschiedenis ontstond rond 1761 in Frankrijk met Claude Bourgelat de eerste diergeneeskundige opleiding ter wereld. De eerste scholen richtten zich vooral op legerpaarden. In Nederland wordt de eerste onderwijsstelling in 1821 in de stad Utrecht geopend met de Rijks Veeartsenijschool en Alexander Numan (1780-1852) als grondlegger van de Nederlandse diergeneeskunde.

</doc>
<doc id="35071" url="https://nl.wikipedia.org/wiki?curid=35071" title="Schroef van Archimedes">
Schroef van Archimedes

De schroef van Archimedes (ook wel waterschroef, wormschroef, opvoerschroef ofwel vijzelpomp genoemd) is een uitvinding van Archimedes waarmee vloeistoffen, slurries of poeders kunnen worden getransporteerd. In een buis is een spiraalvormige schroef concentrisch in lagers opgehangen. De verplaatsing is het gevolg van de draaiende beweging van de spiraalvormige schroef binnenin de buis. Het transport gebeurt meestal opwaarts, maar ook toepassingen voor horizontaal transport bestaan, bijvoorbeeld voor het kleitransport in de strengpers.
Voor het verpompen van vloeistoffen heeft de schroef een speciale vorm, zodat de vloeistof in een ronde omgang van de schroef niet kan teruglopen naar beneden. Deze vorm, in combinatie met de schuine stand van de schroef, zorgt ervoor dat het water in losse pakketjes omhoog wordt getransporteerd. Door het gewicht van het water in de buis kan de molen niet lang zijn. Daardoor heeft de schroef een kleine opvoerhoogte, dit in tegenstelling tot een vijzel. Een vijzel heeft geen buis, maar alleen aan de onderkant een ronde opvoergang.
Op de tekening is een handbediende tonmolen te zien. Bij een tjasker (een eenvoudige poldermolen) is op de plek van de slinger een wiekenkruis aangebracht.
Grotere poldermolens en veel poldergemalen hebben als wateropvoerwerktuig een grotere aangepaste variant van de schroef van Archimedes, een zogenaamde vijzel, waarbij alleen de spiraalvormige schroef ronddraait in een halfcirkelvormige, stilstaande kuip, de vijzelkom.
De schroef van Archimedes was ook de inspiratie voor de scheepsschroef.
Voor- en nadelen.
Voordelen:
Nadelen:

</doc>
<doc id="35072" url="https://nl.wikipedia.org/wiki?curid=35072" title="Gemeentelijke herindeling">
Gemeentelijke herindeling

Een gemeentelijke herindeling is een wijziging van de grenzen van gemeenten, waarbij grondgebied van de ene gemeente naar de andere gaat, of nieuwe gemeentes (fusiegemeentes) worden gevormd uit oude. 
In de twintigste eeuw zijn er in België en Nederland grote gemeentelijke herindelingen geweest, waarbij vele gemeenten zijn samengevoegd tot grotere gemeenten. Het totale aantal gemeenten is daarbij sterk teruggebracht. 

</doc>
<doc id="35073" url="https://nl.wikipedia.org/wiki?curid=35073" title="Nessus">
Nessus



</doc>
<doc id="35074" url="https://nl.wikipedia.org/wiki?curid=35074" title="Australische longvis">
Australische longvis

De Australische longvis ("Neoceratodus forsteri") is een longvis.
Kenmerken.
Deze vissen hebben een brede en zware romp met een geleidelijk versmalde staartvin. De gepaarde vinnen zijn peddelvormig en niet draadvormig. Rug- en aarsvin lopen vloeiend over in de staartvin. Deze soort kan 180 cm worden met een gewicht tot 45 kg. De gespecialiseerde zwemblaas wordt gebruikt als enkelvoudige long, waarmee het dier zuurstof opneemt als hij naar het wateroppervlak moet komen om lucht te happen. Als het water zuurstofarm is, kan het dier niet meer ademen via zijn kieuwen.
Leefwijze.
Het leeft van kleine visjes, kikkers, kikkervisjes en slakken, die tussen stevige tandplaten worden vermalen. Door veranderingen in het ecosysteem zijn ze bedreigd.
Verspreiding en leefgebied.
Deze zoetwatervis komt voor in Australië, met name in het zuidoosten van Queensland.
De ogen.
Onderzoek uit 2007 heeft aangetoond dat de Australische longvis vier soorten kegeltjes in het oog heeft, en daarmee meer kleuren kan zien dan bijvoorbeeld mensen, die drie soorten kegeltjes hebben.

</doc>
<doc id="35075" url="https://nl.wikipedia.org/wiki?curid=35075" title="Inuit">
Inuit

Inuit is de naam waarmee de Eskimo's van Canada en Groenland zichzelf aanduiden. Het woord "inuit" is het meervoud van "inuk", dat "mens" of "echte mens" betekent in het Inuktitut.
Het woord Inuit wordt ook gebruikt als alternatief voor de benaming Eskimo, omdat die term door sommige Inuit als beledigend wordt beschouwd. De Inuit Circumpolar Conference van 1977 in Barrow (Alaska) besloot om als overkoepelende term het woord "Eskimo" te vervangen door "Inuit", ongeacht welke plaatselijke namen in gebruik zijn en ook voor minderheden die er niet toe behoren, zoals de nauw met de Inuit verwante Joepiken. Dit advies wordt in het Nederlands niet algemeen gevolgd. De Joepiken zien zichzelf liever aangeduid als Eskimo. In Nederland behartigt de Stichting Arctic Peoples Alert de belangen van de Inuit.
Gebied.
De Groenlandse Inuit wonen langs de kusten van het eiland Groenland. De Canadese Inuit leven vooral in het noorden en noordoosten van het land. Het betreft met name Nunavut en de Northwest Territories, met daarnaast de regio Nunavik in het noorden van Quebec en de regio's Nunatsiavut en NunatuKavut in Labrador.
Cultuur.
De Inuit spreken verschillende talen van de Eskimo-Aleoetische taalgroep (de Inuittalen), waarvan Inuktitut in Canada en het Groenlands het meest gesproken worden. De Inuittalen zijn agglutinerend van aard: de inhoud van een gehele zin wordt vaak gegeven in de vorm van één, complex woord. In Groenland is het Groenlands niet alleen ambtstaal, maar tevens de enige taal die het grootste deel van de bevolking leert. De Inuit kennen geen literaire traditie, wel bezitten zij een rijke schat aan mondeling overgeleverde mythen en verhalen, de Inuitmythologie. De Inuit spreken verschillende talen, die niet allemaal onderling verstaanbaar zijn. Het Groenlands is in Groenland naast het Deens de officiële taal, terwijl de Canadese Inuittalen in Canada hooguit als regionale talen erkend worden. Deze talen hebben vaak slechts enkele duizenden sprekers. De Inuit zijn erg gastvrij en onder alle omstandigheden bedienen zij hun gasten. Ze hebben hun eigen keuken. Het meest gegeten wordt vis en zeehondenvlees.
Walrusivoor was een zeer belangrijk materiaal voor het maken van messen, en de Inuit die in de buurt van een bos woonden, gebruikten ook hout als materiaal. Bij het naaien van kleding en schoenen werden naalden gemaakt van dierlijke botten en werd draad gemaakt van andere delen van het dier.
De kleding was gemaakt van huid van walrus en zeehond of rendier. Veel van de kledingstukken gebruikten de haarlaag om luchtruimtes te creëren die extra isoleerden tegen de kou. Dit effect kan worden versterkt door twee kledingstukken haarzijde tegenover elkaar te dragen. Huiden van rendiervelden in de nazomers waren het meest geschikt voor kleding. De rendierhuiden werden aan de vleeskant geschraapt, vervolgens gedroogd en vervolgens gelooid door zachtjes op de huidzijde te kauwen of te tikken. Zeehondenhuid is zeer geschikt voor schoeisel. Het schoeisel bestond vaak uit meerdere lagen leer en ging tot aan de knieschijven. De lengte van zijn broek ging tot zelfs de knie. De rendier sanorak was omzoomd met de huid van een beer, veelvraat of wolf, afhankelijk van welke van deze beschikbaar was. De kleding was ruim en warm.

</doc>
<doc id="35076" url="https://nl.wikipedia.org/wiki?curid=35076" title="Kentaur">
Kentaur



</doc>
<doc id="35078" url="https://nl.wikipedia.org/wiki?curid=35078" title="Djiboeti">
Djiboeti



</doc>
<doc id="35080" url="https://nl.wikipedia.org/wiki?curid=35080" title="Allan Kardec">
Allan Kardec

Allan Kardec, pseudoniem van "Hippolyte Léon Denisart Rivail", (Lyon, 3 oktober 1804 – Parijs, 1869) was een Frans pedagoog.
Kardec studeerde aan het instituut van de beroemde professor Pestalozzi in Yverdon, in Zwitserland. Al vroeg blonk hij uit als een van Pestalozzi's beste leerlingen en zou hij later, als diens intelligente en toegewijde medewerker, een grote invloed op het onderwijs in Frankrijk verwerven. Naast het Frans sprak hij ook Engels, Duits en Nederlands.
Na het beëindigen van zijn studies in Yverdon verhuisde hij naar Parijs, waar hij zowel in de letteren als in de wetenschap een gewaardeerd leermeester werd. Hij onderscheidde zich als pedagoog en verspreider van de leermethode van Pestallozzi. Hij werd lid van verscheidene wetenschappelijke sociëteiten.
In 1854 hoorde hij voor de eerste keer praten over de draaiende tafels, een populair vermaak van de hogere Franse kringen.
In het begin toonde hij zich sceptisch, maar toen hij begon met het waarnemen van mediamieke fenomenen van fysieke en intellectuele aard, constateerde hij dat er een objectieve werkelijkheid achter de spirituele gebeurtenissen stak, waarvan hij de oorzaak zou achterhalen volgens een nauwgezet en kritisch wetenschappelijk karakter, volgens de methodologische middelen van zijn tijd.
Gedurende vijftien jaar deed hij zijn uiterste best voor het objectieve onderzoek van de verschillende manifestaties die werden gedaan door verschillende mediums in omstandigheden die rigoureus werden gecontroleerd en kritisch geanalyseerd.
Zich baserend op het wetenschappelijk principe dat zegt dat er geen effect is zonder oorzaak, ging hij de feiten observeren en analyseren met een vrije geest en organiseerde hij nuchter de informaties en lessen verkregen door verschillende mediums.
Kardec heeft zijn "spiritistische leer" beschreven in "Het Boek der Geesten" (1857), "Het Boek der Mediums (1861)", "Het Evangelie volgens het Spiritisme (1863)", "Hemel en Hel (1865)", en "Genesis volgens het Spiritisme (1868)". Volgens Kardec is het spiritisme een 'wetenschap' betreffende de natuur, de oorsprong en de bestemming van de geesten, alsmede hun relaties met de lichamelijke wereld. Het spiritisme zou nog brengen wat Jezus heeft gezegd met betrekking tot de beloofde Vertrooster: de kennis der zaken, zodat de mens weet waar hij vandaan komt, waarheen hij gaat en waarom hij op Aarde is; de spiritistische leer maakt dat we ons aangetrokken voelen tot de ware principes van Gods wet en brengt ons troost door middel van geloof en hoop.
Het spiritisme van Kardec wordt ook wel 'Kardecisme' genoemd.
Het graf van Kardec op de begraafplaats Père-LaChaise in Parijs wordt nog steeds druk bezocht.

</doc>
<doc id="35081" url="https://nl.wikipedia.org/wiki?curid=35081" title="Edinburgh">
Edinburgh

Edinburgh, officieel City of Edinburgh, is een stad en een council area (raadsgebied) in Schotland en is sinds 1437 de hoofdstad van Schotland. Edinburgh (uitspraak: /ˈɛdɪnbərə/; Nederlands ook: Edinburg; Schots-Gaelisch: "Dùn Èideann", Schots: "Embra", "Embro" of "Edinburrie", poëtisch: "Edina" of "Dunedin") (ONS-code S12000036) wordt door inwoners soms liefkozend "Auld Reekie" ("Oude Rokerd") genoemd. 
Het raadsgebied, met de officiële titel van city, ligt nabij de oostkust aan de zuidzijde van de Firth of Forth en is de zetel van het Schots Parlement, dat in 1999 opnieuw is ingesteld. De stad is de op een na grootste stad van Schotland, na Glasgow.
Geschiedenis.
Edinburgh begon als een fort op de gemakkelijk verdedigbare "Castle Rock". De eerste bewoners, oer-Schotten, leefden vanaf ongeveer 6000 v.Chr. aan de voet van deze rots. In de bronstijd rond 1000 v.Chr. zijn nederzettingen op deze rots opgericht. Nadat de Romeinen in de 1e eeuw n.Chr. naar Schotland oprukten, kwamen zij in contact met de Keltische stam der Votadini (later Goddodin), van wie de vesting ("") op de burchtrots stond. In de 7e eeuw werd het fort veroverd door de Engelsen (Northumbriërs) inclusief heel Zuid-Schotland. De Engelsen noemden het fort Eiden's burgh. ("Burgh" is zowel Nederlands als oud-Engels voor: burg, burcht, fort, veste, vesting of versterking. Het Gaelische "Dùn" betekent hetzelfde).
In de 10e eeuw werd het fort heroverd door de Schotten. In 1070 bouwden de koning Malcolm III van Schotland Canmore en zijn katholieke Engelse echtgenote Margaret de eerste burcht op de rots. Tussen 1084 en 1153 stichtte hun gelovige zoon, David I van Schotland, Holyrood Abbey en de stad (") Edinburgh rond de burcht.
In 1290 probeerde Engeland na de dood van Margaret (koningshuis MacMalcolm) Schotland te heroveren. Edinburgh werd platgebrand, maar toch benoemd tot hoofdstad van Schotland, nadat Robert the Bruce Edinburgh in 1329 tot koningsstad (") bekroonde. In 1371 begon met Robert II de Stuart-dynastie, 'Stewart' op zijn Engels. Gedurende de periode van 1488 tot 1513 ontstond onder de regering van renaissancevorst Jacobus IV van Schotland de Grote Zaal van "Edinburgh Castle" en werd begonnen met de bouw van "Palace of Holyroodhouse". Met Leith als haven werd Edinburgh al snel een belangrijk handelscentrum.
De calvinist John Knox en de Schotse edelen introduceerden tegen de wil van koningin Maria I van Schotland het protestantisme in Schotland. Toen in 1573 een burgeroorlog ontstond, stond Edinburgh aan de kant van Maria, totdat het in 1573 werd heroverd. In 1603 erfde de zoon van Maria, Jacobus VI van Schotland ook de Engelse troon en verhuisde de hofhouding naar Londen. De presbyteriaanse Schotse oppositie verzette zich in 1638 tegen de hegemoniale ambities van de Schotse Stuarts en ontwierp het "National Convenant". Het document werd op het Greyfriars-kerkhof ondertekend door de burgers van Edinburgh. In het kader van de vereniging met Engeland ("Act of Union") in 1707 werd het Parlement van Schotland opgeheven. Edinburgh en Glasgow hadden baat bij hun pro-Engelse houding en maakten een economische bloei door.
Tijdens het gouden tijdperk ("Age of Improvement") in de 18e eeuw werd de Georgiaanse "New Town" gebouwd onder leiding van Henry Playfair. Hij ontwierp niet alleen de huizen maar ook het stratenplan. Door zijn werk kreeg de hoofdstad de naam Athene van het Noorden. Om dit kracht bij te zetten kwam het stadsbestuur begin 19e eeuw op het idee om het Parthenon na te bouwen op "Calton Hill". Maar Edinburgh was inmiddels zo arm dat het alleen de façade kon laten bouwen. Dit bouwwerk kreeg dan ook de bijnaam "The Pride and Poverty of Edinburgh". Rond 1880 groeide het aantal inwoners van het victoriaanse Edinburgh boven de 300.000 uit. De sociale kloof tussen de rijke "New Town" en de vuile stegen van "Old Town" was enorm. "Station Edinburgh Waverley" en "Forth Bridge" stonden voor de technische vooruitgang, maar op economisch gebied werd Edinburgh door Glasgow met zijn zware industrie afgetroefd.
In 1934 werd de Scottish National Party (SNP) opgericht. In de volgende decennia werd hun roep om verregaande decentralisatie ("devolution") en later ook een streven naar afscheiding steeds luider. In 1996 gaf Engeland de "Stone of Destiny" (Steen van het Lot) terug, waarop de Schotse koningen gekroond werden. Een jaar later spraken de Schotten zich in een referendum uit over meer autonomie. In 1999 opende koningin Elizabeth II het Schots Parlement, het eerste sinds 1707. In 2004 konden de Schotse volksvertegenwoordigers voor het eerst gebruik maken van het Scottish Parliament Building, het nieuwe parlementsgebouw tegenover het Palace of Holyroodhouse.
Een rampzalige vuurzee vernietigde in 2002 dertien historische gebouwen in "Cowgate" in de oude stadskern.
Klimaat.
Over het algemeen kent Edinburgh, net als de rest van Schotland, een gematigd zeeklimaat met relatief zachte winters en koele zomers, al valt er in Edinburgh slechts ongeveer de helft van de hoeveelheid neerslag die er in Glasgow valt.
Bestuurlijke indeling.
Edinburgh heeft circa 519.000 inwoners, en is een van de "lieutenancy areas" en een van de 32 raadsgebieden (council areas).
Cultuur.
Evenementen.
Edinburgh is bekend van het internationale Edinburgh Festival, een combinatie van diverse muziek- , opera-, dans- en theateruitvoeringen, dat in de zomer vele toeristen trekt. Op dit internationaal kunstfestival treden de beroemdste kunstenaars en ensembles van de wereld op.
In augustus wordt ieder jaar de "Royal Edinburgh Military Tattoo" gehouden, een wereldvermaarde taptoe waar legeronderdelen uit de hele wereld aan deelnemen. Deze militaire muziekparade vindt in de avonduren plaats op het wandelplein (Esplanade) voor "Edinburgh Castle" met "Pipe Bands" die doedelzak spelen en trommelen. Er paraderen traditionele regimenten en motor- en luchtlandingsdivisies doen een reeks stunts. Op het einde wordt het Schotse lied "Auld Lang Syne" gezongen.
Rond Nieuwjaar is er vier dagen lang feest, wat het Hogmanay-festival wordt genoemd. Er vinden dan concerten plaats in "Princes Street Gardens" en in de kathedraal. Eveneens wordt er vuurwerk van op de zeven heuvels van de stad afgeschoten. Aansluitend gaat men volgens de traditie "first footing": aankloppen bij vreemden of vrienden, want de eerste bezoeker van het nieuwe jaar zou geluk brengen.
Het Britse Open wordt om de paar jaar gehouden op de Muirfield-golfbaan bij Edinburgh. De Britten noemen het liever 'The Open', want deze wedstrijd is een van de vier Majors ieder jaar. Nick Faldo won hier twee van zijn drie Open-titels.
Eind augustus vindt er het "Edinburgh International Film Festival" plaats. Edinburgh is een "UNESCO City of Literature".
Bezienswaardigheden.
Een van de bekendste bezienswaardigheden van de stad is "Edinburgh Castle", dat is gebouwd op een vulkanische rots. Op "Calton Hill" staat een onafgebouwde kopie van het Atheense Parthenon als Nationaal Schots Monument ter ere van de Schotse deelname aan de Slag bij Waterloo (Edinburgh wordt daarom wel het Athene van het Noorden genoemd.)
Edinburgh heeft een dierentuin, "Edinburgh Zoo" en een botanische tuin, "Royal Botanic Garden Edinburgh".
In Edinburgh heeft zich het ware verhaal afgespeeld van de skyeterriër Bobby, ook wel "Greyfriars Bobby" genoemd. Nadat zijn baasje John Gray, een politieman te Edinburgh, op 15 februari 1858 overleed, sliep Bobby 14 jaar lang bij het graf van zijn baasje op Greyfriars Kirkyard bij Greyfriars' Kirk. Elke dag klokslag één uur 's middags zag men Bobby naar het nabije koffiehuis gaan, waar hij zijn middagmaal kreeg van de eigenaar. Zijn hondenpenning (de "licentie" (een voorloper van hondenbelasting) werd betaald door de provoost van Edinburgh, Sir William Chambers, die een groot dierenliefhebber was. Bobby overleed uiteindelijk in 1872. Een gedenkteken ter ere van Bobby, geprezen om zijn trouw, staat in Greyfriars Place, vóór het voormalige koffiehuis, nu een pub. De Kirkyard ligt er direct achter.
Musea.
Enkele andere musea in Edinburgh zijn:
Old Town en New Town.
De binnenstad van Edinburgh bestaat uit "Old Town" en "New Town". De "Old Town" bestaat uit een kasteel en een hoofdstraat met stegen in een visgraatpatroon. Deze hoofdstraat wordt de "Royal Mile" genoemd. De "Royal Mile" loopt van het kasteel naar "Palace of Holyroodhouse" en is voornamelijk voorzien van toeristische winkeltjes.
Het kasteel is gebouwd op een rots (de zogenoemde "Castle Rock"). Genoemde stegen worden "closes" genoemd. De "New Town" is een schoolvoorbeeld van een zorgvuldig geplande stadsuitbreiding uit de 18e eeuw. Het strekt zich uit rondom de winkelstraten van "Princes Street", "George Street" en "Queen Street". De Georgiaanse bouwstijl domineert. Sinds 1995 staan de "Old Town" en "New Town" op de UNESCO Werelderfgoedlijst. Enkele kerken in Edinburgh zijn de Schots-episcopaalse Sint-Mariakathedraal, de rooms-katholieke Sint-Mariakathedraal, "St Giles' Cathedral" en de Greyfriars' Kirk.
Holyrood en Arthur's Seat.
In het zuidoostelijke stuk van de "Old Town" loopt een 261 ha grote park van het koningspaleis Holyrood omhoog naar de 251 m hoge vulkaankegel "Arthur's Seat". Bovenaan is er een panoramisch uitzicht over de stad, de rivier Forth en de omgeving van de stad. Niet zo ver van de rand van het park ligt het hypermoderne, zich snel ontwikkelende deel van Holyrood rondom het Schots Parlement.
Haven.
Edinburgh had vroeger uitgestrekte dokken. Het havengebied, Leith, is geherstructureerd, en de haven wordt voornamelijk aangedaan door cruiseschepen die naar Noorwegen, Zweden, Denemarken, Duitsland en Nederland varen. In de haven ligt het 'Royal Yacht Britannia', een voormalig schip van de koninklijke familie, dat toegankelijk is voor toeristen. Vanuit Rosyth, een stadje net ten noorden van Edinburgh, was er tot september 2008 een veerverbinding met Zeebrugge. Deze verbinding is in het voorjaar van 2009 door Norfolkline hervat.
Uitgevers.
De Encyclopædia Britannica werd aanvankelijk uitgegeven in Edinburgh, door Adam Black en Charles Black. Ook twee van de drie belangrijkste Britse cartografen kwamen uit Edinburgh.
Rockstar North.
In Edinburgh staat ook de studio Rockstar North van Rockstar Games waar o.a. de Grand Theft Auto-reeks wordt gemaakt.
Transport.
Edinburgh ligt aan het eindpunt van de A1 vanuit Newcastle upon Tyne en Londen. De M8 verbindt de stad met Glasgow en de M9 met Falkirk en de Schotse Hooglanden. Via de "Forth Road Bridge" (M90) kan men Perth en Fife bereiken.
Edinburgh heeft een rondweg, maar dit is geen autosnelweg en deze is in het noorden en oosten weinig van een andere stadsweg te onderscheiden. Aan de zuidzijde van de stad wordt de rondweg gevormd door de A720 (Edinburgh City Bypass), een expresweg die de belangrijkste doorgaande wegen van Schotland met elkaar verbindt. Aan de noord- en oostzijde wordt de rondweg gevormd door de A902, de A199 en de A1.
Het grootste treinstation is "Station Edinburgh Waverley", gelegen tussen de Old Town en de New Town. Vanaf Waverley zijn vele bestemmingen in Schotland en Engeland per trein bereikbaar. Ook "Station Haymarket" is een belangrijk station, vooral omdat dit in het zakendistrict ligt. Andere stations zijn "Station Brunstane", "Station Curriehill", "Station Dalmeny" (voor Queensferry), "Station Edinburgh Park", "Station Kingsknowe", "Station Newcraighall", "Station Shawfair", "Station Slateford", "Station South Gyle" en "Station Wester Hailes". Edinburgh heeft een klein lokaal spoorwegnetwerk, uitgevoerd door Edinburgh Crossrail.
Sinds 31 mei 2014 is er weer een tram in Edinburgh, deze gaat van Edinburgh Airport naar Newhaven. Het laatste gedeelte van dit traject is in 2023 geopend. Het traject kent 21 haltes. 
Nabij Gogar ligt "Edinburgh Airport". Vervoer vanaf de stad naar het vliegveld is mogelijk via een tramlijn of bus (Airlink 100, Skylink 200 &amp; Skylink 400).
Sport.
Heart of Midlothian FC en Hibernian FC zijn de belangrijkste voetbalclubs van Edinburgh en de onderlinge wedstrijd wordt de Edinburgh derby genoemd. Heart of Midlothian FC werd vier keer kampioen van Schotland en speelt haar wedstrijden in "Tynecastle Stadium". Hibernian FC werd eveneens vier keer Schots kampioen en heeft "Easter Road" als thuisbasis.
In de wijk Murrayfield ten oosten van het centrum ligt het Murrayfield stadion, met een totale capaciteit van 67.144 het grootste stadion van Schotland. Het stadion is eigendom van de Schotse Rugbybond en het Schotse rugbyteam speelt dan ook praktisch alle thuiswedstrijden in dit stadion. 
Partnersteden.
Edinburgh heeft de volgende zustersteden:
Daarnaast is het een partnerstad van:
En het heeft ook een vriendschapsband met:

</doc>
<doc id="35082" url="https://nl.wikipedia.org/wiki?curid=35082" title="Diminutief">
Diminutief



</doc>
<doc id="35083" url="https://nl.wikipedia.org/wiki?curid=35083" title="Otto von Guericke">
Otto von Guericke

Otto von Guericke (Maagdenburg, 20 november 1602 – Hamburg, 11 mei 1686) was een Duits natuurkundige en bestuurder.
Leven.
Hij studeerde te Leipzig, Helmstedt en Jena rechten, en te Leiden wiskunde en natuurkunde. Hij was van 1646 tot 1681 burgemeester van Maagdenburg. In 1666 werd hij in de adelstand verheven.
Nageslacht.
De Nederlandse predikant Johannes van Loenen Martinet (1840-1918) was een nazaat van Otto von Guericke; de grootmoeder van Van Loenen Martinet was de officiersdochter Wilhelmina Johanna van Guericke (1788-1830), gehuwd met de Harderwijkse burgemeester Johannes Jacobus van Loenen.
Werk.
Von Guericke was onder meer uitvinder van de vacuümpomp en de elektriseermachine, en ontdekte onder meer elektrische afstoting en het verband tussen de luchtdruk en het weer.
Vacuümpomp.
Beroemd is zijn experiment van de Maagdenburger halve bollen. Hierbij werden twee halve bollen, zonder verdere bevestiging, tegen elkaar aan geplaatst, zodat de ruimte tussen hen in luchtdicht was, en deze werd vervolgens leeggepompt. Hierna bleek het onmogelijk, zelfs met behulp van een stel van 16 paarden, om deze weer van elkaar te verwijderen. Hiermee was de kracht van de luchtdruk aangetoond.
Elektriseermachine.
Rond 1650 bouwde hij een ruwe elektrostatische generator: een bal van zwavel die om een as roteerde. Wanneer Guericke zijn hand tegen de bal hield en de as snel ronddraaide werd er een statische elektrische lading opgebouwd. Dit experiment inspireerde de ontwikkeling van verschillende vormen van "wrijvingsmachines". Deze machines leverden op hun beurt een belangrijke bijdrage aan het onderzoek naar elektriciteit.

</doc>
<doc id="35084" url="https://nl.wikipedia.org/wiki?curid=35084" title="Guido d'Arezzo">
Guido d'Arezzo



</doc>
<doc id="35087" url="https://nl.wikipedia.org/wiki?curid=35087" title="Oranje Vrijstaat">
Oranje Vrijstaat

De Oranje Vrijstaat (Afrikaans: "Oranje-Vrystaat") was een onafhankelijk land in Zuidelijk Afrika in de tweede helft van de 19e eeuw dat geregeerd werd door de Nederlandstalige Boeren. De hoofdstad van de republiek was Bloemfontein. De natuurlijke grenzen van de Vrijstaat waren de Oranjerivier in het zuiden, de Vaalrivier in het noordwesten en de Drakensbergen in het oosten.
De Vrijstaat werd in 1854 opgericht door de Voortrekkers en was samen met de Zuid-Afrikaansche Republiek (Transvaal) de belangrijkste Boerenrepubliek in Zuid-Afrika. Onder de regering van Johannes Henricus Brand (1823-1888) groeide de Vrijstaat uit tot een stabiele republiek. Een militaire alliantie met Transvaal leidde in 1899 tot de inmenging van de Vrijstaat in de Tweede Boerenoorlog en de daaropvolgende verovering van de Vrijstaat door het Verenigd Koninkrijk. Het gebied staat tegenwoordig bekend als de Zuid-Afrikaanse provincie Vrijstaat.
Geschiedenis.
Voorgeschiedenis.
Vanaf 1652 werd de Kaapkolonie in het uiterste zuiden van Afrika gekoloniseerd door de Nederlandse VOC. De Nederlandse kolonisten (waarvan velen van Duitse en hugenootse afkomst) leefden hier voornamelijk als eenvoudige boeren en vergroeiden zich met Afrika tot Afrikaners. In 1806 werd de Kaapkolonie voorgoed overgenomen door het Verenigd Koninkrijk, maar vele Afrikaners waren ongelukkig met hun nieuwe Britse regering en hunkerden naar vrijheid. In de jaren 30 van de 19e eeuw verliet een grote stroom boeren als Voortrekkers de Kaapkolonie met de Grote Trek, om in het woeste binnenland van Zuid-Afrika hun eigen thuisland te stichten.
Vóór de stichting van de Oranje Vrijstaat stond het gebied tussen de Oranje- en Vaalrivier bekend als de Transoranje of Transgariep, dat voornamelijk werd bevolkt door de Griekwa in het zuiden, door de Basotho in het oosten en de Tswana zoals de Barolong in Thaba Nchu en het westen van het gebied. De eerste Europeanen staken aan het einde van de 18e eeuw voor het eerst de Oranjerivier over, waaronder trekboeren die met hun kudden op zoek waren naar verse grasvelden. Tijdens de Mfecane (ca. 1820) werden de Basotho door de Nguni zoals Mzilikazi uit de Transoranje verdreven. Onder leiding van koning Moshoeshoe I vestigden zij zich in het hedendaagse Lesotho, waarop de Transoranje dunbevolkt achterbleef.
De eerste Europese nederzetting in Transoranje was de zendelingenpost Philippolis, in 1823 gesticht door de Schotse zendeling John Philip. In 1826 vestigde de Griekwakapitein Adam Kok II zich met zijn volgelingen te Philippolis, dat de hoofdstad werd van de Griekwastaat Adam Koksland.
Vestiging.
In de jaren 30 en 40 van de 19e eeuw volgden de Nederlandstalige Voortrekkers, die zich na de Britse annexatie van de Kaapkolonie en de Republiek Natalia in de Transoranje vestigen. De eerste nederzetting van de Voortrekkers in de Transoranje was Winburg, gesticht door Voortrekkerleider Andries Hendrik Potgieter op 16 oktober 1836. Op 9 april 1844 fuseerde Potgieter de republiek Winburg met de republiek Potchefstroom tot de Republiek Winburg-Potchefstroom. Andere Boeren vestigden zich te Adam Koksland, waar zij regelmatig in conflict kwamen met de plaatselijke Griekwa. In mei 1845 raakten de Boeren en Griekwa slaags bij Zwartkopjes, waarop een Britse resident te Philippolis werd geïnstalleerd. Tegen het einde van 1846 waren er zo'n 2000 Voortrekkersgezinnen gevestigd in de Transoranje.
Op 3 februari 1848 werd de volledige Transoranje door gouverneur Harry Smith van de Kaapkolonie omgedoopt tot de Britse Oranjeriviersoevereiniteit. Hij liet een garnizoen van slechts zestig man achter in de nieuwe hoofdstad Bloemfontein. Onder leiding van Andries Pretorius kwamen de anti-Britse Boeren uit Winburg tegen de Britse regering in opstand en op 21 juni werd Bloemfontein veroverd. Zij werden echter op 28 augustus door Harry Smith verslagen bij de Slag bij Boomplaats, en de meeste anti-Britse Boeren vluchtten naar de Transvaal.
Vanwege de voortdurende conflicten met de Basotho in het zuidoosten erkenden de Britten uiteindelijk toch de onafhankelijkheid van de Oranje Vrijstaat op 17 februari 1854, en het land werd onafhankelijk op 23 februari 1854, met de ondertekening van de Conventie van Bloemfontein.
Conflicten.
Met hun onafhankelijkheid werden de conflicten met de Basotho nu een zaak van de Boeren. Als eerste staatspresident kozen de burgers Josias Philip Hoffman, een vriend van koning Moshoeshoe. Hoffman probeerde de geschillen op te lossen door Moshoeshoe een vat buskruit te schenken zonder zijn besluit aan de Volksraad voor te leggen. Na grootschalig verzet voelde Hoffman zich gedwongen om af te treden en werd hij opgevolgd door Jacobus Nicolaas Boshoff, die het openbaar bestuur van de Vrijstaat versterkte en de eerste initiatieven nam op gebied van onderwijs.
Ondertussen wilde staatspresident Marthinus Wessel Pretorius van de Zuid-Afrikaansche Republiek de twee republieken tot één machtige staat fuseren en beweerde dat hij het leiderschap over de Vrijstaat van zijn vader geërfd had. In de verwachting dat hij gesteund werd door de Vrijstaatse bevolking arriveerde hij op 22 februari 1857 in Bloemfontein en een dag later probeerde hij een staatsgreep te plegen. Pretorius werd echter teruggestuurd en op 25 mei stonden de twee gewapende facties tegenover elkaar. Doordat Pretorius zich terugtrok kon een oorlog worden voorkomen en op 1 juni erkenden de twee Boerenrepublieken elkaars onafhankelijkheid. Beide republieken werden bondgenoten tot het einde; Pretorius zou later nog tegelijkertijd staatspresident worden van de Vrijstaat en de ZAR.
Moshoeshoe was nog steeds vastberaden om de Transoranje te heroveren, en in maart 1858 brak na herhaaldelijke grensconflicten de Eerste Basotho-oorlog uit. De Basotho wisten zich kundig te verweren tegen het offensief van de Vrijstaat. Omdat Transvaalse steun uitbleef wendde de Vrijstaat zich tot de Britse gouverneur van de Kaapkolonie, George Grey. Grey sloot vrede tussen de twee partijen en president Boshoff trad af. Hij werd opgevolgd door Marthinus Wessel Pretorius.
Bloei.
Onder het presidentschap van Pretorius kende de Vrijstaat een betrekkelijk rustige periode van welvaart. In 1861 vertrokken de Griekwa onder kapitein Adam Kok III uit Adam Koksland naar het oosten, waar Oost-Griekwaland werd gesticht. Op de landen van de Griekwakapitein Nicolaas Waterboer en het bevriende Barolonghoofd Moroka na lag nu het volledige gebied tussen de Oranje- en Vaalrivier in handen van blanken.
Nadat de advocaat Johannes Henricus Brand in 1865 tot president van de Oranje Vrijstaat werd verkozen, bloeide de republiek op tot een zowel politiek als economisch sterke staat. Na de zoveelste grensgeschillen verklaarde hij in 1865 de oorlog aan Moshoeshoe. De Tweede Bashotho-oorlog werd overtuigend gewonnen door de Vrijstaat, al bleek Moshoeshoe's fort Thaba Bosiu onoverwinnelijk. In april 1866 werd een vredesverdrag gesloten, maar toen Moshoeshoe niet veel later de voorwaarden schond brak in juli 1867 de Derde Basotho-oorlog uit. Met militaire steun van Transvaal werden de Basotho voorgoed verslagen en vroeg Moshoeshoe aan koningin Victoria om Britse bescherming, waarop het protectoraat (en later kroonkolonie) Basutoland ontstond.
Diamanten.
In 1866 werd de Eurekadiamant gevonden bij Waterboersland, het land van Griekwakapitein Nicolaas Waterboer in het westen van de Vrijstaat, wat leidde tot een enorme instroom van gelukszoekers vanuit de hele wereld. Het land was voorheen op zo weinig waarde geschat dat er nog geen duidelijkheid was over de rechtmatige eigenaar van het land, waarop de mijnwerkers zelf de wetteloze republiek West-Griekwaland oprichtten. De ontdekte diamantvelden werden opgeëist door zowel de Vrijstaat, Transvaal, het Verenigd Koninkrijk als Nicolaas Waterboer. Volgens staatspresident Brand zat het gebied sinds de Conventie van 1854 inbegrepen bij de Vrijstaat. De strijd werd uiteindelijk verloren door de Vrijstaat nadat gouverneur Keate van de Natalkolonie het gebied in 1871 toewees aan Waterboer, die zichzelf onder Britse bescherming stelde. Hierop schoot de stad Kimberley ten westen van de Vrijstaat uit de grond. Staatspresident Brand reisde persoonlijk af naar Londen om zijn zaak te bepleitten en ontving een vergoeding van £90.000.
Desondanks bleef de Vrijstaat financieel gezond. Waar Transvaal in 1874 met een staatsschuld van £720.000 kampte meldde de Vrijstaat datzelfde jaar een begrotingsoverschot. De overheid investeerde deze winst in wegen, bruggen, publieke gebouwen en scholen.
Eerste Boerenoorlog.
In 1877 werd het failliete Transvaal geannexeerd door het Verenigd Koninkrijk, maar de Transvalers poogden dit in 1880 met geweld terug te draaien toen de Eerste Boerenoorlog uitbrak. Omdat president Brand de goede relaties met beide partijen wilde behouden, bleef de Vrijstaat neutraal tijdens het conflict en diende Brand als vredesbemiddelaar. De oorlog werd door Transvaal gewonnen en de republiek kreeg zijn onafhankelijkheid terug.
President Brand overleed in 1888 na 24 jaar in functie en werd opgevolgd door respectievelijk Francis William Reitz en Marthinus Theunis Steyn, die een sterkere band met Transvaal nastreefden. In maart 1889 sloten de zusterrepublieken een militaire alliantie.
Tweede Boerenoorlog.
Na de Transvaalse ontdekking van goud bij de Witwatersrand en het daaropvolgende probleem met de "uitlanders" stegen de spanningen tussen Transvaal en het Verenigd Koninkrijk tot een kookpunt. Op 11 oktober 1899 verklaarde de Transvaalse staatspresident Paul Kruger de oorlog aan het Verenigd Koninkrijk. Trouw aan hun militaire alliantie vocht de Vrijstaat mee aan Transvaalse zijde.
Ondanks een goed begin van de oorlog voor de Boeren werd Bloemfontein op 13 maart 1900 door Lord Roberts veroverd. Tijdens de guerrillafase waren het vooral de Vrijstaatse militairen die het meest onverzettelijk bleken, waaronder president Steyn en generaal Christiaan de Wet. Om de "bittereinders" tot overgave te dwingen hanteerden Lord Roberts en Lord Kitchener de tactiek van de verschroeide aarde. Boerderijen werden platgebrand en Boerenvrouwen en hun kinderen werden opgesloten in overvolle en onhygiënische concentratiekampen. De kampleiding verwaarloosde de gevangenen en zorgde onvoldoende voor medische diensten, onderdak en voedsel. Als gevolg stierven 27.927 blanke en ongeveer 20.000 zwarte gevangenen aan honger, ziekte of uitputting. Het was met name aan de inzet van de klokkenluidster Emily Hobhouse te danken dat het sterftecijfer vanaf 1902 spectaculair daalde. Inclusief de kampslachtoffers betreurden de Boeren in totaal ongeveer 34.000 doden tegenover 22.000 Britten. In totaal waren tienduizenden boerderijen van Boeren vernield.
Op 31 mei 1902 werd het Verdrag van Vereeniging getekend en werd de Oranje Vrijstaat omgedoopt tot de Britse Oranjerivierkolonie. Op 31 mei 1910 werd de Oranje Vrijstaat een provincie van de Unie van Zuid-Afrika, die thans nog steeds bestaat onder de naam Vrijstaat.
Topografie.
De Oranje Vrijstaat was een binnenstaat en grensde in 1899 met de klok mee aan de Zuid-Afrikaansche Republiek, de Natalkolonie, Basutoland en de Kaapkolonie. Het landschap van de republiek werd gekenmerkt door uitgestrekte grasvelden.
De republiek bestond in 1892 uit negentien districten: Bloemfontein, Winburg, Caledonrivier, Moroka, Rouxville, Wepener, Ladybrand, Ficksburg, Bethlehem, Harrismith, Vrede, Heilbron, Kroonstad, Hoopstad, Boshof, Jacobsdal, Fauresmith, Philippolis en Bethulie.
Maatschappij.
Staatsinrichting.
De Oranje Vrijstaat was een parlementaire republiek. De staatspresident werd om de vijf jaar verkozen en werd bijgestaan door een Uitvoerende Raad. Het hoogste gezag lag bij het parlement, de Volksraad, wiens leden om de vier jaar werd verkozen. Stemrecht was weggelegd voor meerderjarige mannen van Europese afkomst met staatsburgerschap. Ook kleurlingen en zwarten die zich dusdanig hadden aangepast aan de Europese cultuur maakten kans op stemrecht. Het Nederlands was de ambtelijke taal van de Vrijstaat, met uitzondering van het gedeeltelijk Engelstalige hooggerechtshof. De lokale rechtspraak lag per district in handen van de landdrost.
De grondwet van de Oranje Vrijstaat werd op basis van de Grondwet van de Verenigde Staten geschreven door de Nederlandse onderwijzer Jacobus Groenendaal, en werd door de Volksraad goedgekeurd op 10 april 1854. De vlag en het wapen van de Oranje Vrijstaat werden ontworpen door de Hoge Raad van Adel, na een verzoek aan koning Willem III der Nederlanden, en onthuld op 23 februari 1857.
Religie.
De Nederduits Gereformeerde Kerk telde verreweg het meeste aantal leden in de republiek. De Engelstalige bevolking richtte anglicaanse en methodistische gemeenten op.
Leger.
De staatspresident was de opperbevelhebber van het Vrijstaatse leger. Alle blanke mannen van 16 tot 60 jaar waren dienstplichtig en maakten deel uit van het Boerencommando, dat werd aangevoerd door een veldkornet.
Economie.
De industrie van de Vrijstaat bestond voornamelijk uit veeteelt en landbouw, met wol, huiden en struisvogelveren als voornaamste export. In 1875 werd het aantal boerderijen op 6.000 tot 7.000 geschat. De republiek was ook rijk aan steenkool. Na het verlies van de West-Griekwalandse diamantvelden in 1871 hield de Vrijstaat twee diamantmijnen over: bij Jagersfontein en in mindere mate bij Koffijfontein. De import van de republiek bestond uit ijzer- en etenswaren, alsmede wol-, katoen- en zijdeproducten.
Onderwijs.
De Oranje Vrijstaat had een uitstekend georganiseerd onderwijssysteem. Initiatiefnemer voor het Vrijstaatse onderwijs was de Brit George Grey, oprichter van de prestigieuze Grey's College te Bloemfontein.
Bevolking.
In 1890 werd de bevolking van de Oranje Vrijstaat geschat op 77.716 blanken en 129.787 niet-blanken. De blanke bevolking bestond voornamelijk uit Boeren en in mindere, doch aanzienlijke mate uit Britten.
Postzegels.
De republiek begon postzegels uit te geven in 1868, en bleef dit doen tot 1897. Het enige ontwerp dat werd gebruikt bestond uit een oranje boom, met de inscriptie "Oranje Vrij Staat" langs de kanten.
Staatspresidenten.
De staatspresident was de hoogste uitvoerende macht in de republiek Oranje Vrijstaat. Volgens de grondwet van 1854 werd de president voor een termijn van vijf jaar gekozen door de burgers (witte, stemgerechtigde mannen), uit een lijst van kandidaten voorgedragen door de Volksraad.
De Oranje Vrijstaat heeft in zijn 48-jarige bestaan zes normaal verkozen staatspresidenten gehad. Tussen regeringen en gedurende afwezigheid van de staatspresidenten werd een waarnemend staatspresident door de Volksraad aangewezen. Gewoonlijk werd een minister (ook wel "staatssecretaris" genoemd), de voorzitter van de Volksraad of een prominent lid van de Volksraad benoemd tot waarnemend staatspresident. Daarnaast werd het presidentschap ook verscheidene keren waargenomen door een speciale commissie.
De gekozen staatspresidenten waren:

</doc>
<doc id="35089" url="https://nl.wikipedia.org/wiki?curid=35089" title="Castilië">
Castilië

Castilië is een landstreek in Spanje en met Aragon historisch een van de beide koninkrijken waaruit Spanje opgebouwd is. Castilië komt min of meer overeen met de huidige autonome gemeenschappen Cantabrië, Castilië en León, La Rioja, Madrid en Castilië-La Mancha.
Naam.
Castilië dankt zijn naam aan het Spaanse woord voor kasteel, "castillo", naar de vele burchten die ten tijde van de verovering van Spanje op de Moren werden gebouwd.
Geschiedenis.
Aan het eind van de 15e eeuw waren er vier koninkrijken op het Iberisch Schiereiland: Portugal, Navarre, Castilië en Aragon. De laatste twee werden de facto verenigd door het huwelijk van Isabella I van Castilië met Ferdinand II van Aragon. De officiële eenmaking (Ferdinand en Isabella bleven officieel elk koning en koningin van hun eigen deel), dat wil zeggen het onder een vorst komen van de beide delen, gebeurde onder keizer Karel V, kleinzoon van Isabella en Ferdinand, via diens moeder Johanna de Waanzinnige. Karel V werd in Spanje wel aangeduid als "Karel I".
De autonome gemeenschappen Castilië en León, La Rioja en Cantabrië vormden tot 1983 een autonome regio onder de naam Oud Castilië. De autonome regio's Castilië-La Mancha en Madrid werd Nieuw Castilië genoemd tot Madrid een zelfstandige regio werd.
Separatisme.
Het hedendaagse Spanje wordt door bepaalde regionalistische en separatistische groeperingen in perifere regio's als Baskenland, Galicië en Catalonië vaak vereenzelvigd met Castilië en Castiliaanse overheersing, wat door hen verworpen wordt. Op een neutraler niveau is het in Spanje politiek correct om de Spaanse taal aan te duiden met 'Castiliaans', omdat op het Spaanse grondgebied ook andere (regionale) talen gesproken worden.

</doc>
<doc id="35090" url="https://nl.wikipedia.org/wiki?curid=35090" title="Khmer">
Khmer



</doc>
<doc id="35091" url="https://nl.wikipedia.org/wiki?curid=35091" title="Lijst van koningen van Cambodja">
Lijst van koningen van Cambodja

Dit is een lijst met de koningen van Cambodja. Voor zover bekend zijn de jaartallen vermeld. Tussen haakjes staan de alternatieve namen of spellingen van de koningen vermeld:
Lijst van koningen van Cambodja (1699-heden).
Oudong-tijdperk (1699-1860).
Cambodja kende ook koningen vóór 1699.
Staatshoofden van Cambodja (1960-1993).
Van 1960 tot 1993 werd Cambodja gereageerd door staatshoofden en presidenten.

</doc>
<doc id="35092" url="https://nl.wikipedia.org/wiki?curid=35092" title="Lijst van staatshoofden van Cambodja">
Lijst van staatshoofden van Cambodja

Dit is een lijst met de staatshoofden en presidenten van Cambodja. Voor zover bekend zijn de jaartallen vermeld. Tussen haakjes staan eventuele alternatieve namen of spellingen van de personen vermeld. Voor 1960 was de koning van Cambodja het staatshoofd, dit koningschap is na de verkiezingen van 1993 hersteld. De staatshoofden hadden in verschillende periodes vaak een andere betiteling, voor zover mogelijk zijn deze titels in het Nederlands vertaald, met de Engelse titels tussen haakjes erachter:

</doc>
<doc id="35093" url="https://nl.wikipedia.org/wiki?curid=35093" title="Lijst van premiers van Cambodja">
Lijst van premiers van Cambodja

Dit is een lijst met de premier van Cambodja. Voor zover bekend zijn de jaartallen vermeld. Tussen haakjes staan eventuele alternatieve namen of spellingen van de personen vermeld. Voor 1960 was de koning van Cambodja het staatshoofd, dit koningschap is na de verkiezingen van 1993 hersteld. De premiers hadden in verschillende periodes vaak een andere betiteling, voor zover mogelijk zijn deze titels in het Nederlands vertaald, met de Engelse titels tussen haakjes erachter: &lt;BR&gt;
&lt;BR&gt;
Premiers: &lt;BR&gt;
18 maart 1945 - 13 augustus 1945 koning Norodom Sihanouk (1e keer), benoemd door de Japanners &lt;BR&gt; 
14 augustus 1945 - 16 oktober 1945 Son Ngoc Thanh (1e keer) &lt;BR&gt;
17 oktober 1945 - 15 december 1946 prins Sisowath Monireth &lt;BR&gt;
15 december 1946 - 17 juli 1947 prins Sisowath Youtevong &lt;BR&gt;
25 juli 1947 - 20 februari 1948 Sisowath Watchayavong &lt;BR&gt;
20 februari 1948 - 14 augustus 1948 Chhean Vam &lt;BR&gt;
15 augustus 1948 - 21 januari 1949 Samdech Penn Nouth (1e keer) &lt;BR&gt;
12 februari 1949 - 20 september 1949 Yem Sambaur (1e keer) &lt;BR&gt;
20 september 1949 - 29 september 1949 Ieu Koeus &lt;BR&gt;
29 september 1949 - 28 april 1950 Yem Sambaur (2e keer) &lt;BR&gt;
28 april 1950 - 30 mei 1950 koning Norodom Sihanouk (2e keer) &lt;BR&gt;
30 mei 1950 - 3 maart 1951 Samdech Krom Luong Sisowath Monipong &lt;BR&gt;
3 maart 1951 - 12 oktober 1951 Oum Chheang Sun &lt;BR&gt;
13 oktober 1951 - 16 juni 1952 Huy Kanthoul &lt;BR&gt;
16 juni 1952 - 24 januari 1953 koning Norodom Sihanouk (3e keer) &lt;BR&gt;
24 januari 1953 - 22 november 1953 Samdech Penn Nouth (2e keer) &lt;BR&gt;
23 november 1953 - 7 aprilil 1954 Chan Nak &lt;BR&gt;
7 april 1954 - 18 april 1954 koning Norodom Sihanouk (4e keer) &lt;BR&gt;
18 april 1954 - 26 januari 1955 Samdech Penn Nouth (3e keer) &lt;BR&gt;
26 januari 1955 - 3 oktober 1955 Leng Ngeth &lt;BR&gt;
3 oktober 1955 - 5 januari 1956 prins Norodom Sihanouk (5e keer) &lt;BR&gt;
5 januari 1956 - 29 februari 1956 Oum Chheang Sun (2e keer) &lt;BR&gt;
1 maart 1956 - 24 maart 1956 prins Norodom Sihanouk (6e keer) &lt;BR&gt;
3 april 1956 - 29 juli 1956 Khim Tit &lt;BR&gt;
15 september 1956 - 15 oktober 1956 prins Norodom Sihanouk (7e keer) &lt;BR&gt;
25 oktober 1956 - 9 april 1957 Sam Yun &lt;BR&gt;
9 april 1957 - 7 juli 1957 prins Norodom Sihanouk (8e keer) &lt;BR&gt;
26 juli 1957 - 11 januari 1958 Sim Var (1e keer) &lt;BR&gt;
11 januari 1958 - 17 januari 1958 Ek Yi Oun &lt;BR&gt;
17 januari 1958 - 24 april 1958 Samdech Penn Nouth (4e keer) &lt;BR&gt;
24 april 1958 - 10 juli 1958 Sim Var (2e keer) &lt;BR&gt;
10 juli 1958 - 19 april 1960 prins Norodom Sihanouk (9e keer) &lt;BR&gt;
19 april 1960 - 28 januari 1961 Pho Proeung &lt;BR&gt;
28 januari 1961 - 17 november 1961 Samdech Penn Nouth (5e keer) &lt;BR&gt;
17 november 1961 - 13 februari 1962 prins Norodom Sihanouk (10e keer) &lt;BR&gt;
13 februari 1962 - 6 augustus 1962 Nhiek Tioulong ,waarnemend &lt;BR&gt;
6 augustus 1962 - 6 oktober 1962 Chau Sen Cocsal Chhum &lt;BR&gt;
6 oktober 1962 - 25 oktober 1966 prins Norodom Kantol &lt;BR&gt;
25 oktober 1966 - 1 mei 1967 Lon Nol (1e keer) &lt;BR&gt;
1 mei 1967 - 31 januari 1968 Son Sann &lt;BR&gt;
31 januari 1968 - 14 augustus 1969 Samdech Penn Nouth (6e keer) &lt;BR&gt;
14 augustus 1969 - 6 mei 1971 Lon Nol (2e keer) &lt;BR&gt;
6 mei 1971 - 18 maart 1972 Sisowath Sirik Matak &lt;BR&gt;
18 maart 1972 - 21 maart 1972 Son Ngoc Thanh (2e keer) &lt;BR&gt;
21 maart 1972 - 15 oktober 1972 Lon Nol (3e keer) &lt;BR&gt;
15 oktober 1972 - 6 mei 1973 Hang Thun Hak &lt;BR&gt;
6 mei 1973 - 9 december 1973 In Tam &lt;BR&gt;
26 december 1973 - 17 april 1975 Long Boret &lt;BR&gt;
17 april 1975 - 4 april 1976 Samdech Penn Nouth (7e keer) &lt;BR&gt;
4 april 1976 - 13 mei 1976 Khieu Samphan &lt;BR&gt;
13 mei 1976 - 7 januari 1979 Pol Pot &lt;BR&gt;
Voorzitters van de raad van ministers (Chairmen of the Council of Ministers): &lt;BR&gt;
29 mei 1981 - 5 december 1981 Pen Sovan &lt;BR&gt;
5 december 1981 - 26 december 1984 Chan Sy &lt;BR&gt;
14 januari 1985 - 2 juli 1993 Hun Sen &lt;BR&gt;
Om de impasse in de Cambodjaanse politiek tussen de fracties te doorbreken waren er tussen 1993 en 1998 twee premiers. &lt;BR&gt;
Duo-premiers, op gelijke voet (Coequal prime ministers): &lt;BR&gt;
2 juli 1993 - 21 september 1993 Hun Sen en prins Norodom Ranariddh &lt;BR&gt;
Eerste premiers (First prime ministers): &lt;BR&gt;
21 september 1993 - 6 juli 1997 prins Norodom Ranariddh &lt;BR&gt;
16 juli 1997 - 30 november 1998 Ung Huot &lt;BR&gt;
Tweede premiers (Second prime minister):&lt;BR&gt;
21 september 1993 - 30 november 1998 Samdech Hun Sen &lt;BR&gt;
Premiers: &lt;BR&gt;
30 november 1998 - 22 augustus 2023 Samdech Hun Sen &lt;BR&gt;
22 augustus 2023 - Hun Manet &lt;BR&gt;

</doc>
<doc id="35094" url="https://nl.wikipedia.org/wiki?curid=35094" title="Lijst van Franse koloniale bestuurders in Cambodja">
Lijst van Franse koloniale bestuurders in Cambodja

Dit is een lijst met de Franse koloniale bestuurders van Cambodja. Boven deze bestuurders stonden tussen 1887 en 1945 de Franse gouverneurs voor Indochina. Voor zover bekend zijn de jaartallen vermeld. Tussen haakjes staan eventuele alternatieve namen of spellingen van de personen vermeld. Voor zover mogelijk zijn deze titels in het Nederlands vertaald, met de Engelse titels tussen haakjes erachter:
Franse vertegenwoordigers: 
Algemene residenten (Résidents-général):
Residenten (Résidents-superieur):
Hierna werd het Franse gezag vertegenwoordigd door commissarissen.

</doc>
<doc id="35095" url="https://nl.wikipedia.org/wiki?curid=35095" title="Lijst van Franse commissarissen van Cambodja">
Lijst van Franse commissarissen van Cambodja

Dit is een lijst met de Franse koloniale bestuurders van Cambodja vanaf 1945. Boven deze bestuurders stonden de Franse hoge commissarissen voor Indochina. Voor zover bekend zijn de jaartallen vermeld. 
Commissarissen: &lt;BR&gt;
15 oktober 1945 - 10 april 1946 Huard&lt;BR&gt;
10 april 1946 - 20 mei 1947 Romain Victor Pénavaire &lt;BR&gt;
20 mei 1947 - 20 oktober 1948 Léon Pignon &lt;BR&gt;
20 oktober 1948 - 26 februari 1949 Lucien Vincent Loubet, waarnemend &lt;BR&gt;
26 februari 1949 - 29 oktober 1951 Jean de Raymond &lt;BR&gt;
30 oktober 1951 - 16 mei 1952 Yves Digo &lt;BR&gt;
16 mei 1952 - 9 november 1953 Jean Risterucci &lt;BR&gt;

</doc>
<doc id="35096" url="https://nl.wikipedia.org/wiki?curid=35096" title="Khmer (volk)">
Khmer (volk)

De Khmer wonen sinds het begin van de 2e eeuw in het gebied van het hedendaagse Cambodja. Dit was vele eeuwen voor de Vietnamezen en Thai hun woongebieden binnentrokken. De Khmer vormen ruim 95% van de Cambodjaanse bevolking.
In de eerste zes eeuwen werden de Khmertaal en -cultuur voornamelijk beïnvloed door de Indiërs (geïndianiseerd) vanuit Java en India zelf. Hierdoor hebben de Khmer een taal (Khmer) en cultuur die sterk afwijken van die van de andere volkeren in Indochina.

</doc>
<doc id="35097" url="https://nl.wikipedia.org/wiki?curid=35097" title="Lijst van koningen van Angkor">
Lijst van koningen van Angkor

Dit is een lijst met de koningen, voor zover bekend, van het Khmer-rijk. Voor zover bekend zijn de jaartallen vermeld. Tussen haakjes staan de alternatieve namen of spellingen van de koningen vermeld: 
&lt;BR&gt;
Midden 14e eeuw: Jayavarman Paramesvara 
Rond 1450 verplaatsten de Khmers de hoofdstad van Angkor naar Chaturmukha Phnom Penh.

</doc>
<doc id="35098" url="https://nl.wikipedia.org/wiki?curid=35098" title="Puducherry">
Puducherry

Puducherry of Pondicherry (oude naam tot 2006) kan staan voor:

</doc>
<doc id="35099" url="https://nl.wikipedia.org/wiki?curid=35099" title="Lijst van Franse gouverneurs van Pondicherry">
Lijst van Franse gouverneurs van Pondicherry

Dit is een lijst met de gouverneurs van de Franse kolonie Pondicherry (officiële spelling: "Puducherry") in India. Voor zover bekend zijn de jaartallen vermeld: 
Voor een overzicht van alle pagina's met betrekking tot India op Wikipedia zie India van A tot Z.

</doc>
<doc id="35100" url="https://nl.wikipedia.org/wiki?curid=35100" title="Thomas de Conway">
Thomas de Conway

Thomas de Conway (27 februari 1733 – 1800) was een Ier die tijdens zijn leven in verschillende legers als huurling diende.
Hij heeft een controversiële carrière gehad; eerst vocht hij in de Franse legers in Europa. Hierna ging hij naar de Verenigde Staten om de kolonisten te helpen in hun strijd tegen de Britten. Hier werd hij bevorderd tot inspecteur-generaal in het leger van George Washington.
In 1777 intrigeerde hij met een aantal ontevreden Amerikanen (Benjamin Rush en Thomas Mifflin) om George Washington te vervangen door generaal Horatio Gates. De markies de Lafayette maakte aan dit plan echter een einde en waarschuwde dat Conway een gevaarlijk man was, waardoor hij later in Frankrijk als een held werd begroet. Als beloning werd Conway (die bijna 50 was) (rond 1780) als de gouverneur van de Franse kolonie Pondicherry naar het door hem verfoeide Azië gestuurd. Hij had een hekel aan Azië met zijn hitte, ziektes en heidenen en vond dat het niet het veroveren waard was. Om deze reden zou hij in 1784 het verzoek om hulp van Pierre Pigneau de Behaine voor de Vietnamese heerser Nguyen Anh (Gia Long) afwijzen. Later zou hij in opdracht van koning Lodewijk XVI van Frankrijk Pigneau tot 1789 vertragen door te weigeren hem te bevoorraden.
In 1793 vocht hij met de koninklijke troepen in de oppositie tegen de Franse Revolutie in Zuid-Frankrijk. Hun verlies dwong hem zijn geadopteerde moederland te ontvluchten. Hij keerde terug naar Ierland waar hij in 1800 is overleden.

</doc>
<doc id="35101" url="https://nl.wikipedia.org/wiki?curid=35101" title="Concertmeester">
Concertmeester

De concertmeester in een symfonieorkest is de aanvoerder van de eerste violen en daarnaast de belangrijkste musicus in het symfonieorkest. De concertmeester zit vanuit het publiek gezien altijd links van de dirigent. Ook een vrouw wordt als concertmeester aangeduid.
De concertmeester heeft binnen het orkest een aantal belangrijke taken. Bovenal is hij de belangrijkste vertegenwoordiger voor de musici van het orkest. Hij overlegt namens de musici met de dirigent en het orkestbestuur. Daarnaast zorgt de concertmeester ervoor dat het orkest voor aanvang van het concert wordt gestemd. In veel orkeststukken zijn solo's voor viool gecomponeerd. Deze solo's worden gespeeld door de concertmeester. Tevens dirigeert hij het orkest indien nodig tijdens sectie-repetities waarbij hij als repetitor fungeert. Bij kleine orkesten die zonder dirigent spelen komt het voor dat de concertmeester het orkest leidt. Hij geeft dan tijdens het spelen aanwijzingen aan de andere musici.
Omdat veel concertmeesters het spelen in een orkest combineren met een carrière als soloviolist, beschikken de meeste beroepsorkesten over twee concertmeesters die om beurten de concerten meespelen.
Na afloop van een concert krijgt naast de dirigent vaak ook de concertmeester bloemen als blijk van waardering.
Nederlandse (oud-)concertmeesters uit de Nederlandse symfonieorkesten zijn bijvoorbeeld Louis Zimmerman(n), Jan Bresser, Jan Damen, Herman Krebbers, Theo Olof, Jo Juda, Willem Noske, Dick Bor, Christiaan Bor, Jaap van Zweden, Tjeerd Top, Carla Leurs, Roeland Gehlen, Cécile Huijnen, Johannes Leertouwer, Jaring Walta, Viktor Liberman, Vesko Eschkenazy, Liviu Prunaru, Zino Vinnikov.
In een harmonieorkest is de eerste klarinettist gewoonlijk de concertmeester. 

</doc>
<doc id="35102" url="https://nl.wikipedia.org/wiki?curid=35102" title="Koninkrijk Champasak">
Koninkrijk Champasak

Het koninkrijk Champasak is een oud koninkrijk in het zuiden van Laos. Het besloeg ongeveer het zuidelijk deel van Laos (rondom de provincie Champassak), de noordelijke provincies van Cambodja en het oostelijk gedeelte van Noordoost-Thailand.
Het koninkrijk zou gesticht zijn in het jaar 161 onder de naam Nakhon Kala Champaknaburisi. Later heeft het deel uitgemaakt van onder andere Chenla, het Khmer-rijk en Lan Xang. 
Nadat het even onderdeel had uitgemaakt van het koninkrijk Vientiane, werd het in 1713 opnieuw onafhankelijk, dit keer onder de naam Nakhon Champa Nakhaburisi. De eerste koning was Soi Sisamut, een zoon van prinses Sumangala Kumari, een dochter van koning Sulinya Vongsa, de 28e koning van Lan Xang. In 1791 veranderde de naam in Nakhon Champasak. 
Champasak lag tussen Vietnam en Siam en was dan ook regelmatig een speelbal van beide partijen. Champasak werd vaak door Siam bezet: in 1811 - 1813, 1819 - 1821, 1851 - 1856 en 1860 - 1863. Op 22 november 1904 werd het een prinsdom onder Franse bescherming. Op 15 september 1945 werd Champasak definitief bij Laos gevoegd en op 27 augustus 1946 werd het prinsdom afgeschaft.

</doc>
<doc id="35103" url="https://nl.wikipedia.org/wiki?curid=35103" title="Soi Sisamut">
Soi Sisamut

Koning Somdetch Brhat Chao Jaya Sri Samudha Bhuddhankana, beter bekend onder de naam Soi Sisamut (Soi Si Samout Phouthong Koun), werd de eerste koning van het koninkrijk Champasak (Champa Nagapuri Sri(Nakhon Champa Nakhaburisi)) in 1713.
Hij was een zoon van prinses Sumangala Kumari en haar tweede man Phaya Senadivya (Saentip). Soi Sisamut werd geboren in de heuvels van Poosangor Horkam nadat zijn vader in 1690 vermoord werd. Zijn naam bij geboorte was Nakasatra Sungaya (Nokasat Song). Hij werd koning van Champassak door de verwarring rond de troonopvolging na het uiteenvallen van Lan Xang. In 1725 gaf hij de macht gedeeltelijk over aan zijn oudste zoon Sainyakuman.
Hij trouwde in 1709 met een dochter van Jaya Jatha (Chettha IV) de koning van Cambodja. Soi Sisamut stierf in 1738, een jaar nadat zijn zoon Sainyakuman hem opgevolgd had.
Hij had, voor zover bekend, vier zoons:

</doc>
<doc id="35104" url="https://nl.wikipedia.org/wiki?curid=35104" title="Dharmadeva">
Dharmadeva

Prins Somdetch Brhat Chao Maha Uparaja Dharmadeva Budhisada Katingnaraja beter bekend onder de naam Dharmadeva (Tammatevo Pudisatkhattinarat) was een zoon van de 1e koning van het koninkrijk Champassak Soi Sisamut. Hij werd benoemd tot onderkoning door zijn broer koning Sainyakuman. In 1758 had hij een argument met zijn broer en besloot hij tot een samenzwering met Sritat, de zoon van de gouverneur van Khong Charn Huat. Aan het hoofd van een leger marcheerde hij naar Champassak, maar zijn broer weigerde te vechten en vluchtte naar Don Moddaeng vlak bij het hedendaagse Ubon Ratchathani. Prins Dharmadeva volgde zijn broer, vastbesloten om hem uit het koninkrijk te verdrijven. Op het laatste moment kwam hun moeder tussenbeide en verzoende de beide broers weer met elkaar. Prins Dharmadeva stierf aan een ziekte in 1768.
Hij had voor zover bekend vier zonen en een dochter:

</doc>
<doc id="35105" url="https://nl.wikipedia.org/wiki?curid=35105" title="Generale repetitie">
Generale repetitie

De generale repetitie is over het algemeen de laatste repetitie die aan een concert, musical of andere podiumkunst voorafgaat. Onder de term generale repetitie wordt ook verstaan: een repetitie met alle uitvoerenden (koor, orkest, solisten, acteurs) tezamen, met volledig kostuum en decor. Die uitvoerenden hebben dan eerst apart gerepeteerd. 
Bij grote uitvoeringen (zoals van een oratorium bijvoorbeeld), waaraan koor en solisten deelnemen, worden er soms kaarten verkocht voor de generale repetitie, tegen een lagere prijs. Deze uitvoeringen verschillen heel weinig van de officiële concerten.
Een variant op de generale repetitie is de "Open rehearsal" van onder andere "The New York Philharmonic"; in feite een eerste optreden van het orkest met een bepaalde solist.

</doc>
<doc id="35106" url="https://nl.wikipedia.org/wiki?curid=35106" title="Macau">
Macau

Macau (; Portugees: "Macau") is een speciale bestuurlijke regio van de Volksrepubliek China (net als Hongkong). De officiële naam van het gebied is dan ook Speciale bestuurlijke regio Macau van de Volksrepubliek China (). Macau leeft met name van het toerisme en van de vele casino's die er staan. Het is een voormalige Portugese kolonie en was destijds een belangrijk handelsknooppunt. Macau ligt 70 kilometer ten zuidwesten van Hongkong en 145 kilometer van Guangzhou.
Geschiedenis.
Ten tijde van de Han-dynastie begonnen vissers zich op de eilanden te vestigen. De ruimte tussen de eilanden werd gebruikt als schuilplaats tijdens storm door schepen van de zijderoute. De kolonie Macau werd gesticht door de Portugezen in 1557 en was daarmee de oudste Europese kolonie in China. Het verhaal gaat dat de Portugezen de A-Matempel binnenkwamen en vroegen waar ze waren. Het antwoord was "Ma Kok Miu" (zo werd de tempel genoemd) en dit zou later verbasteren tot "Macau". Destijds besloeg het alleen het schiereiland. De eilanden Taipa en Coloane zouden pas in de 19e eeuw Portugees worden.
Als Portugese handelspost groeide de bevolking snel en Chinese handelaren hielpen de Portugezen om handelsnetwerken op te bouwen. Hierdoor speelden zowel Portugese als Chinese handelsfamilies een prominente rol en konden ze niet zonder elkaar. Vanuit Macau werd niet alleen handel gedreven met China maar ook met Japan, de Filipijnen en andere delen van zuidoost Azië. Begin 17e eeuw hebben Nederlanders diverse pogingen ondernomen om Macau op de Portugezen te veroveren. In juni 1622 werd de ultieme poging ondernomen met een voor die tijd enorme invasiemacht van 13 oorlogsschepen met zo'n 1300 man. De Portugezen waren niet tegen zo'n invasiemacht opgewassen, maar een toevalstreffer met een kanon afgeschoten door een Jezuïtische priester raakte de buskruitvoorraad van de Hollanders die daarop definitief afdropen. Deze aanval vormde voor de Portugezen de directe aanleiding om de verdediging van de kolonie te versterken en forten te bouwen zoals Guia. Toen de Britten in 1842 Hongkong overnamen verloor Macau haar dominante positie.
Tijdens de Tweede Wereldoorlog was Portugal neutraal en om deze reden werd Macau niet door de Japanners bezet, in tegenstelling tot een groot deel van China en Hongkong. In deze periode kwamen veel Chinese vluchtelingen binnen, ook vanwege de Chinese Burgeroorlog. Tijdens de Culturele Revolutie zag het in het nauw gedreven Portugese bestuur zich genoodzaakt om met China te onderhandelen om zo zeggenschap in Macau te houden.
Na de Anjerrevolutie in 1974 begonnen China en Portugal gesprekken over de overdracht van Macau naar China. Er werd vrij snel een intentie getekend die stelde dat Macau Chinees grondgebied was maar wel onder Portugees bestuur. In januari 1988 ratificeerden beide partijen een verklaring waarin werd vastgesteld dat Macau onder voorwaarde van het een-land-twee-systemen-principe op 20 december 1999 een speciale bestuurlijke regio van China zou worden. Macau zal tot 2049 een zelfstandige positie hebben en kan zelfstandig beleid formuleren, behalve op het gebied van het buitenlands en veiligheidsbeleid. De soevereiniteit werd op 20 december 1999 overgedragen aan de Volksrepubliek China. Om een nieuwe economische impuls te geven werd de goksector geliberaliseerd, hetgeen leidde tot de bouw van grote casino's.
Geografie en klimaat.
Macau bestaat uit drie eilanden die met bruggen en dammen met elkaar verbonden zijn: het hoofdeiland Macau (schiereiland), het middelste eiland Taipa en het zuidelijkste eiland Coloane. Inmiddels zijn Taipa en Coloane door inpoldering met elkaar vergroeid. Het drooggelegde gebied heet Cotai, een porte-manteau van Coloane en Taipa.
Op het schiereiland heeft er onder andere landaanwinning plaatsgevonden door het afsluiten van de baaien die nu resteren als Nam Vanmeer en Sai Vanmeer.
Sinds 1995 heeft Macau een vliegveld, Macau International Airport. Tot die tijd was Macau alleen per boot bereikbaar. Eind 2009 werd de bouw gestart van de Hongkong-Zhuhai-Macau-brug. De brug en tunnel gaat over de hoofdarm van de Parelrivierdelta en verbindt Macau met Hongkong. Sinds de ingebruikname in februari 2018 is de reistijd tussen de twee steden zo'n 40 minuten. Voorheen was de reistijd nog circa 4 uur. Vanaf 2020 zal het eerste deel van de nieuwe lightrail in gebruik worden genomen.
Demografie.
Macau is het dichtstbevolkte van alle landen en afhankelijke territoria ter wereld, met een dichtheid van . Met 30 km² is het kleiner dan Vlieland.
95% van Macaus inwoners is van oorsprong Han-Chinees, waarvan de meeste Kantonees. Toen Macau door China bestuurd ging worden vertrokken veel Chinezen en Portugezen, men was bang voor de communistische grootmacht. De bevolkingsgroei bestaat voornamelijk uit Chinezen uit de Volksrepubliek en overzeese werkers. In 2008 had Macau 460.823 inwoners. De meest gesproken taal in de regio is het Standaardkantonees.
Zowel Chinees (met Standaardmandarijn en Standaardkantonees) als Portugees zijn officiële talen. Andere talen zoals Engels en Helaohua worden in aparte gemeenschappen gesproken. Voor het Chinees wordt er gebruikgemaakt van traditionele Chinese karakters.
Tegenwoordig kampt Macau met een groot probleem: het gebied heeft een groot tekort aan werknemers, waardoor veel winkels zijn gesloten in de laatste tien jaar. De gokpaleizen zijn de oorzaak; zij bieden een loon dat drie keer zo hoog ligt als het standaardloon in Macau. Er zijn echter ook veel Hongkongse werkzoekenden naar het gebied gekomen, waardoor de arbeidersmarkt toeneemt. Ze werken nu voornamelijk in de culturele sectoren en verdienen één vierde meer dan de gemiddelde Hongkong-Chinees.
Cultuur.
Dat Macau meer dan vierhonderd jaar een Portugese handelspost was aan de Chinese kust is duidelijk zichtbaar in de koloniale architectuur, de cultuur. Het is gebruikelijk om iemand te begroeten met de Portugese zin "Como te vai".
In de Macause keuken is de invloed van de Portugese keuken terug te zien. Dit komt o.a. doordat de Portugese bewoners destijds de gerechten die ze thuis gewend waren probeerden na te maken met Chinese ingrediënten. Verder is zij beïnvloed door de Cantonese, Indiase en Maleisische keukens. Bekend gerechten zijn: Galinha à portuguesa, kip in "Portugese saus" (milde kokoscurry), en Galinha à africana, kip van de barbecue in piripirisaus. Portugese gerechten die veel in kraampjes worden verkocht zijn Pastel de Belém, karbonadebroodjes en amandelkoeken.
Religie.
De meeste inwoners van Macau doen aan de Chinese volksreligie. 7% van de bevolking is rooms-katholiek en 2% is protestants. 17% beoefent het Mahayana-boeddhisme.
Andere statistieken wijzen uit dat 92,3% van de Macaunezen boeddhist is.
Op het eiland zijn twee grote standbeelden te vinden, het beeld van A-Ma vlak bij de Tin Hau tempel en het 32 meter hoge Kun Iam-beeld van de godin Guanyin dat voor de kust van het schiereiland staat.
Politiek.
Onder het principe van "één land, twee systemen" heeft Macau een zelfbestuur, behalve in defensie en buitenlandse zaken. Het hoofd van de overheid is de regeringsleider, de "Chefe do Executivo" (sinds 2019 Ho Iat-seng).
De wetgevende macht ligt in de "Wetgevende Vergadering van Macau". Dit orgaan telt 29 leden: 12 direct gekozen leden, 10 indirect gekozen leden en 7 leden gekozen door de regeringsleider van Macau.
Zie: Politieke partijen in Macau
Toerisme.
Het toerisme bloeit in Macau met een snel toenemend aantal toeristen. De meeste toeristen komen van het Chinese vasteland of Hongkong. Macau heeft ook "the Future Award 2007" in ontvangst mogen nemen voor meest belovende toeristenlocatie van Azië. Macau hanteert de eigen Macause pataca als munteenheid, die een vaste wisselkoers heeft met de Hongkongse dollar.
Er is een aantal casino's in Macau en Taipas. Deze vormen een van de grootste inkomstenbronnen van Macau. De meeste casinoresorts liggen aan de Cotai Strip (zie ook Casino's van Macau).
Sinds 1954 wordt jaarlijks in november de Grand Prix van Macau gehouden. Dit gebeurt op het Circuito da Guia, het stratencircuit op het schiereiland van Macau en bevat drie onderdelen: de Grand Prix Formule 3, de toerwagenrace "Macau Guia" en de Grand Prix voor motorfietsen. Het stratencircuit is extreem uitdagend, met vele nauwe bochten en scherpe hoeken en wordt gezien als een serieuze mijlpaal voor toekomstige Formule 1-racers.
Naast de casino's zijn historische koloniale overblijfselen de grootste attracties van Macau. In 2005 werd het historische centrum van Macau door UNESCO tot Werelderfgoed verklaard.

</doc>
<doc id="35107" url="https://nl.wikipedia.org/wiki?curid=35107" title="Koninkrijk Arakan">
Koninkrijk Arakan

Het koninkrijk Arakan was een koninkrijk in het westen van het hedendaagse Myanmar in de huidige Rakhine. 
Volgens de legende werd het koninkrijk gevormd in 3325 voor Christus. 
Van 1608 tot 1683 had de VOC met tussenpozen een handelspost in Arakan, gesticht vanuit Masulipatnam door Pieter Willemsz van Elbing. 
Op 31 december 1784 werd het veroverd door het Derde Birmaanse koninkrijk.
Op 24 februari 1826 werd in het dorpje Yandabo onder een boom aan de oever van de Irrawaddy een verdrag tussen het Britse leger en het koninklijk huis van Ava ondertekend. Dit verdrag betekende het einde van de Eerste Brits-Birmese Oorlog. Arakan werd door dit verdrag onderdeel van Brits-Indië. Na het einde van de derde Brits-Birmese oorlog werd op 1 januari 1886 geheel Burma door de Britten geannexeerd en bij Brits-Indië gevoegd. Daarmee eindigde ook het Derde Birmaanse koninkrijk. Arakan werd vervolgens onderdeel van Brits-Burma, en is de voorloper van de huidige deelstaat Rakhine.

</doc>
<doc id="35108" url="https://nl.wikipedia.org/wiki?curid=35108" title="Arakan">
Arakan



</doc>
<doc id="35109" url="https://nl.wikipedia.org/wiki?curid=35109" title="Lijst van koningen van Arakan">
Lijst van koningen van Arakan

Dit is een lijst met de koningen, voor zover bekend, van het koninkrijk Arakan. Voor zover bekend zijn de jaartallen vermeld. Tussen haakjes staan de alternatieve namen of spellingen van de koningen vermeld: 
"De namen in deze lijst kunnen afwijken van namen elders vermeld in andere bronnen. Koningen hadden in verschillende periodes van hun heerschappij vaak verschillende namen. Hierdoor kan een koning in drie verschillende boeken onder drie verschillende namen vermeld staan. Hiernaast werd er geschreven in een lokaal schrift. De transcriptie naar Latijns alfabet kan bijgevolg ook nog eens verschillen per vertaler en de taal die hij spreekt. Ook de jaartallen kunnen afwijken omdat men een andere jaartelling hanteerde, omdat sommige koningen in sommige delen van het land wel regeerden en in andere delen niet, en omdat het ervan af hangt welke geschriften men bestudeert om te concluderen wie wanneer koning was. In sommige periodes waren er bovendien koningen van het voorpaleis en koningen van het achterpaleis. Deze worden in Westerse bronnen vaak verward omdat men met deze begrippen niet bekend is. Hierdoor kunnen sommige lijsten verward zijn in de loop van de geschiedenis."
Mrohaung-dynastie &lt;BR&gt; 
&lt;BR&gt;
1404 - 1434 Narameikhla &lt;BR&gt;
1434 - 1459 Ali Khan &lt;BR&gt;
1459 - 1482 Basawpyu &lt;BR&gt;
1482 - 1492 Dawlya &lt;BR&gt;
1492 - 1494 Basawnyo &lt;BR&gt;
1494 Yanaung &lt;BR&gt;
1494 - 1501 Salingathu &lt;BR&gt;
1501 - 1523 Minyaza &lt;BR&gt;
1523 - 1525 Kasabadi &lt;BR&gt;
1525 Minsaw O &lt;BR&gt;
1525 - 1531 Thatasa &lt;BR&gt;
1531 - 1553 Minbin &lt;BR&gt;
1553 - 1555 Dikha &lt;BR&gt;
1555 - 1564 Sawhla &lt;BR&gt;
1564 - 1571 Minsetya &lt;BR&gt;
1571 - 1593 Minpalaung &lt;BR&gt;
1593 - 1612 Minyazagyi &lt;BR&gt;
1612 - 1622 Minhkamaung &lt;BR&gt;
1622 - 1638 Thirithudamma &lt;BR&gt;
1638 Minsani &lt;BR&gt;
1638 - 1645 Narapatigyi &lt;BR&gt;
1645 - 1652 Thado &lt;BR&gt;
1652 - 1684 Sandathudamma &lt;BR&gt;
1684 - 1685 Thirithuriya &lt;BR&gt;
1685 - 1692 Waradhammaraza &lt;BR&gt;
1692 - 1694 Munithudhammaraza &lt;BR&gt;
1694 - 1696 Sandathuriyadhamma &lt;BR&gt;
1696 Nawrahtazaw &lt;BR&gt;
1696 - 1697 Mayokpiya &lt;BR&gt;
1697 - 1698 Kalamandat &lt;BR&gt;
1698 - 1700 Naradipati I &lt;BR&gt;
1700 - 1706 Sandawimala I &lt;BR&gt;
1706 - 1710 Sandathuriya I &lt;BR&gt;
1710 - 1731 Sandawizaya &lt;BR&gt;
1731 - 1734 Sandathuriya II &lt;BR&gt;
1734 - 1735 Naradipati II &lt;BR&gt;
1735 - 1736 Narapawara &lt;BR&gt;
1737 Sandawizala &lt;BR&gt;
1737 Sanda Thuriya III &lt;BR&gt;
1737 - 1742 Madarit &lt;BR&gt;
1742 - 1761 Nara Apaya &lt;BR&gt;
1761 Thirithu &lt;BR&gt;
1761 - 1764 Sandaparama &lt;BR&gt;
1764 - 1773 Apaya &lt;BR&gt;
1773 - 1777 Sandathumana &lt;BR&gt;
1777 Sandawimala II &lt;BR&gt;
1777 - 1782 Sandathaditha &lt;BR&gt;
1782 - 31 december 1784 Thamada 
Voor een overzicht van alle pagina's met betrekking tot Myanmar op Wikipedia zie Myanmar van A tot Z.

</doc>
<doc id="35110" url="https://nl.wikipedia.org/wiki?curid=35110" title="Commissarissen van Arakan">
Commissarissen van Arakan

Dit is een lijst met de Britse commissarissen, voor zover bekend, in het koninkrijk Arakan. Voor zover bekend zijn de jaartallen vermeld. 
Voor een overzicht van alle pagina's met betrekking tot Myanmar op Wikipedia zie Myanmar van A tot Z.

</doc>
<doc id="35111" url="https://nl.wikipedia.org/wiki?curid=35111" title="Koninkrijk Champa">
Koninkrijk Champa

Het koninkrijk Champa ontstond in de 2e eeuw in het gebied rond het hedendaagse Đà Nẵng in Vietnam. Het werd gesticht door de Cham, die niet etnisch gerelateerd zijn aan de Vietnamezen. Het koninkrijk wordt voor het eerst vermeld in de keizerlijke geschriften van China in 192 onder de naam Lin Yi (Lam Ap). Alhoewel het koninkrijk Funan, dat ten zuiden lag van Champa, niet beïnvloed was door China, werd Champa in de 1600 jaar van zijn bestaan regelmatig door de Chinezen bezet. Champa moest tijdens zijn bestaan regelmatig balanceren tussen twee buren die sterker waren qua inwoners en militaire macht, namelijk Dai Viet Quoc (Vietnam) en het rijk van de Khmers. Net als Funan was Champa een zeevarende handelsmacht en heerste ze slechts over een klein landgebied. Champa had contact met landen zo ver weg als het koninkrijk Butuan in de hedendaagse Filipijnen. 
In het jaar 192 was het gebied van Champa volgens Chinese geschriften voornamelijk gesitueerd in het gebied dat overeenkomt met de hedendaagse provincie Bình Thuận in het zuiden van Vietnam. Tijdens de 3e eeuw, ongeveer 248, volgde een snelle expansie noordwaarts en voor een korte periode veroverden ze zelfs het dal van de Rode Rivier (Song Hong) in Tonkin en zuidelijke Chinese provincies op de Chinese Han-dynastie. Tijdens de 4e eeuw en 5e eeuw heroverden de Chinezen de verloren gebieden. In 543 viel Champa opnieuw Vietnam aan, maar werd verslagen door de troepen van Pham Tu een generaal onder koning Ly Bon.
Tot de 8e eeuw verloor Champa langzaam zijn noordelijke gebieden totdat het ongeveer het huidige centraal (Annam) Vietnam en zuid Vietnam (Cochin China) besloeg. In het zuiden daarentegen veroverde het langzaam de gebieden van het koninkrijk Funan.In 982 viel Dai Viet Quoc (Vietnam) onder leiding van Ly Thuong Kiet opnieuw Champa binnen. De Chams verdedigden hun rijk succesvol, maar werden toch teruggeworpen tot het zuiden van de hedendaagse provincie Thanh Hoa (provincie). In 1069 viel Dai Viet Quoc onder koning Ly Thanh Tong opnieuw Champa binnen, plunderden Vijaya en namen de Cham koning Rudravarman III (Che Chu) gevangen. Ze lieten hem gaan in ruil voor de annexatie van de provincies Dia Ly, Ma Linh en Bo Canh (de hedendaagse provincies Quang Binh en Quảng Trị. 
In de 12e eeuw viel het rijk van de Khmers Champa binnen en veroverde de delta van de Mekong. Maar in 1217 werden Champa en het Khmer-rijk bondgenoten in de strijd tegen Vietnam, een gezamenlijke strijdmacht overwon een Vietnamees invasieleger. De Khmers gaven hierop tijdelijk de Mekongdelta terug aan Champa. Laat in de 13e eeuw viel het Mongoolse leger van Koeblai Khan Champa binnen en bezette het land vijf jaar lang, totdat het in 1287 door de Vietnamezen bevrijd werd. 
In 1307 trouwde koning Jaya Sinhavarman III (Che Man) met de Vietnamese prinses Huyen Tran, en vanaf dat moment stonden de Vietnamezen alleen nog maar door hen gecontroleerde koningen op de troon van Champa toe. 
Alleen koning Che Bong Nga verzette zich hier nog tegen en slaagde erin de delta van de Rode Rivier te bezetten en Thang Long (Hanoi) te plunderen in 1372. Hij stierf op het slagveld in 1382. Zijn opvolgers slaagden er echter niet in om het herwonnen gebied te behouden. In 1402 viel Ho Quy Ly Champa binnen en dwong koning Campadhiraya om Indrapura (nabij Đà Nẵng in het hedendaagse Quang Nam) en Amaravati aan Vietnam af te staan. 
In 1471, na een langzame expansie naar het zuiden door het Vietnamese keizerrijk Dai Viet Quoc, veroverde een leger van de Vietnamese Le-dynastie de belangrijkste gebieden van het koninkrijk Champa rond het huidige Đà Nẵng. Champa verloor ongeveer 60.000 soldaten en ongeveer 60.000 mannen werden afgevoerd in Vietnamese slavernij. Hierdoor werd Champa gereduceerd tot enkele gebieden rond Nha Trang en uiteindelijk in 1822 volledig door Vietnam geannexeerd. 

</doc>
<doc id="35112" url="https://nl.wikipedia.org/wiki?curid=35112" title="Lijst van koningen van Champa">
Lijst van koningen van Champa

Dit is een lijst met de koningen, voor zover bekend, van het koninkrijk Champa. Voor zover bekend zijn de jaartallen vermeld. Tussen haakjes staan de alternatieve namen of spellingen van de koningen vermeld:
Laatste koningen van Champa volgens de koninklijke kronieken van Pangdarang (in het Pali Panduranga) dat beweert dat de entiteit onder deze naam de laatste voortzetting was van het oude koninkrijk; er bestaat bewijs in andere geschriften dat dit inderdaad het geval was. In 1822 werd ook dit laatste restant geannexeerd:

</doc>
<doc id="35113" url="https://nl.wikipedia.org/wiki?curid=35113" title="Cham (volk)">
Cham (volk)

De Cham in Cambodja en Vietnam zijn de nazaten van de inwoners van het oude koninkrijk Champa, dat in centraal Vietnam lag. Waar de Cham vandaan komen is niet geheel duidelijk. Ze zijn etnisch niet verwant met de Vietnamezen, maar zijn waarschijnlijk aan het begin van onze jaartelling vanuit het gebied van het hedendaagse Indonesië geëmigreerd. Hun taal is duidelijk verwant aan het Maleis.
Nadat de Vietnamezen in de 18e eeuw de laatste resten van het koninkrijk binnenvielen, is het merendeel van de Cham geëmigreerd naar het gebied rondom het Tonlé Sapmeer in Cambodja. Het merendeel van de hedendaagse Chams woont in de provincies Kampong Cham en Kampong Chhnang in Cambodja. Een klein aantal is in Vietnam blijven wonen. 
Het merendeel van de Chams is in de loop der eeuwen bekeerd tot de islam. De Cambodjaanse Chams hangen een orthodoxe versie van de soenni-islam aan. Er zijn nog wel enkele oude Boeddhistische gebruiken bewaard gebleven. Zo worden de gelovigen opgeroepen tot het gebed via het slaan op een drum en niet via de roep van de Muezzin. Een kleine groep van de Chams, bekend als de Zahadin, hangt een alternatieve versie van de islam aan. Ze bidden maar 1 keer per week, op vrijdag. En tijdens de vastenmaand Ramadan vasten ze alleen op de eerste, middelste en laatste dag van de maand. De Rode Khmer hebben actief geprobeerd de Cham uit te roeien.

</doc>
<doc id="35114" url="https://nl.wikipedia.org/wiki?curid=35114" title="Geschiedenis van Vietnam">
Geschiedenis van Vietnam

De geschiedenis van Vietnam begint voor onze jaartelling, toen Vietnam een vazalstaat van China was. In de 11e eeuw vestigde zich een onafhankelijke keizer in het gebied. Vietnam kreeg vanaf de 15e eeuw te maken met Europese koloniale machten. In de 19e eeuw werd het een protectoraat van Frankrijk. Na de Tweede Wereldoorlog riep het noorden van Vietnam de onafhankelijkheid uit en werd het land in tweeën verdeeld, om na een guerrilla-oorlog tegen de Fransen en de Amerikanen weer te worden herenigd.
Voor onze jaartelling.
De Vietnamese geschiedenis gaat terug tot voor onze jaartelling. Een van de eerste Vietnamese staten was Dai Viet Quoc (Groot Viet Land/Rijk). Het woord "Viet" is hierin een verwijzing naar het volk, maar het land had verschillende locaties in hedendaags China en Vietnam.
Gedurende het eerste millennium bevond het Vietnamese kerngebied zich in de delta van de Rode rivier en was het een vazalstaat van keizerlijk China. Chinese invloed deed zich gelden in de taal, de cultuur, de regeringsstructuur en de structuur van het keizerschap. Deze zijn allemaal gebaseerd op de leer van Confucius. Het Vietnamees, dat weliswaar van een geheel andere taalfamilie afstamt dan het Chinees, werd geschreven in Chinese karakters totdat enkele westerlingen het Quoc ngu introduceerden. De naam, Dai Viet Quoc, was officieel erkend door de Chinese keizer.
Eerste onafhankelijke keizer.
In 1010 vestigde de eerste onafhankelijke keizer van de Ly dynastie zich in Thang Long (het hedendaagse Hanoi). In 1471, na een langzame expansie naar het zuiden van hedendaags Vietnam, veroverde een leger van de Le-dynastie de belangrijkste gebieden van het koninkrijk Champa rond het huidige Đà Nẵng. Hierdoor werd Champa gereduceerd tot enkele gebieden rond Nha Trang en uiteindelijk in 1822 volledig door Vietnam geannexeerd.
Oorlog met Lan Xang.
In 1477 raakte Vietnam ook verstrikt in een oorlog met Lan Xang in Laos. De Vietnamese keizer had gevraagd om haren van een witte olifant, die de koning van Lan Xang, Sao Tia Kaphat had. In plaats van haren stuurde de koning echter de uitwerpselen van de olifant. De Vietnamese troepen slaagden er uiteindelijk in om de hoofdstad Luang Prabang te veroveren maar werden uiteindelijk verdreven door een leger onder leiding van prins Souvanna Banlang en vernietigend verslagen. Hierna raakte keizer Chinh Hoa ongeveer in 1695 betrokken bij een opvolgingsconflict in Lan Xang. Hij steunde prins Sai Setthathirat II met een leger en hielp hem op de troon. Dit leidde echter tot het uiteenvallen van Lan Xang.
Vietnam viel ook regelmatig de buurstaat Xhieng Khuang (in hedendaags Laos) binnen. Xhieng Khuang was afwisselend een provincie en soms een vazalstaat van Vietnam, onder de naam Tran Ninh of van Lan Xang. In 1832 nam keizer Minh Mang de koning van Xhieng Khuang, Chao Suthakasuvannakuman, gevangen en liet hem executeren in Hué.
Verdrijven Khmer.
Ook werden de Khmer langzaam verdreven uit het zuiden van Vietnam. Zo dwong een Vietnamese koningin de Cambodjaanse koning Chettha II in 1620 om Vietnamezen toe te laten in de stad Prey Nokor, het hedendaagse Ho Chi Minhstad (Saigon). Dit proces werd tegen het einde van de 18e eeuw voltooid. Er bleven hierdoor vele Khmer achter in het zuiden van Vietnam - zij worden ook wel de Khmer Krom genoemd.
Handel in de middeleeuwen.
In 1535 stichtte de Portugees Antonio de Faria de eerste handelsnederzetting in Vietnam bij Faifo (tegenwoordig Hoi An), iets ten zuiden van Đà Nẵng. In het midden van de 17e eeuw heerste er een burgeroorlog in Vietnam tussen de Trinh-familie in het noorden en de Nguyen-familie in het zuiden. De Europeanen profiteerden hiervan door aan beide zijden wapens te verkopen. Tegen het einde van de 17e eeuw worden Engelse en Franse de belangrijkste handelaren. De Portugezen bleven in hun oude nederzetting bij Faifo. De missionarissen waren succesvol, ze slaagden erin tienduizenden Vietnamezen om uiteenlopende redenen te bekeren. De Vietnamese keizers zagen dit met argusogen aan en bij tijd en wijle werden de christenen vervolgd, dan weer getolereerd.
Franse invloed.
Aan het einde van de 18e eeuw in 1772 begon de Tay Son-rebellie tegen de heerschappij van de Le-dynastie. Deze opstand mislukte uiteindelijk en leidde tot de komst van de eerste keizer van de Nguyen-familie, Gia Long. Hij werd geholpen bij het terugwinnen van de macht door de Franse priester Pierre Pigneau de Behaine. Mede hierdoor werd de Franse interesse in Vietnam verder aangewakkerd. Ondertussen was Vietnam twee keer van naam veranderd; in 1804 in Viet Nam Quoc ("Vietzuidland/-rijk") en op 15 februari 1839 in Dai Nam Quoc ("Groot zuidland/-rijk"). De vervolging van Franse missionarissen door keizer Tu Duc was voor de Fransen de directe aanleiding om op 5 juni 1862 Cochin China over te nemen als kolonie.
Op 25 augustus 1883 werden de twee andere delen van het land, Annam en Tonkin, protectoraten van Frankrijk. De Fransen schaften het gebruik van de naam Vietnam volledig af in alle documenten. De inwoners van Cochin China, Annam en Tonkin werden vanaf dat moment door de Fransen Annamieten genoemd. Vervolgens werd op 17 oktober 1887 de Unie van Indochina gevormd, behalve Cochin China, Annam en Tonkin gingen ook Cambodja en Laos hiervan deel uitmaken.
De koloniale economie was gericht op de export van grondstoffen (steenkool, tin en zink) en landbouwproducten (rijst, rubber, thee en peper). De inwijking van Europeanen bleef steeds erg beperkt.
Tweede Wereldoorlog.
Tijdens de Tweede Wereldoorlog behoorde het gebied tot Vichy-Frankrijk. In deze situatie ontstond in 1941 een verzetscoalitie van communisten en nationalisten die streed tegen de kolonisator: de Vietminh.
Japan 'bevrijdde' Indochina, maar liet het koloniale bestuur daar "de facto" zitten. Van 9 maart 1945 tot 15 augustus 1945 werd het gebied alsnog volledig bezet, en op 12 juni 1945 liet Japan keizer Bảo Đại het Vietnamese keizerrijk uitroepen. Dit duurde maar kort. Op 30 augustus 1945 kwam met de komst van de geallieerden een einde aan het keizerrijk.
De geallieerden waren echter onderling verdeeld over de vraag wat er met Indochina moest gebeuren. Generaal De Gaulle gaf al in januari 1944, op de Conferentie van Vrije Fransen te Brazzaville, aan dat onafhankelijkheid geen optie was: zelfs autonomie moest "tot in de verre toekomst worden uitgesloten". De Amerikaanse president Roosevelt daarentegen vond dat de koloniale situatie beëindigd moest worden, hoewel ook hij niet voor onafhankelijkheid was. In plaats daarvan stelde hij een 'trustpact' voor tussen Indochina en een derde land. Roosevelt raakte echter in conflict met Churchill over Brits-Indië, en wilde niet in een dergelijk conflict raken met De Gaulle. Toen het einde van zijn leven naderde, stelde hij de kwestie uit, zonder instructies voor zijn opvolger Truman achter te laten.
Onafhankelijkheid.
Hồ Chí Minh, de leider van het Viet Minh verzet, riep op 2 september 1945 in Hanoi de onafhankelijkheid uit. Hiermee werd Vietnam de facto verdeeld in twee staten: Noord-Vietnam en Zuid-Vietnam. Deze verdeling werd geformaliseerd op 21 juli 1954 in de akkoorden van Genève. 
Eerste Indochinese Oorlog.
De Eerste Indochinese Oorlog (ook bekend als de Franse Indochinese Oorlog, Anti-Franse Oorlog, Frans-Vietnamese Oorlog, Frans-Vietminh Oorlog, Indochinese Oorlog, Vuile Oorlog in Frankrijk, en Anti-Franse Verzetsoorlog in hedendaags Vietnam) werd uitgevochten in de Unie van Indochina van 6 december 1946 tot 1 augustus 1954.
Tweede Indochinese Oorlog.
De Tweede Indochinese Oorlog, in het Westen meestal aangeduid als Vietnamoorlog en binnen Vietnam Amerikaanse Oorlog genoemd, was een oorlog tussen het op de Verenigde Staten georiënteerde Zuid-Vietnam en het op de Sovjet-Unie en China georiënteerde Noord-Vietnam. De oorlog volgde op de Eerste Indochinese Oorlog (in Vietnam 'Franse Oorlog' genoemd) en duurde van 1 november 1955 tot 30 april 1975.
Amerikaanse boycot.
Na een lange oorlog tegen eerst de Fransen en later de Amerikaanse troepen, die gestuurd waren om Zuid-Vietnam bij te staan, werd Vietnam op 2 juli 1976 officieel herenigd als de socialistische republiek Vietnam.
De regering van de Verenigde Staten weigerde echter de nieuwe staat te erkennen en stelde samen met andere westerse landen een boycot in. Al in januari van 1977 echter begonnen de Verenigde Staten via afgezant Richard Holbrooke gesprekken met de Vietnamese regering om het land te erkennen. In juni 1978 werd Vietnam lid van de Comecon en in november van dat jaar sloot Vietnam een vriendschapsverdrag met de Sovjet-Unie, wat door China als een bedreiging werd gezien.
De Vietnamese regering begon meteen met een politiek van zuiveringen, waarbij "collaborateurs", ex-overheidsfunctionarissen en katholieken het moesten ontgelden. Vanaf december 1978 vluchtten Vietnamezen, waaronder veel etnisch Ho Chinezen, in bootjes naar andere landen (bootvluchtelingen). Reeds in 1974 en 1975 waren vele Zuid-Vietnamezen al gevlucht. Zo kwam ook een grote groep Vietnamezen naar Europa. Door de boycot en de chaos in het land heerste er eind jaren 70 en begin jaren 80 grote armoede.
De onrust in Vietnam had in de 20e eeuw twee vluchtelingenstromen veroorzaakt:
Oorlog met Cambodja.
Op 25 december 1978 viel Vietnam Cambodja binnen. In dat land waren de Rode Khmer aan de macht, die verscheidene malen Vietnam hadden aangevallen om het oude Khmergebied Kampuchea Krom te heroveren. Bij deze invallen op Vietnamees grondgebied hadden de Khmers soms hele dorpen uitgemoord. Vietnam bezette in 1979 geheel Cambodja en stelde een regering aan om dat land te besturen. Dit zou Vietnam op lange termijn veel schade berokkenen omdat het land hierdoor betrokken raakte in een langdurige guerrillaoorlog. Vietnam moest nu bovendien een miljarden verslindend groot leger op de been houden.
Chinees-Vietnamese Oorlog.
De Vietnamese vriendschap met de USSR en de bezetting van Cambodja waren zowel de Verenigde Staten als China een doorn in het oog. De eersten waren bang voor een Sovjet-dominantie over Zuidoost-Azië, de tweede voelde zich bedreigd, tekortgedaan en omsingeld. In februari van 1979 viel China met een 200.000 man tellend leger Vietnam binnen. Dit zou echter maar van zeer korte duur zijn. De aanvallen dreven de Vietnamezen terug maar er volgde geen doorbraak. Na een maand besloten de Chinezen zich terug te trekken uit Noord-Vietnam. Zowel China als Vietnam claimen nog steeds deze oorlog te hebben gewonnen.
Laatste decennia.
Door de boycot van het westen, de moeilijkheden in Cambodja, en een mislukte collectivisatie van de boerderijen brak er in 1985 hongersnood uit in Vietnam. In december 1986 besloot de communistische partij van Vietnam onder leiding van Nguyen Van Linh tot economische hervormingen om het land te redden van de economische malaise.
Michail Gorbatsjov besloot in 1989 om de steun aan Vietnam drastisch te verminderen. Mede hierdoor besloot Vietnam in september van dat jaar om zich volledig uit Cambodja terug te trekken. In 1991 besloot de Sovjet-Unie om alle steun aan Vietnam te stoppen en vanaf dat moment goederen alleen te verhandelen tegen op de wereldmarkt geldende prijzen. In februari van datzelfde jaar besloten de Verenigde Staten en Vietnam om een kantoor in Hanoi te openen om gezamenlijk te zoeken naar vermiste Amerikanen in het land.
In 1992 stond de Amerikaanse regering het Amerikaanse bedrijven voor het eerst sinds de Vietnamoorlog toe om kantoren te openen voor het doen van onderzoek naar mogelijkheden voor handel met Vietnam. Dit besluit werd mede genomen omdat vanuit verscheidene Europese landen al handel werd gedreven met Vietnam. In 1993 verklaarde de Amerikaanse president Bill Clinton dat de Verenigde Staten niet langer buitenlandse hulp aan Vietnam zouden tegenhouden. Vrijwel onmiddellijk gaven de Aziatische ontwikkelingsbank en de Wereldbank een lening van 304 miljoen US dollar. Op 3 februari 1994 hief Bill Clinton ook het handelsembargo op en uiteindelijk op 11 juli 1995 herstelden de Verenigde Staten alle diplomatieke betrekkingen met Vietnam.
Vietnamese staten
Zie ook.
Buurstaten:

</doc>
<doc id="35115" url="https://nl.wikipedia.org/wiki?curid=35115" title="Lijst van keizers van Vietnam">
Lijst van keizers van Vietnam

Dit is een lijst met de keizers (Ly-, Le- en Nguyen-dynastieën) van het keizerrijk Dai Viet Quoc (naam erkend door de Chinese keizer) in het hedendaagse Vietnam. Later werd de naam veranderd in 1804 in Viet Nam Quoc (naam erkend door de Chinese keizer) en op 15 februari 1839 in Dai Nam Quoc (naam niet erkend door de Chinese keizer). Het keizerrijk was een vazal van China en de keizers hadden in Chinese traditie meerdere namen. Aan het hof werd de keizer overigens gewoon de koning van Annam genoemd. In het westen worden de keizers vaak alleen bij de heerschappijnaam (nien hieu) genoemd. Bijvoorbeeld keizer Nguyen Phuoc Vinh Thuy, die we in het westen beter kennen onder de naam: Bảo Đại. Deze heerschappijnaam werd vaak opgedragen tijdens de heerschappij van de keizers zelf. Sommige keizers hebben ook meerdere heerschappijnamen. In deze lijst staat de keizer vermeld onder zijn nien hieu, de andere namen (eigennaam, tempelnaam etc.) staan vermeld bij de artikelen over de keizers zelf. Voor de volledigheid zijn ook de namen van de Tay Son-periode-heersers vermeld
Ly-dynastie.
De naam van het rijk: Dai Viet Quoc (groot Viet land/rijk) 
Ly Bon
Ly Thuong Kiet
Ly Thanh Thong
Trinh Trang
Le-dynastie.
3 augustus 1675 - mei 1705 keizer Chinh Hoa 
22 mei 1705 - april 1729 keizer Bao Thai 
april 1729 - september 1732 keizer Vinh Khanh 
september 1729 - 7 mei 1735 keizer Long Duc 
mei 1735 - juni 1740 keizer Vinh Huu 
Tay Son.
Vanaf 1772 start de periode van de Tay Son-rebellie en zijn er soms meerdere keizers tegelijkertijd.
In 1804 verandert de naam van het land in Viet Nam Quoc (Viet zuid land/rijk)
Nguyen-dynastie.
Het begin van de Nguyen-dynastie: (zie ook de Trinh-heersers en Nguyen-heersers)

</doc>
<doc id="35116" url="https://nl.wikipedia.org/wiki?curid=35116" title="Trinh-heren">
Trinh-heren

De Trinh-heren zijn een familie die van 1545 tot 1787 de macht hadden in noordelijk Vietnam. Hoewel ze in naam ondergeschikt was aan de keizer van het land had die toen geen werkelijke macht. Hun belangrijkste rivaal was de familie Nguyen in centraal en zuid Vietnam (Annam, Cochin China). De Trinh waren de heren van het noorden, maar kregen voor hun naam de titel "Vuong" (koning) toegekend. Tijdens de Tay Son rebellie werden de Trinhs voorgoed uit Vietnam verdreven.
Klim naar de macht.
Na keizer Le Thanh Tong kwamen enkele zwakke Le-keizers tot in 1527 Mac Dang Dung de Le-dynastie omverwierp. Hij verving de Le-keizer van toen, keizer Le Cung Hoang, door de nieuwe dynastie van de Mac. De nieuwe Mac-keizers werden beschouwd als rebellen. Nguyen Kim kwam tegen ze in opstand vanuit Thanh Hoa en hij noemde Le Duy Ninh de nieuwe keizer Le Trang Tong. In vijf jaar tijd vielen alle gebieden ten zuiden van de Rode Rivier in handen van de gerestaureerde Le-dynastie, maar Thang Long (het huidige Hanoi) konden ze niet terugnemen. Tegelijk breidden de Le hun territorium zuidwaarts uit tot aan de grenzen met het Koninkrijk Champa.
Degene die begon met het groot maken van het huis Trinh was Trinh Kiem. Hij was afkomstig van Vinh Loc ("Vĩnh Lộc") in de provincie Thanh Hoa. Volgens de legende was het huishouden van Trinh Kiem zeer arm en ging Kiem geregeld kippen stelen voor zijn moeder. De buren haatten Kiem en op een dag, toen Kiem weg was, gooiden ze zijn moeder in een ravijn. Op haar graf schreef hij:
wat betekent:
Toen Trinh Kiem dan hoorde dat Nguyen Kim in opstand was gekomen voor de Le, besloot Kiem zich bij hen te voegen. Dankzij zijn talent werd hij een vertrouweling van Nguyen Kim en kreeg hij de hand van diens dochter, Ngoc Bao ("Ngọc Bảo"). In 1539 werd hij benoemd tot hoge generaal en kreeg hij de titel van "quận công" hertog. Toen Nguyen Kim in 1545 stierf, werd Trinh Kiem de leider van het leger.
"Voor Le, tegen Mac".
"Zonder keizer of vorst takelt gezag af".
Trinh Kiem hield nu het gezag aan het zuidelijk hof van de Le, maar om dat te behouden moest hij het hoofd zien te bieden aan de zoons van Nguyen Kim. Hij vergiftigde Nguyen Uong ("Nguyễn Uông"), de oudste zoon, en de tweede, Nguyen Hoang ("Nguyễn Hoàng"), vluchtte voor zijn leven naar Thuan Hoa ("Thuận Hoá") in het zuiden. Trinh Kiem dacht dat het hem misschien een te slechte naam zou bezorgen de twee broers Nguyen om te brengen, maar Thuan Hoa is verafgelegen. Vanaf dan had Trinh Kiem de macht over de Le-dynastie.
In 1556 stierf keizer Le Trung Tong zonder opvolgers na te laten. Trinh Kiem besliste om het Le-huis te vervangen. Hij aarzelde echter uit schrik voor de publieke opinie en na de gepensioneerde dichter Nguyen Binh Khiem om raad te hebben gevraagd, besloot hij dat de troon zou gaan naar Le Duy Bang ("Lê Duy Bang"), nakomeling van Le Tru ("Lê Trừ"), de oudere broer van Le Loi, de stichter van de Le-dynastie. Le Duy Bang werd keizer onder de naam Le Anh Tong. Vanaf dan hadden de Trinh alle macht in handen, hoewel ze in naam ondergeschikt waren aan de keizer.
In 1570 stierf Trinh Kiem en zijn zoons Trinh Coi en Trinh Tung vochten om de macht. De twee broers stelden hun legers tegenover elkaar. Op dat ogenblik kwamen ook de legers van de Mac uit het noorden. Trinh Coi kwam geklemd te zitten tussen twee legers en gaf zich over aan de Mac. Hij kreeg bij hen een belangrijke plaats.
Keizer Le Anh Tong had eigenlijk liever gehad dat Trinh Coi had gewonnen en daardoor kreeg hij ruzie met Trinh Tung. De keizer vluchtte met vier van zijn kinderen. Trinh Tung maakte dan maar van de jongste zoon, Le Duy Dam ("Lê Duy Đàm"), de nieuwe keizer Le The Tong. Hierna slaagde Trinh Tung erin de vorige keizer gevangen te nemen en te doden. Vanaf dan hadden de Le-keizers niet het minste meer te zeggen. Als de keizer de beslissingen van de Trinh bevocht, werd hij geëxecuteerd en vervangen door een jonge of volgzamere prins.
Herovering van Thang Long.
Vanaf het ogenblik dat Trinh Kiem de macht greep, breidden de Trinh het territorium van het rijk (in naam van de keizer) uit naar het zuiden en bevochten ze de Mac in het noorden. Onder het motto "Phù Lê diệt Mạc" ("Voor Le, tegen Mac") werd hun prestige steeds groter.
In de jaren 1545 tot 1580 waren er twee reeksen oorlogen. De macht van de Trinh groeide en ze veroverden heel wat gebieden. De Mac stonden toen ook heel sterk, onder het leiderschap van Mac Kinh Dien. De twee partijen vochten heel wat tegen elkaar met wisselend succes.
Ondertussen had Nguyen Hoang zijn eigen territorium ook uitgebreid. De Trinh-heer was bezig in het noorden en kon niets anders dan dit toe te laten. In 1572 slaagde Hoang erin de generaal van de Mac met een list te verslaan en zo verloren de Mac al hun macht in het zuiden.
Na de dood van Mac Kinh Dien in 1580 begon de macht van de Mac af te takelen. Het leger van de Le en de Trinh begon de overhand te krijgen. Trinh Tung leidde zijn legers naar het noorden tot heel dicht bij Thang Long (het huidige Hanoi). In 1592 leidde de nieuwe Mac-heer zijn vloot naar Thang Long. Er was een veldslag waarin Trinh Tung niets van zijn leger achterhield en het Mac-leger werd zwaar toegetakeld. Beide legers trokken zich terug. De heer van de Mac vergreep zich dan aan de vrouw van een van zijn generaals, die dan overliep naar Trinh Tung.
In november 1592 viel Trinh Tung Thang Long weer aan. De Mac werden achteruitgedreven en de heer Mac Mau Hop ("Mạc Mậu Hợp") besliste de troon te laten aan zijn zoon en zichzelf enkel nog met de oorlog bezig te houden. Na enkele zware gevechten in november en december leden de Mac grote verliezen. Uiteindelijk werd Mac Mau Hop werd gevangengenomen en gedood.
Na nog enkele veldtochten tegen de laatste krachten van de Mac kon Trinh Tung keizer Le The Tong in 1593 uitnodigen om terug te keren naar Thang Long.
Uitroeiing van de Mac.
Hoewel de leiders van de Mac-dynastie waren uitgeschakeld, was hun macht nog niet helemaal verdwenen. Heel wat gebieden werden nog tot in 1623 geregeerd door Macs. De Chinese Ming-dynastie had graag gezien dat Vietnam verdeeld bleef onder verschillende dynastieën en zij zorgden ervoor dat de Mac enkele territoria in Cao Bang behielden.
In 1644 kwam de Ming-dynastie ten val. In het zuiden van China bleven er echter nog enkele resten van over – de zogenaamde Zuidelijke Ming-dynastie. Deze steunde de Mac verder. Toen in 1662 de Ming-dynastie volledig had plaatsgemaakt voor de Qing, maakten de Trinh serieus werk van de vernietiging van de Mac. In 1677 zond de heer Trinh Tac zijn troepen om definitief met de Mac af te rekenen.
Trinh-Nguyen-conflict.
Nadat Nguyen Hoang zich in het zuiden had gevestigd, vormde hij daar een onafhankelijke macht. Hoewel de Nguyen-heren nog geregeld met de Trinh samenwerkten in hun strijd tegen de Mac, en dat de Nguyen in naam nog steeds vazallen waren van de Le-keizer, regeerden de Nguyen niettemin onafhankelijk over hun eigen landen ten zuiden van het rijk. Ze gingen verscheidene malen zelfs zo ver het rijk zelf aan te vallen. Nadat de Mac waren verslagen, begon de onafhankelijkheid van de Nguyen de Trinh dwars te zitten.
De spanningen kwamen tot een hoogtepunt in 1627, toen tussen de twee partijen oorlog uitbrak. De Trinh bezaten toen een veel groter territorium met een grotere bevolking, maar de Nguyen hadden ook heel wat voordelen. Ten eerste was hun doel niet van het noorden te veroveren, maar volstond het voor hen zich te verdedigen. En ten tweede haalden ze ook heel wat voordeel uit contact met Europeanen, vooral dan met Portugezen, van wie ze moderne vuurwapens konden kopen. En ten derde was het bergachtige territorium van de Nguyen zeer geschikt voor hen als ze hun legers in stelling moesten brengen.
De Nguyen bouwden grensposten van aan de zee tot aan de heuvels in het noorden nabij Phú Xuân (nabij het huidige Hué). Ze konden deze verdedigen tegen herhaaldelijke aanvallen van de Trinh. Van 1627 tot 1672 troffen de twee partijen elkaar zeven keer.
In 1672 staakten beide partijen hun strijd. De heren Trinh Tac en Nguyen Phuc Tan lieten de grens tussen hun landen lopen door de Gianh-rivier ("sông Gianh").
Neerslaan van de volksopstanden.
Van Trinh Kiem tot Trinh Cuong waren de heren allen bekwaam heersers. Na de oorlog tussen Trinh en Nguyen werd het Noorden weer rustig en vredevol. In tegenstelling tot de Nguyen, die de strijd aangingen met het Khmer-rijk en met Siam, namen de Trinh er genoegen mee in vrede te leven met hun buren.
In 1729 kwam Trinh Giang op de troon. Hij zette onmiddellijk keizer Le Duy Phuong af en verplaatste die door zijn broer Le Thuan Tong en hij verhoogde de belastingen. Hierdoor kwam het volk in opstand en zo begon de Volksopstand van het Noorden ("khởi nghĩa nông dân Đàng Ngoài").
In 1737 begon de monnik Nguyen Duong Hung ("Nguyễn Dương Hưng") een opstand. In 1739 begonnen de nakomelingen van de Mac (die van familienaam waren veranderd) samen met Vu Trac Oanh ("Vũ Trác Oánh") een opstand in Hai Duong. Prins Le Duy Mat poogde ook een coup te plegen om de Trinh uit hun positie te ontzetten. Dan waren er nog rebellieën in enkele districten. Uiteindelijk stond heel het Noorden in lichterlaaie.
De heer Trinh Giang slaagde er niet in de moeilijkheden te overkomen, aangezien hij zwaar ziek aan zijn bed was gekluisterd. De familie Trinh besliste dan in 1740 hem opzij te zetten en een jongere broer, Trinh Doanh, op de familietroon te plaatsen. Trinh Doanh was een bedreven politicus en hij voerde een pacificatieoorlog die langzaamaan de situatie in het Noorden weer stabiliseerde. Tot aan zijn dood in 1767 werden alle opstanden op enkele na in de kiem gesmoord. Daarna besteeg zijn zoon Trinh Sam de troon en hij maakte er in 1769 een definitief einde aan.
Eind van Le en Trinh.
De Tay Son-opstand.
De vrede in het Noorden eindigde met de "Tay Son-opstand" in het zuiden. Deze volksopstand bood aan Trinh Sam de kans om af te rekenen met de Nguyen. In 1774 stuurde hij zijn leger om Phu Xuan (Hué) in te nemen. De Trinh-legers rukten verder op naar het zuiden terwijl de Tay Son ginder steeds meer landen veroverden. De Nguyen-heer hield Gia Dinh (Ho Chi Minhstad) tot het einde, toen de stad in 1777 viel en de lijn van de Nguyen bijna volledig aan zijn eind kwam. De landen van de Le-Trinh-regering reikten nu verder zuidelijk dan ooit.
"Acht levens voortgezet, in het huis rijst rampspoed".
Van Trinh Kiem tot Trinh Sam hadden al acht heren geregeerd. In 1782 stierf heer Sam. Tijdens zijn leven al hadden zijn oudste zoon Trinh Tong ("Trịnh Tông") en de tweede oudste Trinh Can geruzied om de opvolging. Eerst was het Can die het haalde, maar zijn broer pleegde een staatsgreep en dood Can. Tong werd dan heer onder de naam Trinh Khai. Onder hem heerste er heel wat chaos aan het hof en op het leger kon hij amper nog rekenen.
Vlucht van keizer en heer.
De Tay Son namen er geen genoegen mee ondergeschikt te zijn aan de Trinh-heren. Na enkele jaren verzamelden ze al hun krachten en in 1786 rukten ze met een enorme leger op naar het noorden. Het Trinh-leger werd verslagen door de Tay Son en Trinh Khai vluchtte naar het noorden, waar hij omkwam.
De Tay Son trokken zich terug en een oom van Khai, Trinh Bong, besteeg de troon. De nieuwe keizer, Le Chieu Thong, wilde de Le-dynastie weer meer macht geven en hij riep de hulp in van generaal Nguyen Huu Chinh ("Nguyễn Hữu Chỉnh"). Deze versloeg de legers van de Trinh en Trinh Bong vluchtte en verdween.
Nguyen Huu Chinh maakte echter misbruik van nieuwe macht. Hij werd vermoord door de Tay Son, die de keizer het land uit zetten. Keizer Le Chieu Thong vluchtte naar China om er de hulp van de Qing-keizer in te roepen. Keizer Qianlong stuurde een leger naar Vietnam om de Le-keizer weer aan de troon te helpen. Deze troepen veroverden Thang Long (Hanoi) in 1788, maar de Tay Son kwamen aan het begin van het jaar erna terug en ze versloegen het Qing-leger, dat zich terugtrok. De Qing-keizer erkende dan de macht van de Tay Son. Keizer Le Chieu Thong ging in ballingschap in China, waar hij uiteindelijk stierf.
Verwezenlijkingen.
De Trinh-heren vermeden enkele hofproblemen doordat ze in de jongere generaties steeds de betere kozen, en niet zozeer afgingen op rang en ouderdom. Er wordt gezegd dat het tweede kind een beter regeerder zou zijn. Net zoals de Nguyen-heren en de Nguyen-dynastie daarna hadden de Trinh af te rekenen met enkele volksopstanden en met het feit dat het tekort aan landbouwgrond een probleem voor het hof begon te worden.
De Trinh zorgden er ook steeds voor dat ze goede banden hadden met China en ze hielde ook de Confucianistische waarden hoger in het vaandel dan de Nguyen deden. De Europeanen hadden het ook moeilijker om met de Trinh handel te drijven. Zowel de Nederlanders in 1637 als de Engelsen in 1673 richten handelscentra op in Thang Long, maar die hadden weinig succes.
In de jaren erna, toen de Nguyen keizer waren over heel Vietnam, werden de Trinh zeer slecht geapprecieerd. Zelfs geschiedkundigen van die tijd schreven er weinig positiefs over. Niettemin was het land onder hun bewind zo'n twee eeuwen stabiel en rustig geweest.

</doc>
<doc id="35117" url="https://nl.wikipedia.org/wiki?curid=35117" title="Familie Trinh">
Familie Trinh

Dit is een lijst met de heren van de familie Trinh. Ze regeerden in het noorden van hedendaags Vietnam onder de keizers van de Le-dynastie.

</doc>
<doc id="35118" url="https://nl.wikipedia.org/wiki?curid=35118" title="Nguyen-heren">
Nguyen-heren

De leden van de Vietnamese familie Nguyen heersten in het centrale en zuidelijke deel van hedendaags Vietnam in de gebieden Annam en Cochin China vanuit de stad Hué. Ze waren aan de macht vanaf het begin van de regeerperiode van keizer Le Trung Hung van de latere Le-dynastie in het midden van de 16e eeuw tot aan de Tay Son-rebellie in de 19e eeuw.
De familie was in naam ondergeschikt aan de keizer van Vietnam en hun belangrijkste rivaal was de familie Trinh in noordelijk Vietnam (Tonkin). De Nguyen waren de heren van het zuiden, maar kregen voor hun naam de titel "Vuong" (koning) toegekend. Na de Tay Son-rebellie werd een prins uit de familie Nguyen, Gia Long, de nieuwe keizer van Vietnam. Hierdoor kregen de leden van de Nguyens postuum de keizerlijke titels.
Het begin.
In 1527 zette Mac Dang Dung de "Le"-keizer af en richtte hij de Mac-dynastie op. Een generaal van de Le, Nguyen Kim (1468-1545), hielp de Le terug op de troon en hij kreeg hiervoor een belangrijke post aan het hof van de keizer. Hij had drie kinderen. De oudste was een dochter, Ngoc Bao ("Ngọc Bảo"), en zij trouwde met Trinh Kiem, de eerste van de Trinh-heersers. De twee anderen waren zoons en zij volgden hun vader op als generaals. De oudste van de twee, Nguyen Uong, werd vermoord door Trinh Kiem. De tweede, Nguyen Hoang, vestigde zich in Thuan Hoa ("Thuận Hoá", waar nu Hué ligt) met het plan de Trinh af te zetten. Alles samen waren er negen Nguyens.
Einde.
In 1773 begonnen de Tay Son-broers Nguyen Nhac, Nguyen Hue en Nguyen Lu ("Nguyen Nhạc", "Huệ" en "Lữ") aan een opstand vanuit Binh Dinh. Ze namen de stad Qui Nhon onder het devies "Phù Nguyễn diệt Trương" ("Leve Nguyen, weg met Truong", de Truong die hier wordt bedoeld is Truong Phuc Loan). Nadat Nguyen Phuc Thuan was verslagen door de Tay Son, werd Nguyen Phuc Duong Heer, onder de bijnaam Tân Chính Vương. In 1777 nam Nguyen Hue de stad Gia Định (nu Ho Chi Minhstad). De Tay Son doodden Nguyen Phuc Duong en het grootste deel van zijn familie. Enkel Nguyen Phuc Anh ("Nguyễn Phúc Ánh") wist te ontsnappen. Hij begon op zijn eentje de troepen te hergroeperen en hij nam Saigon (nu Ho Chi Minhstad) en rukte op naar Bình Thuận. In 1780 besteeg hij de troon als koning Gia Định. Dit was het begin van de Nguyen-dynastie.
Opmerkingen in verband met naamgeving.
De zuidelijke Vietnamezen spraken enkele namen verschillend uit. De voornaam van de Eerste Heer, "Hoàng", wordt er "Huỳnh". De Heer van het Leger oftewel "Vũ Vương" wordt "Võ Vương". En het woord "phúc" spreken zij uit als "phước", zodat de familienaam van de Nguyens vaak als "Nguyen Phuoc" wordt geschreven.

</doc>
<doc id="35119" url="https://nl.wikipedia.org/wiki?curid=35119" title="Nguyen Familie">
Nguyen Familie



</doc>
<doc id="35125" url="https://nl.wikipedia.org/wiki?curid=35125" title="Chinh Hoa">
Chinh Hoa

Lê Hy Tông (1675 tot 1705), zijn regeernaam ("Nien Hieu") was Chinh Hoa, en gold van 31 januari 1680 tot mei 1705. Hij raakte betrokken bij de strijd om de troonopvolging in buurland Lan Xang omdat een prins van Lan Xang, Sai Setthathirat II, die aanspraak maakte op de troon in Vietnam woonde. Chinh Hoa besloot de claim van Sai Setthathirat II te steunen en gaf hem een leger, dit leidde indirect tot de verdeling van Lan Xang.

</doc>
<doc id="35126" url="https://nl.wikipedia.org/wiki?curid=35126" title="Bao Thai">
Bao Thai

Bao Thai (volledige naam: Le Duy Duong) was een Vietnamees keizer uit de Le dynastie. Hij regeerde van 22 mei 1705 tot april 1729 (de regeerperiode hoeft niet overeen te komen met de periode waarin de regeernaam gold!). Zijn eerste regeernaam (nien hieu mei) was "Vinh Thinh", van mei 1705 tot 8 februari 1720. Zijn tweede regeernaam (nien hieu) was "Bao Thai", van 8 februari 1720 tot 27 april 1729. Na zijn overlijden (dang ton hieu) werd hij Hoa Hoang genoemd.

</doc>
<doc id="35127" url="https://nl.wikipedia.org/wiki?curid=35127" title="Vĩnh Khánh (keizer)">
Vĩnh Khánh (keizer)

Vĩnh Khánh was keizer van Vietnam van 1729 tot 1732. Zijn regeernaam ("Nien Hieu") gold van april 1729 tot september 1732. Na zijn overlijden werd hij Hon Duc De genoemd.

</doc>
<doc id="35128" url="https://nl.wikipedia.org/wiki?curid=35128" title="Long Duc">
Long Duc

Long Duc was een Keizer van Vietnam van 1729 tot 1735. Zijn regeernaam ("Nien Hieu") gold van september 1732 tot 7 mei 1735. Zijn naam na overlijden was Gian Hoang De.

</doc>
<doc id="35129" url="https://nl.wikipedia.org/wiki?curid=35129" title="Vinh Huu">
Vinh Huu

Le Duy Thin of ook wel Le Duy Chan regeerde in de Le dynastie van mei 1735 tot juni 1740 (de regeerperiode hoeft niet overeen te komen met de periode waarin de regeernaam gold). Zijn regeertitel was Vinh Huu. Zijn naam na overlijden was Huy Hoang De (dang ton hieu) en als tempelnaam had hij Y Tong.

</doc>
<doc id="35130" url="https://nl.wikipedia.org/wiki?curid=35130" title="Canh Hung">
Canh Hung

Le Duy Dao (van de Le dynastie) was keizer van Vietnam van juni 1740 tot 10 augustus 1786 (de regeerperiode hoeft niet overeen te komen met de periode waarin de regeernaam gold). Zijn regeernaam (nien hieu) was Canh Hung, van juni 1740 tot 18 februari 1787. Zijn voorganger was Vinh Huu en hij werd opgevolgd door Chieu Tong. In dezelfde periode was ook Thai Duc koning "of" keizer.

</doc>
<doc id="35131" url="https://nl.wikipedia.org/wiki?curid=35131" title="Lê Chiêu Thống">
Lê Chiêu Thống

Chieu Tong (volledige naam: Le Duy Ky) was keizer van Vietnam van augustus 1786 tot 30 januari 1789. Hij was de opvolger van Canh Hung.
Hij voerde zijn regeernaam (nien hieu) "Chieu Tong" van 18 februari 1787 tot 1789, volgens sommige bronnen tot de komst van Gia Long in 1802 (De periode waarin de regeernaam wordt gevoerd komt niet noodzakelijk overeen met de regeerperiode).
Na zijn overlijden was zijn naam (dang ton hieu) "Man Hoang De". Er was geen nieuwe heerser uit de "Le" dynastie. De regeerperiode overlapte die van Thai Duc.

</doc>
<doc id="35132" url="https://nl.wikipedia.org/wiki?curid=35132" title="Thai Duc">
Thai Duc

Nguyen Van Nhac (1752 - 1793) was de keizer van Vietnam. Hij regeerde van 1776 tot oktober 1793 en hij had de regeernaam (nien hieu) Thai Duc van 1778 tot oktober 1793 (de regeerperiode hoeft niet overeen te komen met de periode waarin de regeernaam gold). Hij werd opgevolgd door Canh Thinh.

</doc>
<doc id="35133" url="https://nl.wikipedia.org/wiki?curid=35133" title="Quang Trung (keizer)">
Quang Trung (keizer)

Nguyễn Huệ (Hanzi: 阮 惠) (leefde van 1753 tot 1792), ook bekend als Keizer Quang Trung (Hanzi: 光 中 皇帝), of Keizer Bắc Bình, was een van de vele Vietnamese keizers van de Tây Sơn-dynastie.
Tijdens zijn regeerperiode waren er meerdere keizers, namelijk Nguyễn Nhạc en Lê Chiêu Tông.
Hij was een getalenteerde politieke leider die zorgde voor hervorming van de nationale militaire bouw en excellentie in de geschiedenis van Vietnam met burgeroorlogen tegen vreemdelingen/indringers.
Door veel Vietnamezen wordt Quang Trung beschouwd als een held.
Verschillende zones.
Quang Trung verdeelde het noorden van Vietnam in verschillende zones gecontroleerde en dat is als volgt:

</doc>
<doc id="35134" url="https://nl.wikipedia.org/wiki?curid=35134" title="Cham">
Cham

Duitsland:
Zwitserland:

</doc>
<doc id="35136" url="https://nl.wikipedia.org/wiki?curid=35136" title="Tay Son-periode">
Tay Son-periode

De Tây Sơn rebellie begon in 1772 als een opstand tegen de Nguyen heersers in het zuiden van Vietnam. De opstand was begonnen door drie broers van de rijke Ho familie (een familie van handelaren) die door de Nguyen koning van fraude beschuldigd waren. De opstand begon in de regio van de stad Quin Hon en breidde zich snel uit door de vele boeren die ontevreden waren met het bewind. In drie jaar tijd hadden de broers Saigon veroverd waar de opstandelingen hun woede koelden op de Chinese handelaren. Er werden er meer dan 10.000 in koelen bloede vermoord.
De broers voerden echter ook een rechtvaardig belastingsysteem in en hervormden de landbouw, onder andere door arme boeren land te geven. Zij lieten ook Katholieke missionarissen toe en stonden het hun toe om in het overwegend boeddhistische land te preken en volgelingen te werven, ze gaven zelfs soldaten mee ter bescherming. Nadat ze zuidelijk en centraal Vietnam onderworpen hadden, rukten ze op naar het noorden en slaagden er uiteindelijk in om ook de Trinh heersers uit het land te verdrijven.
De heerschappij van de broers begint in 1776 in centraal Vietnam, ze veranderen hun familienaam van Ho in Nguyen. In deze tijd heerste de keizer Le Duy Ky van de Le dynastie ook nog in een klein deel van het land. Op 22 december 1788 verklaarde een van de broers, Quang Trung dat de Le dynastie uitgestorven was en nam de keizerlijke titel aan. Op dat moment had Vietnam twee keizers, Le Duy Ky en Quang Trung, en een koning, een van de Ho broers Thai Duc. Dit was de situatie tot 1793 toen het land herenigd werd onder de heerser Bao Hung.
Een jong lid van de verslagen Nguyen clan, Nguyen Anh (Gia Long) had de opstand overleefd en gezworen verder te vechten. Hij en zijn aanhangers veroverden en verloren Saigon verscheidene malen in deze periode van 10 jaar. In deze periode ontmoette hij de Franse priester Pierre Pigneau de Béhaine. Deze ontmoeting zou de latere geschiedenis van Vietnam beïnvloeden. Pierre verborg de jonge Nguyen en werd zijn adviseur. In 1784, toen Nguyen Anhs troepen weer verdreven waren uit Saigon en de omliggende provincies, besloot hij om Pigneau te volmachten om naar Frankrijk te gaan en om Franse interventie te vragen, hij zond zijn zoon, Nguyen Canh, in Aziatische traditie mee als teken van vriendschap.
Pigneau ging eerst naar de Franse kolonie Pondicherry maar daar werd hem verteld dat het een nutteloos project was. Hij besloot toen om rechtstreeks naar de Franse koning Lodewijk XVI te gaan. Hij arriveerde in Versailles in 1787. Frankrijk was op dat moment bijna bankroet en de koning wees het plan af, maar Pigneau drong aan en vertelde de adviseurs van de koning dat de Engelsen al een plan klaar hadden voor de verovering van Vietnam. Hierop kwam de koning terug op zijn besluit en op 28 november 1787 tekenden Pigneau en de Franse minister van buitenlandse zaken een verdrag.
De Fransen zouden Nguyen Anh steunen met 1650 manschappen, wapens, munitie en transport. Vietnam zou Tourane (Đà Nẵng) en het eiland Poulo Condore aan Frankrijk afstaan, en Frankrijk het alleenrecht op handel met Vietnam geven. Ondanks zijn religieuze achtergrond had Pigneau geen enkele referentie tot geloofszaken in het verdrag opgenomen. Na het sluiten van het verdrag besloot hij ook om niet langer Nguyen Anh te vertegenwoordigen maar werd hij de koninklijke commissaris van Frankrijk voor Cochin China.
Pigneau zou zijn mannen en voorraden krijgen van de gouverneur van Pondicherry, Thomas de Conway. Na zijn vertrek veranderde Lodewijk XVI van gedachten en stuurde een bericht naar de Conway waarin hij zei zuinig te zijn met de te geven goederen en als hij goede reden zag, het geheel af te blazen. De Conway was blij met dit bericht, niet omdat hij een hekel had aan Pigneau, maar omdat hij vond dat Azië met zijn hitte, ziekten en heidenen niet het veroveren waard was. De Conway slaagde erin om Pierre tot de lente van 1789 te vertragen.
Toen hij hoorde van het verraad van Lodewijk XVI, kondigde Pigneau aan dat hij zelf een expeditie zou samenstellen. In ruil voor de belofte van handel met Vietnam overtuigde hij Franse handelaren in India om hem te helpen. De handelaren gaven hem twee schepen, wapens en munitie. Hij kreeg ook geld om 400 deserteurs uit het Franse leger te huren.
Hij gaf dit leger aan Nguyen Anh die hem dankbaar was, dankzij deze hulp zou deze triomferen en keizer van Vietnam worden in 1802.
Een van de soldaten, Olivier de Puymanel trainde het Vietnamese leger. Dit leger, meer dan 50.000 man sterk, bestond voor een groot deel uit christelijke bekeerlingen. Een andere soldaat, Jean-Baptiste de Chaigneau, zou later een belangrijk figuur worden in Vietnam.
Tegen het eind van de 18e eeuw waren de Tay Son rebellen ver teruggedrongen. Ze hadden in 1799 een laatste wanhopige verdediging opgeworpen rond de stad Quin Hon, waar de rebellie ook begonnen was. Zij werden daar verslagen door de troepen onder aanvoering van de 19-jarige zoon van Nguyen Anh, Nguyen Canh, die nog naar Versailles geweest was. In 1802 kroonde Nguyen Anh zich in Hué tot keizer van Vietnam en nam de regeertitel Gia Long aan.
Tay Son festival.
In het eerste weekend van augustus of daar omtrent (afhankelijk van de Vietnamese kalender) wordt de Tay Son rebellie herdacht met een groots festival, met muziek en optredens van vele martial art groepen, ook buitenlandse. Dit gebeurt in Quy Nhon, Vietnam.

</doc>
<doc id="35137" url="https://nl.wikipedia.org/wiki?curid=35137" title="Gia Long">
Gia Long

Gia Long (Hué, 8 februari 1762 - aldaar, 3 februari 1820) was keizer van Vietnam van 1802 tot 1820.
Levensloop.
Geboren als Nguyen Anh was hij het hoofd van de clan van Nguyen-heren aan het einde van de 18e eeuw. Als jong lid van de verslagen Nguyen-clan had hij de Tay Son-opstand overleefd en gezworen verder te vechten. Hij en zijn aanhangers veroverden en verloren Saigon verscheidene malen gedurende een periode van 10 jaar rond 1780. In deze periode ontmoette hij de Franse priester Pierre Pigneau de Behaine, een ontmoeting die de latere geschiedenis van Vietnam zou beïnvloeden. Pierre verborg de jonge Nguyen en werd zijn adviseur. In 1784 toen Nguyen Anhs troepen weer verdreven waren uit Saigon en de omliggende provincies besloot hij om Pigneau te volmachten om naar Frankrijk te gaan en om Franse interventie te vragen; hij zond, in Aziatische traditie, zijn zoon Nguyen Canh mee als teken van vriendschap.
Pigneau kwam terug met een leger van twee schepen, wapens, munitie en 400 Franse huurlingen die hij zelf in Pondicherry (India) geronseld had met geld van Franse handelaren, dit nadat de Franse koning Lodewijk XVI hem verraden had. Een van de soldaten, Olivier de Puymanel, trainde het Vietnamese leger. Dit leger, meer dan 50 000 man sterk, bestond voor een groot deel uit christelijke bekeerlingen. Een andere soldaat, Jean-Baptiste de Chaigneau, zou later een belangrijk figuur worden in Vietnam.
Tegen het eind van de 18e eeuw waren de Tay Son-rebellen ver teruggedrongen, ze hadden in 1799 een laatste wanhopige verdediging opgeworpen rond de stad Quin Hon, waar de rebellie ook begonnen was. Zij werden daar verslagen door de troepen onder aanvoering van de 19-jarige zoon van Nguyen Anh, Nguyen Canh, die nog naar Versailles geweest was. In 1802 kroonde Nguyen Anh zichzelf in Hué als de keizer van Vietnam en nam de regeertitel Gia Long aan. Hij werd de eerste keizer van de Nguyen-dynastie die zou eindigen met keizer Bảo Đại.
Aan het hof van Gia Long waren vier Fransen, waaronder Jean-Baptiste de Chaigneau, die een toekomst zag in de handel met Europa. Vanwege zijn hulp aan de keizer werd hij op vele manieren door deze beloond. De Fransen maakten echter geen gebruik van Jeans speciale positie in Vietnam. En Gia Long moedigde de Fransen ook niet aan om dit te doen. Hij realiseerde zich dat hij een eeuwige schuld had tegenover Pigneau maar niet tegenover Frankrijk. Hierom tolereerde de keizer Franse missionarissen. De keizer was zich bewust van het feit dat de Europese landen vroeg of laat zouden proberen Azië te overheersen en wilde ze geen aanmoediging geven. Hij stond invoer van westerse producten mondjesmaat toe, maar gaf de Fransen geen voorkeursbehandeling. Gia Long besloot zelfs tot hetzelfde protectionisme als China en bouwde, naar Chinees voorbeeld, een ommuurde Verboden Stad bij zijn keizerlijke paleis in Hué.
Tijdens zijn heerschappij veranderde Gia Long in 1804 de naam van het keizerrijk van Dai Viet Quoc ("groot Viet land") in Viet Nam Quoc ("Viet Nam land"), met toestemming van de Chinese keizer. Toen Gia Long zijn einde voelde naderen, besloot hij om met opzet een xenofobe opvolger aan te wijzen. Gia Long stierf in 1820 en werd opgevolgd door keizer Minh Mang.

</doc>
<doc id="35138" url="https://nl.wikipedia.org/wiki?curid=35138" title="Minh Mạng">
Minh Mạng

Minh Mạng (明命) (1791 - 1841) was keizer van Vietnam van 1820 tot 1841. Hij was de opvolger van keizer Gia Long en de 2e keizer van de Nguyen-dynastie. In zijn regeerperiode bracht hij wetten uit die de katholieke missionarissen in de ban deden. Hij deed dit om dezelfde reden dat hij boeddhisten en taoïsten strafte, ze ondermijnden de goddelijkheid van de keizer. Ten tijde van keizer Minh Mang was de administratie onderverdeeld in zes ministeries: Binnenlandse Zaken, Financiën, Religie, Justitie, Oorlog en Publieke werken. Hem werd ooit eens gevraagd waarom er geen ministerie van Buitenlandse zaken was. Hij antwoordde hierop dat: "De Westerse barbaren zijn zoveel aandacht onwaardig".
In 1825 vaardigde keizer Minh Mang het eerste decreet tegen de christenen uit. Dit ondanks het protest van een van keizer Gia Longs oude adviseur, de eunuch Le Van Duyet, die Minh Mang herinnerde aan de belofte van Gia Long aan Pierre Pigneau de Béhaine. Maar in die jaren vonden er vele opstanden plaats, vooral in het zuiden. De keizer vermoedde dat buitenlandse en lokale katholieken hierachter zaten. De keizer zag zijn vermoeden bewaarheid in 1833 toen de geadopteerde katholieke zoon van Le Van Duyet, Le Van Khoi tegen hem in opstand kwam. Hierop verordende de keizer de arrestatie van alle priesters, Vietnamees en Frans, die de religie van Jezus predikten. In de daaropvolgende zeven jaar werden er in totaal elf buitenlandse missionarissen ter dood gebracht. 
Naar moderne maatstaven en zelfs naar de maatstaven van die tijd was de vervolging van de katholieken mild, maar keizer Minh Mang had een verkeerd tijdstip gekozen. In dezelfde jaren was de kerk wederom in opkomst in Frankrijk en ook de Franse marine was op zoek naar nieuwe gebieden om de Franse invloed uit te breiden. De gebeurtenissen in Vietnam brachten de belangen van deze twee machtige groepen in Frankrijk tezamen.
In 1840 veranderde de houding van keizer Minh Mang ten opzichte van Europa. Hij zag de Engelse interventie in China met vrees aan en besloot dat het beter was een verdrag met Frankrijk te sluiten. Hij zond onaangekondigd twee hoge ambtenaren naar Frankrijk, die met hun komst voor een sensatie zorgden. Onder zware druk van de kerk en zelfs het Vaticaan weigerde koning Lodewijk Filips I van Frankrijk hen te ontvangen.
Onder Minh Mang viel Vietnam ook Xhieng Khuang binnen. Hij nam de koning van Xhieng Khuang, Chao Suthakasuvannakuman, gevangen en liet hem executeren in de stad Hué in 1832.

</doc>
<doc id="35139" url="https://nl.wikipedia.org/wiki?curid=35139" title="Thieu Tri">
Thieu Tri

Thiệu Trị (紹治) (Hué, 16 juni 1807 - aldaar, 4 november 1847) was keizer van Vietnam van 1841 tot 1847. Hij was de opvolger van keizer Minh Mang en de 3e keizer van de Nguyen-dynastie. 
Keizer Thieu Tri was een zeer chauvinistische man, nog meer dan zijn vader. Hij liet de bewegingsvrijheid van missionarissen verder aan banden leggen. Hij zag niet dat dit soort acties konden leiden tot een Franse interventie in Vietnam. In 1843 besloot Frankrijk een permanente vloot in de Aziatische wateren te stationeren om Franse belangen te beschermen. Ook had de vloot toestemming om bedreigde Franse burgers en missionarissen te redden, bij voorkeur zonder het voeren van de Franse vlag.
In Frankrijk werd keizer Thieu Tri in die tijd door de missionarissen afgeschilderd als een bruut. De keizer echter toonde compassie ten opzichte van de missionarissen: zijn enige doel was om ze het land uit te zetten, niet om ze te vermoorden. De missionarissen voelden zich gesteund door de aanwezigheid van de Franse vloot en hun geloof in hun heilige opdracht om de "barbaren" te bekeren tot Gods woord.
Zijn heerschappij viel samen met de opiumoorlog in China, die door de Engelsen gebruikt werd om de handel met China te openen. Deze ontwikkeling in China bewoog de Fransen om Vietnam tot soortgelijke concessies te dwingen.

</doc>
<doc id="35140" url="https://nl.wikipedia.org/wiki?curid=35140" title="Tự Đức">
Tự Đức

Tự Đức (嗣德) (22 september 1829 – 19 juli 1883 (Volledige naam: Nguyen Phuoc Thi, Nguyen Phuoc is de familienaam) was de opvolger van keizer Thieu Tri en de 4e keizer van de Nguyen-dynastie. Hij regeerde van 10 november 1847 tot 19 juli 1883 (de regeerperiode hoeft niet overeen te komen met de periode waarin de regeernaam gold). Hij was een heerser met een extreme xenofobie, dit gaf de Fransen de aanleiding om Vietnam binnen te vallen en te veroveren in de Frans-Spaanse veldtocht in Cochin-China. Zijn heerschappij was de laatste van een onafhankelijk Vietnamees keizerrijk.
Zijn regeertitel (nien hieu) was Tu Duc van 5 februari 1848 tot 27 januari 1884. Zijn tempelnaam (mieu hieu) was Duc Tong en zijn naam na overlijden (dang ton hieu) Anh Hoang De.
Tu Ducs voorganger was Thieu Tri en zijn opvolger Duc Duc.

</doc>
<doc id="35141" url="https://nl.wikipedia.org/wiki?curid=35141" title="Duc Duc">
Duc Duc

Dục Đức (volledige naam: Nguyen Phuoc Ung Chan) (1852 -1883) was de vijfde keizer van de Nguyen-dynastie en hij regeerde van 20 juli 1883 tot 23 juli 1883 Hij was de opvolger van keizer Tu Duc en de 5e keizer van de Nguyen dynastie.

</doc>
<doc id="35142" url="https://nl.wikipedia.org/wiki?curid=35142" title="Hiệp Hòa (keizer)">
Hiệp Hòa (keizer)

Hiệp Hòa (1847 - 1883) was keizer van Vietnam van 30 juli 1883 tot 29 november 1883. Hij was was de opvolger van keizer Duc Duc en de 6e keizer van de Nguyen-dynastie. Hoewel de meeste Vietnamese keizers een regeernaam hadden ("Nien Hieu"), had Hiệp Hòa er geen. Meestal wordt hij Hiệp Hòa genoemd. Na zijn dood ("Dang Ton Hieu") werd hij Cung Tong Hoang De genoemd.

</doc>
<doc id="35143" url="https://nl.wikipedia.org/wiki?curid=35143" title="Kien Phuc">
Kien Phuc

Kiến Phúc (建福) (12 februari 1869 - 31 juli 1884) was de keizer van Vietnam van 1883 tot 1884. Hij was de opvolger van keizer Hiep Hoa en de 7e keizer van de Nguyen dynastie. Zijn regeernaam ("Nien Hieu") was Kien Phuoc (27 januari 1884 - 15 februari 1885) en zijn tempelnaam ("Mieu Hieu") was Gian Tong. Na zijn overlijden ("Dang Ton Hieu") werd hij Nghi Hoang De genoemd.

</doc>
<doc id="35144" url="https://nl.wikipedia.org/wiki?curid=35144" title="Ham Nghi">
Ham Nghi

Hàm Nghi (咸宜) (1872 - 1947) was Keizer van Vietnam van 1884 tot 1885. Hij was de opvolger van keizer Kiến Phúc en de 8e keizer van de Nguyen dynastie.

</doc>
<doc id="35145" url="https://nl.wikipedia.org/wiki?curid=35145" title="Dong Khanh">
Dong Khanh

Đồng Khánh (同慶) (1864-1889) was een keizer van Vietnam. Hij was de opvolger van Keizer Ham Nghi en was de negende keizer van de Nguyen-dynastie. Zijn volledige naam luidde Nguyen Phuoc Tuan (Nguyen Phuoc is de familienaam).
Dong Khanh regeerde van 19 september 1885 tot 28 januari 1889 onder de naam (nien hieu) Dong Khanh van 7 november 1885 tot 1 februari 1889. Zijn tempelnaam (mieu hieu) was Canh Tong. Na zijn overlijden kreeg hij de naam (dang ton hieu) "Thuan Hoang De".
Dong Khanh werd opgevolgd door Thanh Tai.

</doc>
<doc id="35146" url="https://nl.wikipedia.org/wiki?curid=35146" title="Thành Thái">
Thành Thái

Thành Thái (chữ Hán: 成泰) was de opvolger van keizer Dong Khanh en de 10e keizer van de Nguyen dynastie. Hij regeerde van 1 februari 1889 tot 3 september 1907 en zijn regeernaam gold van 1 februari 1889 tot 5 september 1907.

</doc>
<doc id="35147" url="https://nl.wikipedia.org/wiki?curid=35147" title="Duy Tan">
Duy Tan

Duy Tân (chữ Hán: 維新), Nguyễn Phúc Vĩnh San (Hué, 19 september 1900 – Centraal-Afrikaanse Republiek, 26 december 1945 ) was van 1907 - 1916 Keizer van Vietnam. Hij was de opvolger van keizer Thành Thái en de 11e keizer van de Nguyen dynastie. 
Duy Tan werd als zevenjarig jongetje door de Fransen op de troon gezet nadat zijn vader was afgezet. De achterliggende gedachte was dat een kind makkelijk te beïnvloeden was. Dit bleek later een (voor de Fransen) grote vergissing. Duy Tan besefte als tiener dat hij dan wel de Keizer was, maar dat de macht in handen was van de Fransen. Hij begon zich in het geheim te verzetten tegen de Franse overheersing. In 1916 ontdekten de Fransen zijn plannen. Verschillende medestanders werden onthoofd. Duy Tan werd afgezet en verbannen naar Réunion. 
Charles de Gaulle wilde dat Duy Tan als bemiddelaar optrad tijdens de Tweede Wereldoorlog. Vietnam was bezet door de Japanners en de revolutionair Hồ Chí Minh was weliswaar tegen de Japanse overheersing, maar ook tegen die van Frankrijk. Duy Tan keerde terug naar zijn thuisland, met de bedoeling weer plaats te nemen op de Vietnamese troon, het vliegtuig waarin hij zat stortte echter neer boven de Centraal-Afrikaanse Republiek.
In 1987 werden de stoffelijke resten van Duy Tan opgehaald door zijn zoon Bao Vang en overgebracht naar Vietnam, alwaar deze werden bijgezet in de crypte van Duc Duc.

</doc>
<doc id="35148" url="https://nl.wikipedia.org/wiki?curid=35148" title="Khải Định">
Khải Định

Khai Dinh (8 oktober 1885 – 6 november 1925) (volledige naam: Nguyễn Phúc Bửu Đảo) was de opvolger van keizer Duy Tan en de 12e keizer van de Nguyen-dynastie in Vietnam. "Nguyễn Phúc" is de familienaam.
Hij regeerde van 18 mei 1916 tot 6 november 1925.
"Khai Dinh" was Nguyễn Phúc Bửu Đảo's regeernaam ("nien hieu") van 18 mei 1916 tot 13 februari 1926. De regeerperiode hoeft niet overeen te komen met de periode waarin de regeernaam gold.
Zijn tempelnaam ("mieu hieu") is "Hoang Tong". Zijn naam na overlijden ("dang ton hieu") is "Tuyen Hoang De".
Zijn voorganger was Duy Tan. Hij werd opgevolgd door Bảo Đại.

</doc>
<doc id="35150" url="https://nl.wikipedia.org/wiki?curid=35150" title="Cham (persoon)">
Cham (persoon)

Cham (Hebreeuws: חָם) was volgens de Hebreeuwse Bijbel een van de zonen van Noach, en broer van Sem en Jafet (Genesis 10). Zijn zonen heetten Kus, Mitsrajim, Put en Kanaän, (volgens de volkerenlijst in Genesis is Mitsrajim de stamvader van het oude Egypte).
De term "Hamitisch", die vroeger vaak werd gebruikt om de vijf niet-Semitische takken van de Afro-Aziatische talen aan te duiden, is afgeleid van de naam Cham.
Etymologie.
Sinds de 17e eeuw wordt gesuggereerd dat de naam Cham verwant is aan het Hebreeuwse woord voor "verbrand", "zwart" of "heet". In een andere optie is de naam verwant aan het Egyptische woord "ḥm", "dienaar" of het woord "ḥm", "majesteit" of het woord "Kmt", "Egypte" In een recensie uit 2004 van David Goldenbergs "The Curse of Ham: Race and Slavery in Early Judaism, Christianity and Islam" (2003) wordt gezegd dat Goldenberg "overtuigend aantoont dat de Bijbelse naam Cham geen enkele verwantschap heeft met een aanduiding van zwartheid en dat de etymologie van het woord onbekend is".
Chams / Kanaäns vervloeking.
Volgens Genesis 9:20-27 werd Noach dronken, zag Cham hem hierbij naakt en vertelde dit aan zijn broers. Toen Noach uit zijn roes ontwaakte en ontdekte wat was gebeurd, vervloekte hij Kanaän, waarbij hij aangaf dat hij Sem en Jafet zou dienen. Sommige wetenschappers zien deze "vervloeking van Kanaän" als een vroege Hebreeuwse rationalisatie van de verovering door de Israëlieten (nakomelingen van Sem) van Kanaän (het gebied).
Rechtvaardiging voor slavernij.
Omdat het Cham was die de overtreding had gepleegd, wordt deze vervloeking ook wel "Chams vervloeking" (of "Chams vloek") genoemd. Maarten Luther stelde dat Cham de stamvader was van alle kleurlingen en zijn zoon Kus de stamvader van de negroïde Afrikanen (Kus is een verwijzing naar het Nubische Koesj - zie de volkenlijst in Genesis 10). Vrijwel vanaf het begin van de Trans-Atlantische slavenhandel werd de vervloeking van Cham aangehaald als rechtvaardiging van de slavernij.

</doc>
<doc id="35151" url="https://nl.wikipedia.org/wiki?curid=35151" title="Jean-Baptiste Chaigneau">
Jean-Baptiste Chaigneau

Jean-Baptiste Chaigneau was de zoon van een Bretonse edelman en de neef van de romantische dichter François René de Chateaubriand.
Hij kwam aan het einde van de 18e eeuw ten tijde van Tay Son rebellie met de Franse priester Pierre Pigneau de Behaine naar Vietnam (vanuit Pondicherry (India)) als kanonnier in de marine. Hier diende hij in het leger van Gia Long en hielp om de Tay Son rebellen te verslaan. Hierna besloot hij samen met 3 andere Fransen in Vietnam te blijven aan het keizerlijk hof. Als dank voor zijn goede diensten gaf de keizer hem een Vietnamese vrouw als bruid en benoemde hem tot mandarijn eerste klas. Hij werd regelmatig uitgenodigd in het keizerlijk paleis om speciale bijeenkomsten bij te wonen en werd zelfs per decreet uitgezonderd van het maken van de traditionele knieval voor de keizer. Maar Frankrijk onder Napoleon faalde om gebruik te maken van zijn bijzondere positie.
In 1819, na de oorlogen van Napoleon, gaat hij terug naar Europa om handelaren te interesseren in handel met Vietnam. Maar de keizer Gia Long stierf tijdens zijn reizen en diens opvolger Minh Mang stond niet open voor handel omdat hij Europese overheersing vreesde.

</doc>
<doc id="35152" url="https://nl.wikipedia.org/wiki?curid=35152" title="Pierre Pigneau de Béhaine">
Pierre Pigneau de Béhaine

Pierre Joseph Georges Pigneau de Béhaine (Origny-en-Thiérache, 2 november 1741 - ?, 1799) was een Frans missionaris in Vietnam. 
Levensloop.
Hij was de oudste in een gezin van 19 kinderen van een leerlooier uit Lotharingen. Pigneau voegde "de" aan zijn naam toe, om hem nobeler te laten klinken. Hij koos voor het priesterschap tegen zijn vaders wil. Hij vertelde zijn familie dat hij dat deed omdat men op "alle mogelijke manieren het woord van de Heilige Kerk moest verspreiden". In 1765, toen hij 24 jaar oud was, werd hij door het Genootschap van Buitenlandse Missies van Parijs naar de school op het eiland Phu Quoc (in het uiterste zuiden van het hedendaagse Vietnam) gestuurd. Hier werden mensen uit de regio (hedendaagse China, Cambodja, Laos, Vietnam en Thailand) opgeleid tot missionaris om terug te gaan naar hun eigen land en daar het katholieke geloof te verspreiden. Dit programma was een opzet van de Fransman Alexandre de Rhodes. 
De school zelf was slechts een verzameling van bamboehutten en Pigneau viel door hitte en vochtigheid spoedig ten prooi aan de tropische ziekten. Ook werd hij een speelbal van lokale conflicten. Vlak na zijn aankomst verborg hij een Siamese prins; zijn achtervolgers kwamen echter naar het eiland, vernietigden de school en namen Pigneau gevangen. Hij werd afgevoerd in een 40 kilo wegend harnas van hout en ijzer, maar desondanks en ondanks een langdurige ziekte brak hij niet. Hij was zelfs blij met zijn martelaarschap en schreef naar zijn ouders: "Zegen de Heer 1000 keer dat hij mij vereerd heeft om in zijn naam te lijden". 
Na drie maanden van gevangenschap werd Pigneau vrijgelaten en hij keerde terug naar Phu Quoc om de school te herbouwen. Chinese en Cambodjaanse piraten overvielen een jaar later de school en vermoordden vele van zijn pupillen. Hij werd dit keer echter niet gevangen genomen en ontsnapte per boot met een aantal pupillen via de Straat Malakka en de Golf van Bengalen naar Pondicherry, de Franse kolonie in hedendaags India. 
Bisschop en diplomaat.
Paus Clemens XIV stelde hem in 1771 aan tot apostolisch vicaris van Cochin-China en tot titulair bisschop van de stad Adran. In 1775 vluchtte Nguyen Anh, een overlevende van de verslagen Nguyen-clan, naar het eiland Phu Quoc met zijn rivalen, de Tay Son, op de hielen. Pigneau verborg de jonge Nguyen en werd zijn adviseur. In 1784, toen hij bijna verslagen was, besloot Nguyen Anh om Pigneau te volmachtigen naar Frankrijk te gaan en om Franse interventie te vragen. Overeenkomstig de Aziatische traditie zond hij zijn zoon Nguyen Canh mee als teken van vriendschap.
Pigneau ging eerst naar de Franse kolonie Pondicherry, maar daar werd hem verteld dat zijn diplomatieke missie nutteloos was. Hij besloot toen rechtstreeks naar de Franse koning Lodewijk XVI te stappen. Hij arriveerde in Versailles in 1787. Frankrijk was op dat moment bijna bankroet en de koning wees het plan af, maar Pigneau drong aan en vertelde de adviseurs van de koning dat de Britten al een plan klaar hadden voor de verovering van Vietnam. Hierop kwam de koning terug op zijn besluit en op 28 november 1787 tekenden Pigneau en de Franse minister van Buitenlandse Zaken een verdrag. De Fransen zouden Nguyen Anh steunen met 1650 Franse manschappen, wapens, munitie en transport. Vietnam zou Tourane (Đà Nẵng) en het eiland Poulo Condore aan Frankrijk afstaan en Frankrijk het alleenrecht op handel met Vietnam verlenen.
Ondanks zijn religieuze roeping had Pigneau geen enkele referentie tot geloofszaken in het verdrag opgenomen. Na het sluiten van het verdrag besloot hij ook niet langer Nguyen Anh te vertegenwoordigen maar werd hij de koninklijk commissaris van Frankrijk voor Cochin-China.
Pigneau zou de beloofde troepen en voorraden krijgen van de gouverneur van Pondicherry, Thomas de Conway. Na zijn vertrek veranderde Lodewijk XVI van gedachten en stuurde een bericht naar de Conway om zuinig te zijn met de te geven goederen en als hij goede reden zag het geheel af te blazen. De Conway slaagde erin Pigneau tot de lente van 1789 tegen te werken. Toen Pigneau hoorde van het bericht van Lodewijk XVI, kondigde hij aan dat hij zelf een expeditie zou samenstellen. In ruil voor de belofte van handel met Vietnam kon hij Franse handelaren in India ertoe overhalen hem te helpen. De handelaren gaven hem twee schepen, wapens en munitie. Hij kreeg ook geld om 400 deserteurs uit het Franse leger te huren. Hij stelde dit leger ten dienste van Nguyen Anh. Dankzij deze hulp zou deze triomferen en keizer van Vietnam worden in 1802. 
Dood.
Pigneau zou dit echter niet meer meemaken: hij overleed aan dysenterie in 1799 op 57-jarige leeftijd, terwijl hij op mars was met het leger van prins Nguyen Canh, de zoon van Nguyen Anh. De overleden Pigneau werd heel erg vereerd in Vietnam. Zijn gebalsemde lichaam werd in een teakhouten grafkist naar Saigon gebracht waar zowel katholieke priesters als boeddhistische monniken zijn lichaam zegenden. Een koninklijke astroloog bepaalde het tijdstip van zijn begrafenis. 12.000 soldaten in veelkleurige uniformen en met olifanten begeleidden een rouwstoet van meer dan 40.000 mensen (waaronder Nguyen Anh) naar een bamboebos buiten Saigon. Pigneau had ooit zelf deze plek voor zijn begrafenis uitgekozen. Nguyen Anh hield een toespraak waarin hij vertelde van zijn vriendschap voor deze man en verklaarde dat hij en zijn onderdanen een eeuwige schuld hadden aan Pigneau. Later zou de keizer er ook nog een tombe laten bouwen, maar deze is verdwenen.

</doc>
<doc id="35153" url="https://nl.wikipedia.org/wiki?curid=35153" title="Alexandre de Rhodes">
Alexandre de Rhodes

Alexandre de Rhodes (Avignon, 15 januari 1591 - Isfahan, 5 november 1660) was een jezuïet en missionaris die leefde in de 17e eeuw.
In 1627 kwam hij onder Portugese begeleiding naar Vietnam. In eerste instantie had hij een hekel aan de taal en het land, maar toch slaagde hij erin om binnen 6 maanden genoeg Vietnamees te leren om in die taal te kunnen preken. Later zou hij ook nog Japans, Mandarijn, Hindi en Perzisch leren. Onder de indruk van zijn talenkennis zond het hoofd van de jezuïetenmissie hem naar Hanoi. Daar overtuigde hij de noordelijke keizer Trinh Trang (Trinh familie) met giften om hem te laten blijven. In 2 jaar tijd wist hij, volgens zijn eigen werken, 6700 Vietnamezen te dopen, waaronder 18 edelen. Zijn preken tegen polygamie werden echter door de hofconcubines gezien als een aanval op hun bestaan en zij overtuigden de keizer ervan om de Rhodes te laten verbannen in 1630. Hij vluchtte naar het zuiden van Vietnam, maar kwam erachter dat de Nguyen-heren afwijzend tegenover zijn komst stonden. Hij ging hierop naar Macau, maar keerde regelmatig met gevaar voor eigen leven terug naar Vietnam. In 1645 werd hij gevangengenomen en ter dood veroordeeld, maar na 3 weken het land uitgezet. Twee andere priesters in zijn gezelschap werden onthoofd, en zeven anderen verloren een vinger. 
Tijdens zijn leven perfectioneerde Alexandre de Rhodes een systeem genaamd Quoc ngu. Hij presenteerde een plan in het Vaticaan om lokale missionarissen (Vietnam) te trainen om de bevolking in de landen in Zuidoost-Azië te bekeren. Dit werd in eerste instantie afgewezen, maar in 1664 - vier jaar na zijn dood - alsnog goedgekeurd door de paus. Dit werk werd later voortgezet door Pierre Pigneau de Behaine. Alexandre de Rhodes stierf in 1660.

</doc>
<doc id="35154" url="https://nl.wikipedia.org/wiki?curid=35154" title="Lodewijk Napoleon">
Lodewijk Napoleon

Lodewijk Napoleon Bonaparte (oorspronkelijk: Luigi Napoleone Buonaparte) (Ajaccio, 2 september 1778 – Livorno, 25 juli 1846), bijgenaamd "de Lamme Koning", "Lodewijk de Goede" en "Konijn van 'Olland" , was een jongere broer van keizer Napoleon I en de vader van de latere Franse keizer Napoleon III. Op 5 juni 1806 werd hij op last van zijn broer Napoleon koning van Nederland, dat toen officieel het Koninkrijk Holland heette.
Historici beschouwden hem lange tijd niet als een zelfstandig vorst, maar louter als een gekroonde gouverneur, in dienst van de echte machthebber Napoleon I. Ook zijn echtgenote Hortense beschreef zijn functie op die manier. In de latere geschiedschrijving wordt genuanceerder gedacht over Lodewijk Napoleons regering. De koning van Holland, door zijn onderdanen aanvankelijk gezien als louter zetbaas van Napoleon, maakte zich snel geliefd onder het volk door zijn betrokken optreden bij rampen en de hulp die hij zelf actief bood. Hij probeerde een eigen koers te varen en kwam op voor de belangen van het koninkrijk Holland, tegen de instructies van zijn broer. Dat leidde tot steeds toenemende conflicten tussen de broers. Als gevolg daarvan trad hij op 1 juli 1810 zelf af als teken van protest en kroonde zijn zoon, toen zes jaar oud, tot koning van Holland. Zeeland en Noord-Brabant waren toen al door Napoleon bij Frankrijk ingelijfd. Na Lodewijks aftreden was het hele koninkrijk Holland van 9 juli 1810 tot 21 november 1813 ingelijfd door het Eerste Franse Keizerrijk.
Jeugd en militaire carrière.
Lodewijk (Italiaans: "Luigi"; Frans: "Louis") werd in 1778 geboren op het eiland Corsica als zoon van Carlo Maria Buonaparte en Maria Laetitia Ramolino. Hij was de vijfde in de rij van uiteindelijk acht kinderen. Hij had drie oudere broers, Jozef, Napoleon en Lucien, een oudere zuster, Elisa, twee jongere zusters, Pauline en Carolina, en een jongere broer, Jérôme.
Na de dood van zijn vader in 1785 werd hij opgevoed door zijn oudere broer Napoleon. Hij kwam in 1791 naar het vasteland van Frankrijk, waar hij Frans leerde; zijn moedertaal was Italiaans. Onder zijn broer streed hij in de Italiaanse Veldtocht. In Italië liep hij een seksueel overdraagbare aandoening op, waar zijn gezondheid de rest van zijn leven onder zou lijden. Hij nam ook deel aan de expeditie naar Egypte en hij werd bevorderd tot kolonel. Bij Napoleons keizerskroning in 1804 werd hij brigadegeneraal, Maarschalk van Frankrijk en keizerlijk prins.
Huwelijk met Hortense.
Napoleon arrangeerde in 1802 een huwelijk tussen zijn broer Lodewijk en Hortense de Beauharnais, dochter van zijn gemalin Joséphine de Beauharnais. Beide echtgenoten ervoeren het huwelijk als zeer ongelukkig. Hortense hield het niet lang uit bij haar man in Holland en vertrok weer naar Frankrijk, waarna het echtpaar gescheiden leefde. Niettemin kreeg Hortense in 1808 nog een zoon, de latere keizer Napoleon III, wiens vader Lodewijk zou zijn. Over zijn eigen afkomst sprak Napoleon III: "Ik heb het nagerekend". 
Hun drie zoons:
's Konings vrouw had een affaire met Charles de Flahaut, die zelf een buitenechtelijke zoon was van de diplomaat Talleyrand, en uit hun liaison werd in 1811 Charles Auguste geboren, de latere hertog van Morny. Lodewijk zag het huwelijk toentertijd als definitief beëindigd, de bevolking zag dat anders en er werd een rijmpje gemaakt dat in de eerste jaren van de 19e eeuw de ronde deed:
Een opgedrongen vorst.
Napoleon besloot in 1806 een eind te maken aan de Bataafse Republiek, die een groot deel van het huidige grondgebied van Nederland besloeg, omdat hij in de strategisch gelegen Nederlanden een gezag wenste dat niet tegen zijn belangen zou handelen. Hij stichtte het Koninkrijk Holland en plaatste zijn jongere broer Lodewijk Napoleon op de troon. Door Lodewijk Napoleon tot vorst te benoemen kon de Franse keizer indirect invloed uitoefenen. Door het overlijden van stadhouder Willem V op 9 april 1806 stond niemand Napoleon meer in de weg. De zoon van Willem V, erfprins Willem Frederik, had in tegenstelling tot zijn vader afstand gedaan van zijn rechten in de Nederlanden in ruil voor het vorstendom Fulda. Na een georkestreerd maar formeel verzoek uit Nederland op 5 juni 1806 werd Lodewijk Napoleon koning van Holland.
Lodewijk Napoleon maakte echter bezwaar tegen de plannen van zijn broer. Omdat hij al jaren kwakkelde met zijn gezondheid – reuma dwong hem regelmatig kuuroorden op te zoeken – was hij niet van plan naar Nederland af te reizen. Ook beviel het hem niet dat zijn broer hem als een ondergeschikte behandelde, die zonder inspraak de keizerlijke orders moest uitvoeren. Napoleon was echter onverbiddelijk, en uiteindelijk schikte Lodewijk zich in zijn lot.
Ook het Nederlandse verzet liep stuk. Op orders van de keizer reisde een Bataafse regeringsdelegatie naar Parijs af om over de machtswisseling te onderhandelen. Napoleon weigerde echter de afvaardiging te ontvangen, en tot hun grote vernedering moesten de delegatieleden Lodewijk uit naam van het Hollandse volk verzoeken vorst te worden. Een façade van legitimiteit kon niet verhullen dat de Nederlanders een vorst kregen opgedrongen. Op 5 juni 1806 vond de officiële ceremonie plaats. In het bijzijn van de Bataafse delegatie werd Lodewijk Napoleon in Parijs tot vorst van het koninkrijk Holland benoemd.
Louis was nu: "Zijne Majesteit Lodewijk Napoleon door de genade Gods en de constitutie des rijks Koning van Holland, connétable van Frankrijk".
Om de Nederlandse patriciërs aan zijn troon te binden stelde de nieuwe koning op 12 december 1806 een ridderorde, de "Orde van de Unie" in. Nederland kende geen ridderorden maar de orde werd een onverwacht succes. De lijfspreuk van die orde luidde: 'Doe wel en zie niet om'. Een gegeven dat Lodewijk zelf toepaste in zijn manoeuvreren tussen de wensen en eisen van zijn broer aan de ene kant en de noden van Nederland anderzijds.
Gezagsprobleem.
Bij zijn aankomst in Nederland had Lodewijk een gezagsprobleem, omdat de Hollanders een vorst kregen opgedrongen. Bovendien werd na eeuwen de Republiek plots voor een monarchie ingeruild, terwijl de patriotten zich juist fel hadden verzet tegen de stadhouderlijke monarchale ambities. Nederland was tot Lodewijks komst een republiek. Een vorst op de Nederlandse troon was in de ogen van de Hollandse patriotten in strijd met alles waar de zuivere republikeinse traditie en de uitgangspunten van de Bataafse Revolutie voor stonden.
Vreemd genoeg was van verzet nauwelijks sprake. Bij Lodewijks intocht in Den Haag waren slechts her en der toeschouwers te bespeuren, die meer uit nieuwsgierigheid dan enthousiasme een blik van de onbekende vorst wilden opvangen. Op enkele pamfletten na, met kritiek op de Franse koning, van de polemiste Mietje Hulshoff, die daarvoor werd opgesloten, bleven protesten en revolutie uit. Apathisch wachtte het gewone volk wat de nieuwe machthebber hen zou brengen.
Historici hebben zich afgevraagd waarom verzet uitbleef. Meerdere redenen zijn te geven. Om te beginnen werd Nederland niet ingelijfd bij Frankrijk. Alhoewel Napoleon via zijn broer aan de touwtjes kon trekken, bleef het land in naam onafhankelijk en werden de eigen wetten en religie gehandhaafd, evenals de vrijstelling van dienstplicht. Al met al was de Franse onderwerping niet totaal. In de tweede plaats was de politieke overgang niet abrupt: stadhouder Willem V had al de pretenties van een vorst gehad, terwijl een kleine groep meer bekwame bestuurders aan de touwtjes trok. Daarnaast koesterden veel burgers de hoop dat na de revolutie en de staatsgrepen een sterke man rust zou brengen.
Afgezien van een klein groepje fanatieke orangisten zullen de meeste edelen, regenten en welgestelde burgers blij zijn geweest met een stabiel bestuur dat hun welstand en rol in het bestuur ongemoeid liet.
Lodewijks bestuur.
Al viel het verzet dus mee, de nieuwe vorst nam geen genoegen met de gelatenheid, maar poogde daadwerkelijk de sympathie van het volk te winnen en zijn gezag te rechtvaardigen. Reeds in zijn welkomsttoespraken haastte Lodewijk zich de Hollanders gerust te stellen. Hij mocht dan op Corsica zijn geboren, hij beloofde plechtig het belang van zijn Hollandse onderdanen in het oog te houden.
Lodewijk Napoleon behield ook als koning van Holland zijn Franse functies en waardigheden. Hij was Grand Connétable, hoogste militaire gezagsdrager, van het Keizerrijk. Daarnaast was hij Kolonel-generaal van de karabiniers, Groot Adelaar en Lid van de Grote Raad van het Legioen van Eer, senator, staatsraad en divisie-generaal. Aan elk van deze functies waren ook ruime inkomsten verbonden en de keizer herinnerde zijn broer er in brieven aan dat hij vooral een connétable van het keizerrijk en pas in de tweede plaats een koning was. Lodewijk zag dat duidelijk anders.
Koning van Holland.
Lodewijk nam zijn taak zo serieus, dat hij taallessen nam bij de hoogleraar David Jacob van Lennep en bij de schrijver en hofdichter Willem Bilderdijk om het Nederlands onder de knie te krijgen. Maar zoals voor alle Franstaligen ging hem de Nederlandse accentuering niet gemakkelijk af. Zo zou hij zichzelf bij een toespraak in Amsterdam (door de Franse neusklank) "konijn van Olland" genoemd hebben. De historiciteit van deze gebeurtenis staat echter niet vast. Ook Deventer, dat hij op 4 mei 1809 bezocht, beweert dat de koning daar zichzelf "konijn" genoemd zou hebben. Daarnaast had Lodewijk het Nederlands verheven tot de officiële taal in het bestuur, en hoewel dit besluit vooral was bedoeld om Franse spionnen te dwarsbomen, kreeg hij met zijn taalinteresse wel enige sympathie bij het Nederlandse volk, weliswaar vermengd met meewarigheid.
Een voorbeeld van Lodewijks taalbeheersing is een briefje dat hij in 1807 vanuit de Pyreneeën verstuurde naar minister Willem Frederik Röell, die naar hem onderweg was:
Rondreizen.
Koning Lodewijk sloot zich niet op in zijn Haagse paleis, maar ging regelmatig op tournee. Op zijn rondreizen deed hij de uithoeken van het koninkrijk aan, waar stadhouder Willem V zich zelden of nooit had vertoond. De tournee was niet slechts een slimme daad om sympathie te verwerven, want Lodewijk was daadwerkelijk gegrepen door de problemen die hij in deze afgelegen gebieden tegenkwam en pakte deze voortvarend aan. Zo woedde in Brabant de geheimzinnige zweetziekte, maar zonder angst zijn al wankele gezondheid te schaden, bezocht de koning de slachtoffers. Geschokt door het lijden liet hij meteen de benodigde geneesmiddelen komen, gaf voldoende geld voor de eerste noden, en liet een arts uit Boxmeer halen. Een paar weken later was de epidemie bedwongen. Door als redder in nood op te treden, met altijd een oplossing binnen handbereik, dwong hij respect af.
Daarnaast was een deel van Brabant door overstromingen zwaar getroffen. Een ander belangrijk thema was de teruggave van katholieke kerken die in 1648 aan de protestanten waren toebedeeld en volgens de nieuwe grondwet van 1798 teruggegeven hadden moeten worden aan de katholieken. In 1809 ondernam hij van 13 april tot en met 17 mei 1809 een inspectiereis door de departementen Brabant en Zeeland. Tijdens deze reis werden de dorpen Tilburg, Oosterhout, en Roosendaal tot stad verheven. ’s Konings reis in 1809 had grote culturele, politieke, religieuze en sociale gevolgen voor Noord-Brabant. De reis voerde in het voorjaar van 1809 langs Grave, via Eindhoven, 's-Hertogenbosch, Heusden, Waalwijk, Oosterhout, Tilburg, Steenbergen naar Bergen op Zoom. Tijdens deze reis benadrukte hij dat het voormalige politiek achtergestelde generaliteitsland in het seculiere koninkrijk Holland een gelijkberechtigde plaats innam. Deze reis werd gehouden van 13 april tot en met 3 mei. Daarna volgde de reis tot en met 17 mei naar het departement Zeeland. Tijdens deze reis toonde de koning zich een echte "polderaar". Dit kwam tot uiting dat hij via draagvlak en overleg zaken wilde realiseren. Tevens vormde deze reis de langste reis die een vorst ooit in het koninkrijk Holland heeft gemaakt. 
Gedurende de reis verleende de koning persoonlijk bijstand bij een choleraepidemie die in het dorp Aarle (bij Helmond) was uitgebroken. Het is op deze plek waar het enige Nederlandse monument ter herinnering aan koning Lodewijk Napoleon staat.
Bestuurlijke hervormingen.
Rode draad tijdens Lodewijks bewind was het scheppen van nationale eenheid in een land waar het gewestelijk besef diep was geworteld. De koning verstevigde de greep van de centrale overheid op het lokale bestuur. In de ogen van Lodewijk moest het versplinterde Nederland een organische eenheid worden. Steden en gewesten voerden grotendeels een eigen beleid en trokken zich weinig aan van besluiten die in het verre Den Haag werden genomen.
Lodewijk verdeelde het land in negen departementen en stelde aan het hoofd van elk een landdrost, die naar voorbeeld van de Franse prefect op lokaal niveau het regeringsbeleid in het oog hield. Burgemeesters in de grote steden werden voortaan benoemd door de vorst.
Wetgeving.
Direct na zijn aankomst in Holland in juli 1806 pakte Lodewijk de codificatie aan, waarmee men weliswaar in 1798 begonnen was, maar die langzaam in het slop was geraakt. De codificatie moest een einde maken aan de grote diversiteit in wetgeving en rechtspraak in Nederland. Het oorspronkelijke ontwerp voor een eerste Nederlands strafrecht-wetboek, het "Lijfstraffelijk Wetboek" van 1804, werd voltooid en in 1809 als "Crimineel Wetboek voor het Koninkrijk Holland" vastgesteld. Hierin werd onder meer eigenrichting (of "eigenrigting" in de toenmalige spelling-Siegenbeek) als afzonderlijk delict strafbaar gesteld.
De koning kreeg van zijn broer, keizer Napoleon, de opdracht om in Nederland de Franse Code civil, het burgerlijk wetboek, in te voeren. Maar dat deed hij niet. Er kwam in 1809 een "Wetboek Napoleon, ingerigt voor het Koningrijk Holland", dat weliswaar geïnspireerd was op het Franse voorbeeld, maar veel eigen vaderlandse wetgeving kende.
In 1809 verscheen nog het Wetboek van Koophandel, dat eveneens een eigen vaderlands wetboek was. Het sluitstuk vormde het Wetboek op de Regterlijke Instellingen en Regtspleging van 1809, waarin de rechterlijke organisatie en het procesrecht werden geregeld. De invoering van deze codificatie werd verhinderd door de inlijving bij Frankrijk in 1810. Toen werd de Franse wetgeving ingevoerd. Na het herstel van de onafhankelijkheid in 1813 is nog even een poging gedaan om de wetboeken van Lodewijk Napoleon als basis te laten dienen voor de nieuwe vaderlandse wetgeving. Maar de aansluiting van België en het feit dat de juristen de Franse wetgeving tijdens de inlijving hadden leren waarderen, verijdelden dat. Lodewijk Napoleon heeft zich met de wetgeving persoonlijk bemoeid. In zoverre was hij een epigoon van zijn keizerlijke broer, die zich ook nadrukkelijk in de beraadslagingen over de wetboeken mengde. Lodewijk Napoleon bewees in deze beraadslagingen een verlicht, maar absoluut vorst te willen zijn. Hij was enerzijds een tegenstander van onterende straffen zoals foltering en dwangarbeid en hechtte aan zijn koninklijk prerogatief (voorrecht) van gratie, anderzijds vond hij, anders dan zijn ministers, dat hij rechters moest kunnen afzetten als ze hem niet bevielen. Daarmee maakte hij bewust een inbreuk op de onafhankelijkheid van de rechterlijke macht en volgde hierin zijn broer.
Religieuze minderheden kregen meer rechten. Joden en katholieken hadden tijdens de Bataafse Revolutie weliswaar dezelfde burgerrechten verkregen als hun protestantse volksgenoten, maar in de praktijk was de discriminatie allerminst verdwenen. Lodewijk verklaarde daarom in 1808 alle religies wettelijk gelijk, nam doelbewust Joden op in zijn ambtenarenapparaat en maakte zich kwaad om de achterstelling van katholieken, die zich genoodzaakt zagen hun missen te vieren in schuurkerken. Als compensatie gaf Lodewijk Napoleon met name in Brabant geld aan de hervormden om er zogenaamde Lodewijkskerkjes mee te bouwen. Door tussenkomst van de koning kregen de katholieken vaak hun kerkgebouw terug. Zo gaf hij de middeleeuwse Sint-Walburgiskerk te Arnhem terug aan de katholieken met een som van 30000 florijnen. Het was keizer Napoleon die in 1810 de Sint-Janskerk in 's-Hertogenbosch aan de katholieken terug gaf. Hij benoemde hier tevens de bisschop bij. In Breda bleef de Onze-Lieve-Vrouwekerk in handen van de hervormden.
Verzet tegen de koninklijke inmenging in de eeuwenoude gebruiken bleef uit. Lodewijk was verstandig genoeg om de lokale machtsbonzen – zowel de adel op het platteland als de stedelijke regentenklasse – in het zadel te houden, als ze maar beloofden zijn beleid uit te voeren. Daarnaast hoopten bestuurders dat een sterk centraal gezag het verval van de eens zo machtige Republiek kon keren. Weliswaar waren ze gebonden aan de stortvloed van ordonnanties die hen vanuit Den Haag overspoelde, maar Lodewijk was tenminste een man die knopen doorhakte. Ook beseften ze dat Lodewijk onherroepelijk van de troon zou worden gestoten als zijn hervormingen faalden: ontevreden over zijn broer zou Napoleon het land meteen inlijven, zodat Nederland aan de dienstplicht moest geloven en elke cent uit de vrijwel lege schatkist moest omdraaien. Liever de koning dan de keizer, was de conclusie.
Cultuur.
Lodewijk was een groot liefhebber van cultuur en wetenschappen. Hij liet daarom verschillende instituten oprichten die in 2020 nog bestaan, in aangepaste vorm bestaan, zoals het Koninklijk Instituut van Wetenschappen, de Koninklijke Bibliotheek en het Rijksmuseum. Zelf bezocht hij graag het Teylers museum te Haarlem. Ook stimuleerde hij de vrije kunsten door verschillende openbare kunsttentoonstellingen te organiseren.
Nationale rampen.
Door twee nationale catastrofes kreeg Lodewijk onvoorzien de kans zich opnieuw als volkskoning te profileren. Op een kille wintermiddag in januari 1807 ontplofte een schip volgeladen met buskruit in het centrum van Leiden, de zogenaamde Leidse buskruitramp. De klap was tot in Den Haag te horen. Van het kruitschip werd alleen het anker teruggevonden, in een weide buiten de stad. Lodewijk spoedde zich dezelfde dag naar de plaats des onheils, waar hij diep getroffen was door de ravage. Honderden huizen waren van de aardbodem weggevaagd, een hele schoolklas was onder het puin bedolven en tussen de zwartgeblakerde ruïnes trof hij de verdwaasde slachtoffers aan.
De vorst trad doortastend op. Hij zette de koninklijke garde onmiddellijk aan het werk om het puin te ruimen, coördineerde de reddingswerkzaamheden, gaf bakkers in Delft opdracht brood te bakken voor de slachtoffers, ontbood zijn hofchirurg in Leiden en liet Paleis Huis ten Bosch als hospitaal voor de gewonden inrichten. Pas de volgende dag keerde hij terug naar Den Haag. Ook had Lodewijk oog voor de toekomst: hij verbood het vervoer van buskruit door dichtbevolkte plaatsen, richtte een rampenfonds op waarin hij 30.000 gulden stortte en stelde de stad Leiden de komende tien jaren vrij van belasting.
Het volk sloot de vorst meteen in de armen. Overal zong de naam Lodewijk de Goede rond, de Vader der Ongelukkigen. Hofdichter Willem Bilderdijk putte zich uit in lyrische loftuitingen, en een stortvloed aan etsen, gravures en schilderijen zag het licht, die zonder gêne de vorstelijke compassie verheerlijkten. Hij kweekte goodwill voor de monarchie.
Overstromingen in 1809 waren opnieuw aanleiding voor optreden. Hele dorpen werden verzwolgen toen de grote rivieren als gevolg van ijsdammen buiten hun oevers traden, de Betuwe veranderde in een gigantische binnenzee. Zonder een spoor van angst hielp Lodewijk eigenhandig mee de dijken met zandzakken te versterken. Hij coördineerde de hulpacties en bezocht afgelegen dorpen in het gebied om de getroffenen een hart onder de riem te steken. Wederom gaf Lodewijk prentenmakers opdracht zijn goede daden te verbeelden – op de beroemdste gravure spreekt de vorst op een smalle dijk enkele ontredderde dorpsbewoners moed in, het water klotsend om zijn voeten.
Het propagandaoffensief en zijn doortastende optreden hadden groot succes, want tijdens een reis door Noord-Holland vergaf de bevolking van Edam hem zijn Franse afkomst. Toen hij opmerkte te hopen dat de Hollanders eens zouden vergeten dat hij niet in hun land geboren was, zei een oude man: "Dat hebben we sinds Leiden al vergeten."
Kritiek op de koning.
Toch hadden zijn onderdanen niet louter lof voor Lodewijk. Zijn hang naar luxe en monarchale uitstraling viel slecht bij de Hollanders, die tegen de kostbare verhuizingen van Lodewijk waren en tegen de opknapbeurten die hij zijn diverse paleizen gaf. Terwijl "Nederland" straatarm was, gaf de koning, uit privévermogen, enorme bedragen uit aan een aldaar ongekende luxe. Zoveel als mogelijk werden dergelijke opdrachten wel binnen Nederland gegund.
Omdat hij het zeeklimaat van Den Haag slecht voor zijn gezondheid vond, besloot hij in 1807 naar Utrecht te verhuizen, waar hij veel geld spendeerde aan het bewoonbaar maken van een reeks panden aan en bij de Drift, die tot koninklijk paleis werden omgevormd. Hierbij decoreerde hij zijn paleizen hoofdzakelijk met gebeurtenissen uit de Nederlandse geschiedenis.
Lang woonde Lodewijk er niet, want reeds enkele maanden later verhuisde hij weer naar het Amsterdamse Paleis op de Dam, waar hij het Waaggebouw liet afbreken omdat het zijn uitzicht bedierf. In het paleis liet hij een kapel inrichten. Een aantal zilveren voorwerpen liet hij bij zijn vertrek achter. Ze waren te zien in de schatkamer van de Kathedrale Basiliek Sint Bavo. In Amsterdam kon hij niet wennen en daarom bracht hij bij voorkeur zijn tijd door op zijn lommerrijke buitenplaats in Haarlem (Landhuis Welgelegen nu Paviljoen Welgelegen), en in Soestdijk of Amelisweerd.
Een buitenissige aankoop van de koning was een compleet circus. De koning wenste zich een eigen menagerie zoals ook stadhouder Willem V die had bezeten en had de hortus botanicus willen uitbreiden. De collectie dieren werd een jaar lang in de oranjerie of in een kazerne gehuisvest en is vervolgens verkocht. Zilveren bestekken en een tafel zoals de Franse koningen die hadden laten dekken waren uitingen van de pracht en praal waarmee Lodewijk Napoleon zich omringde. Nederland dankt aan hem het empire-meubilair in het Paleis op de Dam en het behoud van het Loo dat door Lodewijk Napoleon gerestaureerd werd.
Lodewijk Napoleon was zeer impulsief. Op een spotprent uit zijn tijd staat hij afgebeeld met een "ordre" in zijn rechterhand en een "contre-ordre" in de linker. Op zijn voorhoofd staat "désordre". Later werd hij wel Lodewijk de Goede genoemd, hoewel eerst slechts de Lamme Koning. Zijn broer, keizer Napoleon, werd in Oost-Nederland (Zwolle) door het volk toegeroepen met "Kiek de Lamme z'n Breur" wat klonk als "Vive l'Empereur".
Relatie met Napoleon.
Na de troonsafstand van Ferdinand VII van Spanje in 1808 zocht Napoleon een kandidaat voor de vacante Spaanse troon binnen zijn familie. Hij benaderde als eerste zijn broer Lodewijk op 27 maart. Lodewijk reageerde "stekend negatief" op de vraag van zijn oudere broer.
In de loop der jaren raakte Napoleon steeds ontevredener over het beleid van zijn broer. Hij verweet Lodewijk de Nederlandse belangen telkens te laten prevaleren boven de Franse. Alhoewel hij de meeste bevelen van zijn broer uitvoerde, zoals het sluiten van de havens voor Engelse schepen in 1808, nam Lodewijk het inderdaad steeds vaker op voor de Hollandse belangen.
Napoleon maakte zich om te beginnen boos over Lodewijks weigering de dienstplicht in te voeren. De keizer eiste telkens meer soldaten, maar zijn broer hield vol dat hij niet aan de wensen van Napoleon kon voldoen. Op een bevolking van twee miljoen mensen was het een onmogelijke opgave een militaire bijdrage van 40.000 soldaten te leveren. Ook weigerde hij tiërcering van de staatsschuld. Indien hij Napoleons wens opvolgde slechts een derde van de leningen af te lossen, zouden vele private schuldeisers in Nederland hun geld mislopen, wat de toch al wankele economie verder zou verzwakken.
Tevens verzette Lodewijk zich tegen Napoleons eis het Continentaal stelsel strikt na te leven. Om zijn aartsvijand Groot-Brittannië tot overgave te dwingen, had Napoleon alle handel met de Britten verboden. Lodewijk was buiten zichzelf van woede, omdat de blokkade de haperende economie van de zeevarende natie zonder twijfel de genadeslag zou toebrengen. Alhoewel het stelsel onvermijdelijk was en havens op slot gingen, trad hij niet bijzonder hard op tegen smokkelaars, die hun sluikhandel langs de kustlijn onverminderd voortzetten.
Toen een Brits leger in 1809 het Zeeuwse eiland Walcheren onder de voet liep en de strategische vesting Bath veroverde (zie Walcherenexpeditie), zodat de weg naar Antwerpen open lag, stortte Napoleon een nieuwe vloed aan kritiek uit over zijn broer. Hoewel Lodewijk de Britse opmars een tijdig halt toeriep en ziekten de Britse troepen decimeerden, waarop inderhaast verzamelde troepen de vesting wisten te hernemen, hield Napoleon vol dat zijn broer een knoeier was. Zijn weigering om de in Holland impopulaire dienstplicht in te voeren was haast op een succesvolle Britse invasie uitgelopen. Lodewijk werd vervangen als legeraanvoerder door Bernadotte.
In november 1809 vertrok Lodewijk op last van zijn broer naar Parijs, Krayenhoff de opdracht gevend Amsterdam te verdedigen. Na maandenlang geruzie met Napoleon moest hij op 16 maart een traktaat ondertekenen dat het koninkrijk Holland bezuiden de rivieren inlijfde bij Frankrijk, en een blokkade van Engeland accepteren. Teleurgesteld keerde Lodewijk begin april 1810 terug naar Amsterdam, maar wel met een tweede kans. Ondertussen hadden Franse ‘waarnemingstroepen’ onder Oudinot niet alleen de kuststreek tussen de Maas en de Schelde (met de opdracht smokkel tegen te gaan) bezet, maar trokken via Utrecht naar Muiden en Weesp. Half mei verslechterde de zaak door een incident in Amsterdam. Napoleon eiste daarop dat de troepen feestelijk de stad zouden worden binnengehaald, maar Lodewijk weigerde daaraan te voldoen. Hij zond Valckenaer en Röell naar Parijs om te onderhandelen. Lodewijk suggereerde Amsterdam te verdedigen, maar Dumonceau en De Winter waren tegen dat plan. Toen begreep hij dat zijn zaak verloren was, en trad op 1 juli af ten gunste van zijn zoontje Napoleon Lodewijk (met een aantal ministers als regent, want Hortense was opnieuw Amsterdam ontvlucht). In de nacht van 2/3 juli vertrok Lodewijk uit Haarlem en vestigde zich in het Oostenrijkse Graz. Het koninkrijk Holland werd op 9 juli 1810 per decreet (van Rambouillet) ingelijfd bij het Franse keizerrijk. Lodewijks broer Napoleon Bonaparte accepteerde de troonsopvolging door Napoleon Lodewijk niet, waardoor Lodewijk de enige koning van Holland bleef.
Plaquette Paviljoen Welgelegen.
Paviljoen Welgelegen in Haarlem, sinds 1930 het provinciehuis van Noord-Holland, was de favoriete residentie van Lodewijk Napoleon. Aan de gevel bevindt zich een plaquette met een citaat uit de afscheidsproclamatie van Lodewijk Napoleon:
"Hollanders, Nimmer zal ik een goed en deugdzaam Volk vergeten, zooals gy zyt: Myne laatste gedachte, zoowel als myne laatste zugt, zullen voor uw geluk zyn".
De plaquette, aangeboden door de stichting Eén en Ander, is op 1 juli 2010 onthuld door Commissaris van de Koningin Johan Remkes, twee eeuwen nadat Lodewijk Napoleon afstand deed van de troon. De plaquette hangt naast de deur waardoor Lodewijk Napoleon in de nacht van 2 op 3 juli 1810 vertrok.
Na de troonsafstand.
Lodewijk had in 1804 twee kastelen in Saint-Leu-la-Forêt gekocht. Hij nam nu de titel "graaf van Saint-Leu" aan en vestigde zich te Töplitz. Enige zwakke pogingen zijn troon te herwinnen mislukten. Na de vestiging van het Koninkrijk der Nederlanden keerde Lodewijk nog eenmaal terug in Nederland. Het feit dat de Nederlanders hem daarbij op het balkon van zijn hotel toejuichten ontroerde hem zeer, al was het de vraag of de sympathisanten in de eerste plaats vóór Lodewijk of tégen het Huis van Oranje waren. De rest van zijn leven sleet hij in ballingschap te Florence.
Lodewijk, die al jaren gescheiden leefde van zijn vrouw, kon pas na haar dood in 1837 hertrouwen. Hij stierf op 67-jarige leeftijd in Livorno en werd begraven in de Église Saint-Leu-Saint Gilles in de crypte waar ook zijn zoons Napoleon Karel en Napoleon Lodewijk begraven zijn onder zijn monument van de beeldhouwer Louis Petitot.

</doc>
<doc id="35155" url="https://nl.wikipedia.org/wiki?curid=35155" title="Vietnamees alfabet">
Vietnamees alfabet

Het Vietnamese alfabet of quốc ngữ is het alfabet dat tegenwoordig wordt gebruikt om het Vietnamees te schrijven. Oorspronkelijk was het een systeem om het chữ nôm (de karakters die vroeger werden gebruikt om de taal te schrijven) te transcriberen naar het Latijnse alfabet. Dit systeem werd voor een belangrijk deel verbeterd in de 17e eeuw door de Franse Jezuïet Alexandre de Rhodes om de Bijbel in het Vietnamees te kunnen vertalen. Het is gebaseerd op het Latijnse alfabet met negen diakritische tekens – vier hiervan dienen om nieuwe letters te maken en de vijf andere duiden de toon aan van een woord. De vele diakritische tekens (soms zijn er twee op één letter) maken dat geschreven Vietnamees makkelijk te herkennen is.
Geschiedenis.
Het Vietnamees werd voor het eerst geschreven met "chữ nôm" (字喃), Chinese karakters die waren aangepast aan het Vietnamees. Dit werd gebruikt vanaf de 13e eeuw en gebruikte één karakter per woord. Het systeem was gebaseerd op het klassiek Chinees ("chữ nho"), dat werd aangevuld met karakters uitgevonden in Vietnam ("chữ thuần nôm", echte nomkarakters) die werden gebruikt voor oorspronkelijk Vietnamese woorden.
Vanaf 1572 begonnen Portugese christelijke missionarissen in Vietnam het Latijnse alfabet te gebruiken om het Vietnamees te transcriberen voor pedagogische en evangelische doelen. Deze informele transcripties leidden uiteindelijk tot het ontstaan van het huidige Vietnamese alfabet. Dit werd hoofdzakelijk uitgewerkt door de Franse jezuïet Alexandre de Rhodes, die in het land werkte van 1624 tot 1644. Hij schreef een Vietnamees-Portugees-Latijns woordenboek, gebaseerd op het Portugees-Vietnamese woordenboek van Gaspar D'Amaral en Duarte da Costa. Zijn boek werd uitgegeven in Rome in 1651 met gebruik van zijn eigen spelling.
Ondanks deze ontwikkelingen bleven chu nom en chu nho de belangrijkste schriftsystemen tot de vroege 20e eeuw, toen de Franse koloniale administratie het alfabet van De Rhode officieel maakte. Tegen het einde van de 20e eeuw was het Vietnamese alfabet algemeen in gebruik om het Vietnamees te schrijven. Slechts enkele specialisten kunnen nu nog de Chinese schriften voor het Vietnamees lezen.
Het is veel sneller om het zo goed als fonetische Vietnamese alfabet te leren dan om de vele Chinese karakters te beheersen, zodat het Vietnamese alfabet een belangrijke factor was om het analfabetisme onder de Vietnamese bevolking sterk terug te dringen. Voor het begin van de 20e eeuw was de meerderheid van de Vietnamezen analfabeet, terwijl nu zo goed als iedereen kan lezen en schrijven.
De letters.
Het Vietnamese alfabet heeft de volgende 37 letters (29 enkele letters en 8 digrafen) in alfabetische volgorde:
Klinkers.
Het verband tussen spelling en uitspraak is redelijk complex. Een enkele letter kan staan voor verschillende tweeklanken of zowel enkelvoudige klinker als een tweeklank. Aan de andere kant kunnen verschillende letters dezelfde klank voorstellen.
De tabel hieronder geeft de Vietnamese klinkers (in IPA) en hun respectieve spellingswijzen in het Vietnamese alfabet.
Medeklinkers.
De uitspraak van de meeste medeklinkers is redelijk gelijkaardig met hoe ze worden uitgesproken in Europese talen. De letters j, w en z worden enkel gebruikt in vreemde woorden.
De klinkerletters o en u worden ook gebruikt voor en i en y voor .
Tonen.
Het Vietnamees is een toontaal, wat betekent dat de betekenis van een woord afhangt van de "toon" (in dit geval de toonhoogte en de manier van glottalisatie) waarmee het wordt uitgesproken.
Er zijn zes tonen. De eerste ("vlakke toon") heeft geen accent, terwijl de vijf andere diakritische tekens hebben. Vroeger stonden deze systematisch op de voorlaatste letter van het woord, maar tegenwoordig is de tendens om ze niet meer te plaatsen op o of u indien deze worden uitgesproken, zodat het accent soms op de laatste letter komt. Dus wat vroeger Hòa Lan ("Nederland") was, wordt nu eerder Hoà Lan geschreven.
Normaalgezien behoudt de letter i haar puntje wanneer er een accent op komt, maar met de opkomst van computers en het internet verdwijnt die.
Bij het alfabetisch ordenen tellen de letters als eerste, dan komen toontekens en hoofdletters komen als laatste. Rangschikking gebeurt lettergreep per lettergreep. Hierdoor heeft men dus eerst tuân thủ en dan tuần chay, aangezien het verschil bij de eerste lettergreep voorgaat op het (belangrijker) verschil in de tweede.
Vietnamese lettertypes en coderingen.
De universele karakterset Unicode heeft geen apart segment voor het Vietnamese alfabet. De nodige letters zijn verspreid over de segmenten "Basic Latin", "Latin-1 Supplement", "Latin Extended-A", "Latin Extended-B" en "Latin Extended Additional". Een conventie gebaseerd op ASCII-based writing convention, Vietnamese Quoted Readable, en enkele coderingen zoals TCVN3, VNI en VISCII waren in wijd gebruik voordat Unicode populair werd. Tegenwoordig wordt bijna enkel nog Unicode gebruikt.

</doc>
<doc id="35156" url="https://nl.wikipedia.org/wiki?curid=35156" title="Lijst van Franse gouverneurs van Cochin-China">
Lijst van Franse gouverneurs van Cochin-China

Dit is een lijst met de Franse gouverneurs in Cochin-China (in hedendaags Vietnam). Op de Franse gouverneurs van Indochina na waren zij de hoogste autoriteit in het gebied. Ze opereerden grotendeels zelfstandig. Voor zover bekend zijn de jaartallen vermeld: 
Met zetel in Đà Nẵng (Tourane):
Met zetel in Saigon:
Luitenant-gouverneurs:
Gouverneurs:

</doc>
<doc id="35157" url="https://nl.wikipedia.org/wiki?curid=35157" title="Khmer Krom">
Khmer Krom

De Khmer Krom zijn Khmers (Cambodjanen) die in het zuiden van het hedendaagse Vietnam wonen.
Dit gebied behoorde ooit tot het Khmer-rijk, maar het werd in de loop der eeuwen door de Vietnamezen veroverd. De Khmer Krom voelen zich in Vietnam gediscrimineerd en achtergesteld ten opzichte van de Vietnamezen. Hoeveel Khmer Krom er precies zijn is niet duidelijk, afhankelijk van wie de telling doet varieert het aantal tussen 1 en 7 miljoen personen. De Vietnamese regering heeft geprobeerd de Khmer Krom te assimileren door huwelijken met Vietnamezen maar dit is min of meer mislukt.
Tegenwoordig wordt dit gebied door Cambodjanen ook wel Kampuchea Krom genoemd. Khmer Krom die naar Cambodja emigreren worden ook daar gediscrimineerd, omdat ze gezien worden als Vietnamezen die het land proberen te kolonialiseren.
De Khmer Krom hangen voornamelijk het Theravada-boeddhisme aan; dit in tegenstelling tot de Vietnamezen die het Mahayana-boeddhisme aanhangen. Vertegenwoordigers van de Khmer Krom claimen dat, ook al dragen ze Vietnamese kleding en hebben ze Vietnamese paspoorten, ze nog altijd Khmer zijn.

</doc>
<doc id="35158" url="https://nl.wikipedia.org/wiki?curid=35158" title="Kampuchea Krom">
Kampuchea Krom

Kampuchea Krom is het gebied in het zuiden van Vietnam dat ooit behoorde tot het rijk van de Khmers. Dit gebied werd in de loop der eeuwen door de Vietnamezen veroverd. De Vietnamese aanwezigheid werd vaak afgedwongen. Zo dwong een Vietnamese koningin de Cambodjaanse koning Chettha II in 1620 om Vietnamezen toe te laten in de stad Prey Nokor, het hedendaagse Ho Chi Minhstad. De inwoners van Kampuchea Krom noemen zichzelf wel de Khmer Krom.
In 1978 viel de Rode Khmer het gebied binnen. Dit leidde uiteindelijk tot de invasie in Cambodja door de Vietnamezen, en de val van de Rode Khmer.

</doc>
<doc id="35159" url="https://nl.wikipedia.org/wiki?curid=35159" title="Unie van Indochina">
Unie van Indochina

De Unie van Indochina, ook wel Frans-Indochina, werd gevormd op 17 oktober 1887. Deze unie bestond uit de Franse koloniën/protectoraten Tonkin, Annam, Cochin-China en Cambodja. In 1893 werd ook Laos aan de unie toegevoegd, evenals de concessie Kouang-Tchéou-Wan in 1898. Na de Tweede Wereldoorlog is de unie uiteengevallen, maar de afzonderlijke gebieden zijn tot aan hun onafhankelijkheid met Frankrijk verbonden geweest. In 1954, na de Eerste Indochina-oorlog, verlieten de Fransen de kolonie en werd het gezag over Vietnam overgedragen aan de regeringen van Noord-Vietnam en Zuid-Vietnam. Ook het Koninkrijk Laos en Koninkrijk Cambodja werden officieel onafhankelijk. Kouang-Tchéou-Wan werd in 1946 teruggegeven aan China.
Van 16 november 1887 tot 9 maart 1945 werd de Unie van Indochina bestuurd door gouverneurs, na de Japanse overheersing vertegenwoordigden hoge commissarissen het Franse gezag.
Bestuurlijke indeling.
De Unie van Indochina bestond uit:

</doc>
<doc id="35160" url="https://nl.wikipedia.org/wiki?curid=35160" title="Lijst van Franse gouverneurs van Indochina">
Lijst van Franse gouverneurs van Indochina

Dit is een lijst met de Franse gouverneurs in de Unie van Indochina. Zij waren de hoogste vertegenwoordigers van het Franse gezag over het gebied. Onder hen waren in de verschillende gebieden residenten aangewezen. Voor zover bekend zijn de jaartallen vermeld: 
Gouverneurs Generaal:
Na 1945 waren de hogecommissarissen de vertegenwoordigers van het Franse gezag.

</doc>
<doc id="35161" url="https://nl.wikipedia.org/wiki?curid=35161" title="Lijst van Franse hogecommissarissen van Indochina">
Lijst van Franse hogecommissarissen van Indochina

Dit is een lijst met de Franse hogecommissarissen in Frans Indochina, zij waren de hoogste vertegenwoordigers van het Franse gezag over het gebied vanaf 1945. Onder hen waren in de verschillende gebieden commissarissen aangewezen. Voor zover bekend zijn de jaartallen vermeld: 

</doc>
<doc id="35162" url="https://nl.wikipedia.org/wiki?curid=35162" title="Nina Storms">
Nina Storms

Nina Storms (Amsterdam, 21 juli 1953), geboren als Nina Bernadina Vleeschdraager, daarna bekend als Nina Aka-Vleeschdraager en Nina Brink, is een Nederlands ondernemer. Ze is vooral bekend geworden als de voorzitter van de raad van bestuur van internetprovider World Online ten tijde van de beursgang in 2000 en de daaropvolgende scherpe daling van de beurswaarde.
Voor World Online.
Nina Brink werd geboren in Amsterdam-Zuid. De joodse ouders van Brink, die tijdens de Tweede Wereldoorlog in een jappenkamp hadden gezeten en het grootste deel van hun familie in Nederlands-Indië en het bezette Nederland hadden verloren, besloten te emigreren naar het in hun ogen veiliger Noord-Amerika. Het gezin emigreerde naar Franstalig Canada (Quebec). In Canada nam het gezin Vleeschdrager de achternaam "Drageur" aan.
Na het plotseling overlijden van haar vader keerde Brink met haar moeder op achttienjarige leeftijd terug naar Nederland. Ze begon aan een studie psychologie aan de Rijksuniversiteit Leiden, maar maakte deze niet af en stapte over naar het bedrijfsleven.
Brinks eerste ex-echtgenoot Ben (Benjamin) Aka startte een bedrijf in distributie van elektronische onderdelen en componenten, genaamd MCA Tronix. Omdat de naam al in gebruik was bij een platenmaatschappij (MCA Records) werd de naam al snel gewijzigd in AKAM International, dat later Akam International Holding zou gaan heten. Bij AKAM International werkte Brink als Marketing Director om vervolgens voor zichzelf te beginnen. Op haar dertigste jaar had Brink al een vermogen van tientallen miljoenen guldens. In 1987 richtte ze met haar tweede echtgenoot Ab Brink "A-Line Technologies", een distributeur van computeronderdelen, op.
A-Line Technologies werd in 1989 verkocht aan het door Willem Smit bestuurde automatiseringsbedrijf Newtron. Al snel nadat Newtron naar de beurs was gegaan, werd het overgenomen door Ordina. Samen met Joep van den Nieuwenhuyzen kon Nina Brink het bedrijf A-Line Technologies in 1990 weer terugkopen.
World Online.
In 1995 richtte Brink World Online op. Ze wilde van het bedrijf de grootste internetprovider van Europa maken. World Online werd in korte tijd "het" symbool van de Nieuwe Economie. Op vrijdag 17 maart 2000 ging het bedrijf naar de beurs. De beursgang veroorzaakte een ware hype. Het aandeel World Online noteerde een koers van 43 euro, waarmee de totale waarde van World Online kortstondig 12 miljard euro was. De prijs van een aandeel steeg al snel naar rond de 50 euro. Enkele grote aandeelhouders verkochten die eerste dag hun belang.
Op maandag 20 maart 2000 ging het mis. De verkoop van aandelen door grote aandeelhouders wekte argwaan bij andere beleggers. Het regende verkooporders waardoor de koers van het aandeel rap daalde met tientallen procenten in enkele weken tijd. Al snel werd bekend dat Brink negen maanden voor de beursgang haar eigen aandelen voor zes euro, nog geen zevende deel van de introductiekoers, had verkocht aan de commissarissen Henry Holterman en Victor Bisschof. Veel beleggers zeiden van dit feit niet op de hoogte te zijn geweest, alhoewel het (zij het enigszins verbloemd, op pagina 99) wel in het prospectus stond. De verkoop stond hier vermeld als 'transfer'. De prijs waartegen de aandelen waren verkocht werd niet vermeld.
Veel van de kritiek richtte zich op Brink persoonlijk. Uiteindelijk bleek dat de banken en enkele commissarissen het prospectus hadden geschreven en niet Brink. Op 13 april 2000, nog geen maand na de beursgang, nam Brink ontslag naar aanleiding van onenigheid met de raad van bestuur over de te varen koers. Brink wilde verkopen aan Telefonica en daar was de raad van bestuur het niet mee eens. In augustus 2000 noteerde een aandeel World Online 10 euro. Rond die tijd werd bekend dat World Online overgenomen zou worden waardoor de koers steeg naar 15,80 euro. World Online werd begin september 2000 overgenomen door de Italiaanse internetprovider Tiscali voor 5,9 miljard euro, wat neerkwam op 20 euro per aandeel. De overname vond plaats door een aandelenruil.
Na World Online.
In de schaduw van de publiciteit richtte Brink een nieuw bedrijf op: investeringsmaatschappij Renessence Ventures. Via Renessence belegde Brink in andere ondernemingen. Ook richtte ze begin 2001 het bedrijf LaDot op samen met Eric Tolsma. LaDot kocht het failliete bedrijf FreeHosting op en wilde een van de grote hostingproviders in Nederland worden. Brink hield zich niet bezig met het bestuur van LaDot, maar trad alleen op als investeerder. Eind 2001 werd LaDot overgenomen door het Noorse ActiveISP, dat in 2004 van naam veranderde: Active 24. In 2006 stootte Brink Active 24 af. Verder stapte Brink in 2001 in de forensische accountancy; ze werd mede-investeerder in Schaap Bruin en van Vliet Forensics. Samen met Cees Schaap begon ze in 2003 een soort financiële toezichthouder: 4iTrust. Onder anderen Willem Vermeend, voormalig staatssecretaris van Financiën, Bas Eenhoorn, tot 2003 partijvoorzitter van de VVD en Sigismundus Lubsen, oud-commissaris van Heineken, waren verbonden aan 4iTrust. 4iTrust werd geen succes, het bedrijf werd samen met SBV op 20 december 2007 onder leiderschap van mr. dr. Cees Schaap failliet verklaard.
In 2019 ging het door Storms opgerichte bedrijf Natur, dat koudgeperste vruchtensappen produceerde, failliet. Het bedrijf was een jaar eerder op de Amerikaanse beurs genoteerd, maar ging failliet met een negatief eigen vermogen en een schuld van 12 miljoen euro.
In 2020 werd bekend dat Nina Storms door de justitie in Monaco werd verdacht van witwaspraktijken.
In 2021 oordeelde de rechter dat twee voormalige directeuren van World Online inzicht moesten krijgen in een schikking die Storms trof met Reggeborgh, het investeringsbedrijf waarvan voormalig commissaris Henry Holterman topman is. Storms meende recht te hebben op een nabetaling van Reggeborgh en eiste samen met de twee ex-directieleden 182 miljoen euro. Dit bedrag zouden zij onderling verdelen. In het voorjaar van 2020 vernamen de twee via de media dat Storms en Reggeborgh de zaak hadden geschikt, waarbij Reggeborgh 11,3 miljoen euro betaalde, zonder medeweten van de andere eisers. Deze stapten daarop naar de rechter, die Reggeborgh beval volledig inzicht te geven in de gemaakte afspraken.
In 2024 meldde "Het Financieele Dagblad" dat Storms mede-initiator is geweest van een complexe fusie in 2023 tussen het omstreden Amerikaanse biotechnologiebedrijf Renovaro en een Britse public limited company. Laatstgenoemde holding was voor die gelegenheid opgericht met Storms' dochter Karen Brink als directeur. De Britse vennootschap werd voor meer dan 250 miljoen dollar ingebracht in de aandelenfusie met Renovaro, maar deze waardering was niet onafhankelijk vastgesteld door een deskundige. Door de fusie kreeg Karen Brink een belang van 19% in het fusiebedrijf en werd daarmee op papier zeer vermogend. Renovaro, tot 2023 Enochian Biosciences geheten, is in het verleden meermaals beschuldigd van fraude. Het Amerikaanse investeringsonderzoeksbureau Hindenburg Research heeft de gang van zaken bij het bedrijf naar buiten gebracht. Daarnaast heeft een Amerikaanse grootaandeelhouder de rol van Storms bij de rechter aangeklaagd, aangezien bij de fusie haar betrokkenheid bij World Online en de relatie tussen moeder en dochter verzwegen zouden zijn. Overigens is de echtgenoot van deze aandeelhouder een medeoprichter van het bedrijf, die wordt verdacht van betrokkenheid bij een huurmoord op een zakenpartner in 2018, een zaak die in september 2024 voor de rechter komt.
Persoonlijk.
Sinds 2007 heeft Brink een relatie met Pieter Storms met wie zij op 28 augustus 2008 in het huwelijk trad. Ze was eerder gehuwd met Ben Aka en Ab Brink. Uit dat laatste huwelijk werd dochter Karen Brink geboren.

</doc>
<doc id="35163" url="https://nl.wikipedia.org/wiki?curid=35163" title="Pieter Bouw">
Pieter Bouw

Pieter Bouw (Nijkerk, 1941) is een Nederlands voormalig topfunctionaris en hoogleraar aan de Universiteit Twente. Hij is vooral bekend als de voormalig voorzitter van de raad van bestuur van KLM.
Leven en werk.
Op zijn achttiende vertrekt hij naar de Vrije Universiteit in Amsterdam om economie te gaan studeren. Na zijn studie treedt hij in 1967 in dienst van de KLM. In 1991 wordt hij voorzitter van de raad van bestuur. Vrijwel direct voert hij een aantal harde maatregelen door, zoals de verzelfstandiging van een aantal bedrijfsonderdelen en het ontslag van honderden werknemers.
Halverwege 1997 stapt hij onverwachts op. Pieter Bouw wordt hoogleraar bedrijfskunde in de praktijk aan de Universiteit van Twente en voorzitter van een commissie die belast is met het verdelen van de ether-frequenties.
Voorts wordt hij benoemd tot voorzitter van de raad van bestuur van Swiss International Air Lines. In maart 2004 wordt hij tot interim-ceo benoemd na het onverwachte aftreden van André Dosé.

</doc>
<doc id="35164" url="https://nl.wikipedia.org/wiki?curid=35164" title="Walhalla (mythologie)">
Walhalla (mythologie)

Walhalla (van het Oudijslands "Valhöll") betekent letterlijk "Zaal (höll, halla) voor de Gevallenen (val, wal)".
In de Noordse mythologie was het Walhalla een speciale hemel, voorbehouden aan de gesneuvelden in de strijd. Voor de Vikingen was het sneuvelen in de strijd de hoogste eer die een strijder kon halen.
Volgens de Vikingen was het Walhalla het rijk van de god Odin. De Vikingen geloofden dat de helden (einherjar) van Odin dagelijks in de strijd sneuvelen om 's avonds door Odins krijgsmaagden, de Walkuren, van het slagveld naar het Walhalla te worden gebracht. Hier werden ze onthaald op varkensvlees (de everzwijnen Andrimner, Särimner en Eldrimner) en honingwijn. Elke ochtend keerden de strijders terug naar de strijd om opnieuw gedood te worden.
De Vikingen waren ervan overtuigd dat het Walhalla een enorme zaal was, gelegen in Asgard. De afmetingen waren fenomenaal. Volgens de Grimnismál zou het Walhalla 540 zalen hebben met 540 poorten. Uit elke poort konden 800 krijgers de aanval openen (432.000 strijders). De muren bestonden uit speren, het dak was van schilden gemaakt en op de banken lagen pantsers. Voor de westelijke poorten hingen wolven met een van bloed druipende adelaar erboven. Walhalla werd omringd door de gracht Tund (rivier van vuur) en bewaakt door de weerwolf (menswolf) Tjodvitner, die in de rivier naar mensen viste. Op het dak stonden een hert, Eikdoorn, en een geit, Heiðrun, en beiden aten ze van de boom Læraðr (die dikwijls wordt gezien als de wereldboom Yggdrasil). De geit Heiðrun produceerde de mede die de krijgers dronken. Van het gewei van het hert droop water van Laerad in Hvergelmir, de bron van alle wateren. Een deel van de gevallenen verbleef ook in Vingólf ("vriendelijk huis").
Wodan haalde (met behulp van de aardevrouw Strijdvreugde en de slang Doorbek) de verjongende drank van de lenteregen naar het Walhalla terug, nadat de reuzen deze gestolen hebben.
Niet alle gesneuvelden gingen naar Odin, Freya kreeg de helft van de gevallenen, zij kwamen in Folkvangr (Veld van het volk).
Naast het Walhalla bestond nog een ander dodenrijk, Niflhel, dat bedoeld was voor de zieken, ouderen, de vrouwen en mannen die een natuurlijke dood waren gestorven. Deze wereld werd geleid door de godin Hel. De ingang werd bewaakt door de hond Garmr.

</doc>
<doc id="35165" url="https://nl.wikipedia.org/wiki?curid=35165" title="'Allo 'Allo!">
'Allo 'Allo!

 'Allo 'Allo! is een Britse komedieserie, uitgezonden op BBC tussen 1982 en 1992 met in totaal 85 afleveringen. De serie is deels als parodie op "Secret Army" bedacht en ontwikkeld door Jeremy Lloyd en David Croft, die ook de meeste afleveringen hebben geschreven. De hoofdrollen werden vertolkt door Gorden Kaye, Carmen Silvera, Vicki Michelle en Sue Hodge.
De serie staat bekend als een van de succesvolste Britse komedies aller tijden.
Inhoud.
In het op een bestaand Frans dorp gebaseerde plaatsje Nouvion woont René Artois (Gorden Kaye). Hij is de eigenaar van het plaatselijke café samen met zijn vrouw Edith (Carmen Silvera). Hij heeft buiten haar weten om relaties met allebei de serveersters van het café, Yvette en Maria. Later raken ze Maria kwijt en wordt zij vanaf seizoen vier vervangen door Mimi.
Het rustige leventje van René wordt op zijn kop gezet door het uitbreken van de Tweede Wereldoorlog. Zo goed en zo kwaad als het gaat probeert hij echter zijn oude leven voort te zetten, door de Duitsers te paaien met af en toe een gratis drankje en gratis "diensten" van zijn serveersters, in ruil voor moeilijk verkrijgbare artikelen zoals paraffine, suiker en boter. Om zijn positie bij de Duitsers nog wat te versterken tipt hij kolonel Von Strohm en diens assistent kapitein Hans Geering (in seizoen 4 vervangen door Alberto Bertorelli) dat er in het nabijgelegen kasteel een beroemd schilderij te vinden is: "De gevallen Madonna met de grote bloemkolen" (Engels: "The Fallen Madonna with the Big Boobies"), geschilderd door Van Clomp. De kolonel en de kapitein weten het schilderij in het geheim uit het kasteel te ontvreemden. Eigenlijk moeten ze het schilderij, net als de andere kostbaarheden van Nouvion, aan Hitler geven, maar ze willen het schilderij liever achterhouden zodat het kan dienen als oudedagsvoorziening wanneer ze na de oorlog met pensioen gaan. Daarom smeden ze samen met René een complot om het schilderij te verstoppen in een uitgeholde salami in de kelder van zijn café. Omdat de kolonel en de kapitein beiden Renés hulp nodig hebben om het schilderij uit handen van Hitler te houden, zien ze veel van hem door de vingers.
Rond dezelfde tijd raakt René tegen wil en dank betrokken bij de activiteiten van het Franse verzet, dat zijn café als uitvalsbasis gebruikt om twee neergehaalde Engelse piloten terug te smokkelen naar Engeland. René moet wel meewerken omdat het verzet hem anders dreigt om te brengen wegens het bedienen van Duitsers in zijn café. Het verzet installeert tevens een geheime radio onder het bed van Ediths moeder waarmee René contact kan houden met Londen. Dit onder de schuilnaam "Nighthawk" (nachtzwaluw). Agent Crabtree (Arthur Bostrom), een Engels geheim agent die denkt dat hij goed Frans spreekt, komt het verzet versterken vanaf seizoen 2. Het verzet krijgt ook hulp van de vervalser Monsieur Leclerc, en later ook van de plaatselijke begrafenisondernemer Monsieur Alphonse.
De situatie verslechtert nog meer voor René wanneer twee afgevaardigden van de Gestapo, Herr Otto Flick en zijn hulpje Von Smallhausen, naar Nouvion komen om "De gevallen Madonna" terug te vinden en een einde te maken aan het verzet. René is al snel hun hoofdverdachte. Aan het einde van het eerste seizoen wordt hij opgepakt en door de meedogenloze generaal Von Klinkerhoffen tot het vuurpeloton veroordeeld. Von Strohm en Geering proberen hem te helpen door de kogels van het vuurpeloton te vervangen door nepkogels, maar verwisselen de kogels dusdanig dat niemand meer zeker weet of er nu met echte of nepkogels geschoten wordt. René heeft geluk en wordt met de nepkogels neergeschoten waardoor hij het incident overleeft. Hij besluit van de verwarring gebruik te maken om zijn dood in scène te zetten. De rest van de serie gaat hij door het leven als zijn "tweelingbroer" (die toevallig ook René heet) zodat hij weer een nieuwe start kan maken.
Al met al bevindt René zich in een complexe situatie. Steeds terugkerende thema's in de serie zijn; het in handen krijgen van het schilderij (dat op de vreemdste plekken verstopt wordt en meerdere malen wordt vervalst om de Gestapo op het verkeerde been te zetten), de vele liefdesaffaires van René, de vaak bizarre en vergezochte pogingen van het verzet om de Britse piloten terug naar Engeland te smokkelen en de in scène gezette dood van René. Bij dit laatste punt komt dan ook nog eens dat Edith het testament van René heeft gevonden en, tegen zijn zin, alles erft zodat hij ook geen eigenaar meer is van zijn eigen café.
Acteurs, hun rol en rolbeschrijving.
Café René.
Legenda
De pilootaflevering uit 1982 wordt bij seizoen 1 (uit 1984) geteld, de twee kerstspecials bij respectievelijk seizoen 2 en 8. De twee specials uit 1994 en 2007 zijn samengenomen onder 'Specials'.
Gestapo.
(*) Janson speelde in seizoen 8 ook een andere rol.
Achtergrond.
Productie.
De pilotaflevering van de serie werd opgenomen in 1982, waarna een eerste seizoen van zeven afleveringen werd gemaakt. De serie werd aanvankelijk negatief ontvangen door de critici (die het onder andere ongepast vonden een komische serie te maken over iets ernstigs als de Tweede Wereldoorlog), maar de kijkcijfers waren vanaf het begin zeer hoog. Behalve in het Verenigd Koninkrijk was de serie onder meer een groot succes in Nederland (uitgezonden door de TROS, later door RTL 5 en RTL 7), België (uitgezonden door de VRT, later door CAZ), Frankrijk, Amerika en Australië. De serie wordt nog vaak heruitgezonden, en is ondertussen zoals heel wat andere televisieseries ook op dvd verschenen. De serie werd aanvankelijk geschreven door de bedenkers Jeremy Lloyd en David Croft. Croft was ook betrokken bij de regie en de productie.
In tegenstelling tot veel andere series had " 'Allo 'Allo!" een verhaallijn die van aflevering op aflevering doorliep, in plaats van dat elke aflevering een apart verhaal was. Daardoor was het noodzakelijk om elke aflevering te zien om het verhaal goed te kunnen volgen. Wel vertelde René elke aflevering aan het publiek een samenvatting van de vorige aflevering voor diegenen die een aflevering hadden gemist.
Vanwege het succes van de serie, kregen de producers vanaf seizoen 3 een beduidend groter budget. Dit stelde hen in staat om grotere rekwisieten zoals stoomvoertuigen en vliegtuigen te gebruiken in de serie, en om grotere sets te bouwen voor de opnames.
Seizoen 5 bestond uit 26 afleveringen; een uitzonderlijk hoog aantal voor een Britse komedieserie. Dit werd gedaan omdat de serie mogelijk ook uitgezonden zou gaan worden in Amerika. Dat gebeurde uiteindelijk niet. Twee afleveringen van deze reeks werden ook niet door Lloyd en Croft geschreven.
Op 25 januari 1990 liep acteur Gorden Kaye zwaar hoofdletsel op toen door een storm een stuk hout de ruit van zijn auto doorboorde en hem raakte. Hij belandde in kritieke toestand in het ziekenhuis en het was niet zeker of hij voldoende zou herstellen om weer te gaan acteren. Kaye dacht dat het beter zou zijn als de serie zou stoppen, maar Jeremy Lloyd kon hem overtuigen toch door te gaan met de serie. Uiteindelijk herstelde hij volledig en konden de opnames worden hervat. Vanaf die tijd werkte David Croft niet meer mee aan de serie, en werd hij voor het schrijfwerk vervangen door Paul Adam.
Er werden twee kerstspecials gemaakt van de serie, in 1985 en in 1991. Beide duren 45 minuten.
Hoewel de serie is gestopt in december 1992, werd op 28 april 2007 eenmalig een reüniespecial uitgezonden door de BBC. Een groot deel van de nog levende acteurs keerde terug in deze uitzending, waarin herinneringen werden opgehaald. De anderhalf uur durende aflevering bevat ook een verhaallijn; de Duitsers zijn inmiddels verdwenen en René schrijft zijn memoires. Deze scènes werden voor een live-publiek opgenomen.
De opnames vonden voornamelijk plaats bij Lynford Hall, te Norfolk, in het Verenigd Koninkrijk. Dit kasteel is gebouwd naar voorbeeld van een Frans kasteel, en was daardoor de ideale opnamelocatie. De achterkant deed dienst als Nouvion, de voorkant als het Duitse hoofdkwartier.
Culturele referenties.
De serie is niet bedoeld als parodie op de Tweede Wereldoorlog zelf, maar op de films en televisieseries over deze oorlog. De serie is met name een parodie op een andere BBC-reeks, "Secret Army", over een Brusselse verzetsorganisatie die Britse piloten het land uit smokkelt tijdens de Tweede Wereldoorlog.
In de serie wordt de spot gedreven met een aantal clichés over Fransen, Duitsers, Italianen en Engelsen.
Muziek.
De titelsong van de serie is gecomponeerd door David Croft en Roy Moore. Een instrumentale versie ervan is altijd te horen tijdens de intro en aftiteling van de serie, en is gespeeld op een accordeon. Er bestaat ook een versie met tekst van. De officiële titel van het lied is "London Calling".
Ook in de serie zelf speelt muziek geregeld een grote rol, vooral omdat in Renés café een piano staat waar lt. Gruber of Leclerc geregeld op speelt. Meestal worden ze begeleid door het gezang van Edith. De muziek die in het café gespeeld wordt, doet vaak denken aan film- en theatermuziek uit de jaren 30 van de 20e eeuw.
Van tijd tot tijd zijn het Franse volkslied "La Marseillaise" en het Duitse volkslied "Deutschlandlied" in de serie te horen.
Talen.
In de serie worden zogenaamd de volgende talen gesproken: Frans, Duits, Italiaans, Spaans, Zweeds (in seizoen 6) en Engels. In werkelijkheid spreken alle acteurs Engels, maar met verschillende accenten om de verschillende talen te benadrukken. De Britten in de serie spreken met een opvallend deftig accent, en gebruiken typisch Britse woorden en uitdrukkingen, zoals "chinwag" ("babbeltje"), "chaps" ("kerels") en "peckish" ("hongerig"). Fransen noemen zij "Frogs" en Duitsers "Jerries". Bijna alle personages kunnen elkaar verstaan, maar er is een taalbarrière tussen de Fransen en de Britse piloten, net als tussen de Britten en de Duitsers.
Door deze taalbarrière kon er een gimmick worden ingebouwd rondom het personage van officer Crabtree. Crabtree is een Brit die maar "zeer matig" Frans spreekt. Om dit effect te benadrukken zegt hij vaak woorden verkeerd, zoals "Good moaning", een running gag in de serie. Soms ontstaan zo schuttingwoorden. Voorbeelden zijn: "The bummers pissed over on a dick night" in plaats van "The bombers passed over on a dark night", "I was pissing your coffee when I thought I'd drip in for a drunk" in plaats van "I was passing your cafe when I thought I'd drop in for a drink" en "Long distance dick" in plaats van "duck". Echter, dit gebeurt alleen als hij met een "Frans accent" spreekt (dus zogenaamd Frans praat). Als hij in gesprek is met andere Britten is zijn rare uitspraak ineens verdwenen, omdat hij dan "Engels" spreekt.
Later wordt er ook een andere grap opgevoerd met kapitein Hans Geering in Londen; oorspronkelijk sprak hij met een Duits accent en een nog schuchtere, hoge stem. Wanneer hij in Londen echter met Britten praat, spreekt hij met een diepe stem op vrij deftige toon.
Theater.
Het succes van de serie leidde tot een theaterproductie, met een groot deel van dezelfde acteurs als in de serie in de hoofdrollen. De theaterserie liep van 1986 tot 1992.
De theatershow werd ook overgenomen in andere landen, met andere acteurs. In 2009 kwam er in Nederland een theaterversie van " 'Allo 'Allo!", geproduceerd door 3 and a Crowd Entertainment. De première had plaats op 24 januari in Zoetermeer. In de theatervoorstelling is het publiek te gast in het café van René Artois.
Korte inhoud.
René Artois vertelt in het kort dat hij getrouwd is met Edith, een affaire heeft met zijn twee diensters die dit niet van elkaar mogen weten en dat hij tegen zijn wil in lid is van het verzet. Verder heeft hij twee salami's waarvan een het originele schilderij van The Madonna bevat en het andere een vervalsing. Ook verbergt hij twee Britse piloten die naar Engeland moeten worden gesmokkeld. Hij heeft contact met Londen over een radiozender, maar deze is defect.
Leclerc, vermomd als verkoper van papegaaien en kaketoes, komt het café binnen. Een van de kaketoes is een nepexemplaar en bevat een microfoon in de bek en een luidspreker in de buik. De radio wordt aangezet via de cloaca.
Von Strohm en Gruber vernemen dat Von Schmelling naar Nouvion afreist om het schilderij op te halen en om het te overhandigen aan Hitler. Ook Herr Flick verneemt dit. Von Strohm en Gruber enerzijds en Herr Flick en Helga anderzijds gaan naar het café om hun salami op te eisen. Het is pas dan dat René van Edith verneemt dat zij het echte schilderij uit de salami heeft gehaald en ergens anders heeft verstopt. Bijgevolg is René genoodzaakt om aan Herr Flick een lege salami te geven en aan Von Strohm eentje met de vervalsing. Wanneer Von Schmelling dan het café betreedt, heeft hij honger. Hij eist dat Herr Flick zijn salami aansnijdt. Herr Flick weigert dit met het argument dat hij het petekind is van Heinrich Himmler. Vervolgens eist Von Schmelling dat Von Strohm zijn salami aansnijdt wat ook gebeurt. Op deze manier geraakt de vervalsing beschadigd, maar Von Strohm en Gruber denken dus dat dit het originele schilderij is.
Om de Duitsers te paaien zegt René aan Von Strohm en Gruber dat hij hen een verkeerde salami heeft gegeven en dat het originele schilderij nog veilig is. Herr Flick, die niets in zijn salami vond, start een onderzoek.
Later wordt vernomen dat Hitler in hoogsteigen persoon naar Nouvion komt. Herr Flick beslist om zich als Hitler te verkleden en alzo het schilderij in ontvangst te nemen. Hij weet echter niet dat Gruber, Von Strohm, Leclerc, Mimi en Edith elk exact hetzelfde van plan zijn. Wanneer Von Schmelling dan aankomt in het café, zijn er dan ook heel wat Hitlers. René kan Von Schmelling overtuigen dat zij zich enkel zo hebben verkleed uit respect voor de führer.
Met een nieuwe list kan René en zijn personeel het originele schilderij veiligstellen en de Duitsers een vervalsing bezorgen zonder dat ze dit beseffen.

</doc>
<doc id="35166" url="https://nl.wikipedia.org/wiki?curid=35166" title="Kernenergie">
Kernenergie

Kernenergie, nucleaire energie of atoomenergie is energie die is opgewekt door middel van kernreacties. Wanneer atoomkernen van bepaalde chemische elementen door kernsplijting worden omgezet in meerdere lichtere kernen, door kernfusie met elkaar versmelten tot zwaardere kernen of door radioactief verval uiteenvallen, komt er energie vrij in de vorm van warmte en ioniserende straling.
In kerncentrales wordt kernenergie uit kernsplijting gebruikt voor het produceren van elektriciteit. Op 1 januari 2021 waren er wereldwijd 442 kernreactoren operationeel in kerncentrales. Ze produceren samen 10% van de elektriciteit in de wereld. Daarnaast hebben veel onderzeeërs, vliegdekschepen alsook enkele atoomijsbrekers een nucleaire aandrijving gebaseerd op kernsplijting. Bij kernsplijting ontstaat als bijproduct radioactief afval, bestaande uit laag/middel- en hoogradioactief afval. Het afval blijft deels honderdduizenden tot miljoenen jaren hoog-radioactief.
Een voorbeeld van kernenergie uit kernfusie is de warmtestraling die in sterren, zoals de Zon, wordt opgewekt. Er is al veel onderzoek gedaan naar de toepassing van kernfusie in kerncentrales, ook wel fusie-energie genoemd, maar er is nog geen zicht op de technische en economische haalbaarheid daarvan.
Kernsplijting of kernfusie kan worden toegepast in kernwapens. Potentieel kan radioactief materiaal ook worden verwerkt in een vuile bom, die zijn werking ontleent aan radioactief verval van het materiaal.
Radioactief verval wordt ook ingezet voor medische toepassingen in de vorm van medische isotopen, waaronder bij de behandeling van kanker. In Nederland wordt in het reactorcentrum Petten een derde van alle medische isotopen in de wereld geproduceerd.
Sinds de jaren 1970 is er wereldwijd veel weerstand tegen kernenergie, met als voornaamste bezwaren het risico op kernrampen, nucleaire proliferatie en het ontstaan van kernafval, waarbij langdurige opslag niet als duurzame oplossing voor dit afval wordt beschouwd. Verdere bezwaren zijn de hoge bouwkosten en bouwtijd van een kerncentrale. De kernrampen van Tsjernobyl en Fukushima hebben verder aan de tegenstand bijgedragen. Daarnaast komen er kleinere kernongevallen voor.
In het kader van de discussie over de opwarming van de Aarde en de uitputting van grondstoffen krijgt kernenergie hernieuwde aandacht als alternatief voor het gebruik van fossiele brandstoffen. Dit met het argument dat deze energiebron bijdraagt aan het beperken van de opwarming vanwege het gebrek aan uitstoot van broeikasgassen bij de productie. Ook vergen kerncentrales weinig ruimte en weinig schaarse grondstoffen voor de bouw in vergelijking met windturbines en zonnepanelen, per opgewekte hoeveelheid energie. Uranium, dat meestal als bron van brandstof dient, is een veelvoorkomend element op Aarde, al zijn de voorraden net zoals die van fossiele brandstoffen uitputtelijk. De risico's van kernrampen, kernongevallen en kernafval worden door voorstanders kleiner geacht dan de risico's van veel huidige alternatieven voor energieproductie (o.a. klimaatverandering, luchtvervuiling, leveringszekerheid).
Kernsplijting.
De atoomkernen met een massa overeenkomend met die van ijzer (ca. 56 nucleonen) zijn energetisch bezien van alle kernen in het periodiek systeem het stabielst. Bij zwaardere of lichtere kernen is het theoretisch mogelijk energiewinst te halen door het samenvoegen van lichte (kernfusie) of het splijten van zware kernen (kernsplijting). De nieuwe atoomkernen die hierbij ontstaan, zijn samen wat lichter dan de som van de uitgangselementen. De ontbrekende massa is omgezet in energie volgens de beroemde formule van Einstein,
waarin
Omdat de term "c"2 zo groot is, komt er bij kernreacties zeer veel energie vrij, ook als maar een klein gedeelte (een tiende procent) van de massa in energie wordt omgezet. In de praktijk wordt vrijwel alleen gebruikgemaakt van de splijting van kernen van uranium- en plutonium-isotopen. Plutonium ontstaat vanzelf uit uranium tijdens de kernreacties in de reactorkern en wordt ook gedeeltelijk gespleten, waarbij natuurlijk ook energie vrijkomt. Gebruikte splijtstof kan voor circa 95% hergebruikt worden, men spreekt van opwerking. De overige procenten, en de materialen die als verpakking hebben gediend van de splijtingsmaterialen en die ook in meerdere of mindere mate radioactief zijn geworden, vormen samen het zogenoemde kernafval.
Wereldwijde toepassing.
De commerciële opwekking van elektriciteit door middel van kernenergie gebeurt in kerncentrales. De warmte van het kernsplijtingsproces wordt gebruikt om water te verhitten. Daarmee wordt stoom geproduceerd, die een turbine (soort schoepenrad) en vervolgens een generator aandrijft waarin elektriciteit wordt opgewekt. De productie van elektriciteit uit kernenergie was wereldwijd 2518 TWh in 2011, wat neerkomt op 13,5% van de totale productie van elektriciteit. Wereldwijd zijn er in 2020 circa 50 nieuwe kernreactoren in aanbouw in 15 landen.
Noord-Amerika.
Canada heeft 19 werkende kernreactoren. In 2019 produceerde kernenergie 15% van de elektriciteit van het land. Op een na staan alle 19 kernreactoren van het land in Ontario. Tien van die eenheden - zes in Bruce en vier in Darlington - zullen worden gerenoveerd. Het programma verlengt de operationele levensduur met 30-35 jaar. Dankzij vergelijkbare renovatiewerkzaamheden kon Ontario in 2014 steenkool geleidelijk afschaffen, waardoor een van de schoonste elektriciteitsmixen ter wereld werd bereikt.
Mexico heeft twee werkende kernreactoren. In 2019 produceerde kernenergie 4,5% van de elektriciteit van het land.
De Verenigde Staten hebben 94 werkende kernreactoren, met een gecombineerd nettocapaciteit van 96,6 GW. In 2019 produceerde kernenergie 20% van de elektriciteit van het land. Er waren vier AP1000-reactoren in aanbouw, maar twee daarvan zijn geannuleerd. Een van de redenen voor het feit dat er tot nu toe geen nieuwbouw in de VS is gebouwd, is de uiterst succesvolle evolutie in onderhoudsstrategieën. In de afgelopen 15 jaar heeft de verbeterde operationele prestatie het gebruik van Amerikaanse kerncentrales vergroot, waarbij de verhoogde output gelijk staat aan 19 nieuwe 1000 MWe-centrales die worden gebouwd. In 2016 werd de eerste nieuwe kernreactor in gebruik genomen in het land sinds 20 jaar. Desondanks is het aantal werkende reactoren de afgelopen jaren afgenomen, vanaf een piek van 104 in 2012. Vroegtijdige sluitingen zijn veroorzaakt door een combinatie van factoren, waaronder goedkoop aardgas, liberalisering van de markt, oversubsidie van hernieuwbare bronnen en politieke campagnes.
Zuid-Amerika.
Argentinië heeft drie reactoren. In 2019 wekte het land 6% van zijn elektriciteit op uit kernenergie. Brazilië heeft twee reactoren. In 2019 produceerde kernenergie 3% van de elektriciteit van het land.
West-Europa.
Kerncentrales in Nederland.
In Nederland zijn twee kerncentrales gebouwd voor energieopwekking:
Daarnaast zijn er in Delft en Petten nog twee kernreactoren in gebruik en zijn de onderzoeksreactoren in Arnhem, Eindhoven en Wageningen gesloten.
Kerncentrales in België.
In België zijn twee kerncentrales voor elektriciteitsproductie: Doel (4 reactoren) en Tihange (3 reactoren).
Samen zorgden zij in 2013 voor 52,08% van de Belgische elektriciteit.
Het Studiecentrum voor Kernenergie SCK•CEN in Mol werd opgericht in 1952. Het SCK•CEN beschikt over een park van meerdere onderzoeksreactoren.
Kerncentrales in overig West-Europa.
Finland heeft vier werkende kernreactoren. In 2019 produceerde kernenergie 35% van de elektriciteit van het land. Een vijfde reactor - een EPR van 1720 MWe - is in aanbouw en er zijn plannen om op een nieuwe locatie (Hanhikivi) een Russische VVER-1200-eenheid te bouwen.
Frankrijk heeft 58 reactoren, verdeeld over 19 elektriciteitscentrales. Samen zijn deze goed voor 416 TWh per jaar. Dat is 71% van de elektriciteitsproductie in Frankrijk (2019). Een nieuwe Europese kernreactor (EPR) is in aanbouw in Flamanville.
In Duitsland vormde kernenergie in 2019 12,5% van de elektriciteitsproductie van het land. Als onderdeel van de Energiewende wil Duitsland stoppen met kernenergie.
Spanje heeft zeven werkende kernreactoren. In 2019 vormde kernenergie 21% van de elektriciteitsproductie van het land.
Zweden heeft zes werkende kernreactoren. In 2019 vormde kernenergie 34% van de elektriciteitsproductie van het land. Het land sluit enkele oudere reactoren, maar investeert in verlengingen en verbeteringen van de levensduur.
Zwitserland heeft vier werkende kernreactoren. In 2019 vormde kernenergie 24% van de elektriciteitsproductie van het land.
Het Verenigd Koninkrijk heeft 15 werkende kernreactoren. In 2019 vormde kernenergie 16% van de elektriciteitsprductie van het land. De Britse overheid besloot in 2006 tot de vervanging van verouderde kernreactoren en de bouw van een nieuwe kerncentrale.
Centraal- en Oost-Europa.
Armenië heeft één kernreactor. In 2019 produceerde kernenergie 28% van de elektriciteit van het land. Bulgarije heeft twee werkende kernreactoren. In 2019 produceerde kernenergie 38% van de elektriciteit van het land. Hongarije heeft vier werkende kernreactoren. In 2019 produceerde kernenergie 49% van de elektriciteit van het land. Roemenië heeft twee werkende kernreactoren. In 2019 produceerde kernenergie 19% van de elektriciteit van het land.
Rusland heeft 38 werkende kernreactoren. In 2019 produceerde kernenergie 20% van de elektriciteit van het land. Een regeringsbesluit in 2016 voorzag in de bouw van 11 kernreactoren tegen 2030, naast de reeds in aanbouw zijnde reactoren. Begin 2020 had Rusland vier reactoren in aanbouw. De nucleaire industrie van het land is momenteel betrokken bij nieuwe reactorprojecten in Wit-Rusland, China, Hongarije, India, Iran en Turkije, en in verschillende mate als investeerder in Algerije, Bangladesh, Bolivia, Indonesië, Jordanië, Kazachstan, Nigeria en Zuid-Afrika.
Slowakije heeft vier werkende kernreactoren. In 2019 produceerde kernenergie 54% van de elektriciteit van het land. Er zijn nog twee units in aanbouw.
Slovenië heeft één werkende kernreactor. In 2019 produceerde Slovenië 37% van zijn elektriciteit uit kernenergie. Oekraïne heeft 15 werkende kernreactoren. In 2019 produceerde kernenergie 54% van de elektriciteit van het land. Tsjechië heeft zes werkende kernreactoren. In 2019 produceerde kernenergie 35% van de elektriciteit van het land. Wit-Rusland heeft één werkende kernreactor, die in november 2020 op het net is aangesloten, en een tweede reactor in aanbouw.
Azië.
Bangladesh is in 2017 begonnen met de bouw van de eerste van twee geplande Russische VVER-1200-reactoren. De bouw van de tweede startte in 2018. Het is van plan de eerste unit in 2023 in bedrijf te hebben. Het land produceert momenteel vrijwel al zijn elektriciteit uit fossiele brandstoffen.
China heeft 49 werkende kernreactoren. In 2019 produceerde kernenergie 5% van de elektriciteit van het land. Het land blijft de markt voor nieuwe nucleaire bouwwerken domineren. Begin 2020 bevonden zich 11 van de 53 reactoren die wereldwijd in aanbouw waren in China. In 2018 werd China het eerste land dat opdracht gaf voor twee nieuwe ontwerpen: de AP1000 en de EPR. China begint met de exportmarketing van de Hualong One, een grotendeels inheems reactorontwerp. De sterke impuls voor de ontwikkeling van nieuwe kernenergie in China komt voort uit de noodzaak om de luchtkwaliteit in steden te verbeteren en de uitstoot van broeikasgassen te verminderen.
India heeft 23 werkende kernreactoren. In 2019 produceerde kernenergie 3% van de elektriciteit van het land. De Indiase regering zet zich in om haar kernenergiecapaciteit te vergroten als onderdeel van haar omvangrijke programma voor infrastructuurontwikkeling. De regering stelde in 2010 een ambitieuze doelstelling om tegen 2024 14,6 GWe nucleaire capaciteit online te hebben. Begin 2020 waren in India zeven reactoren in aanbouw met een gecombineerd vermogen van 5,3 GWe.
Japan heeft 33 werkende kernreactoren. Aan het begin van 2020 waren slechts negen reactoren actief, en nog eens 17 in de procedure voor goedkeuring voor een herstart, na het ongeval in Fukushima in 2011. In het verleden was 30% van de elektriciteit van het land afkomstig van kernenergie; in 2019 was dat nog maar 8%. Het verlies aan kernenergie is grotendeels gecompenseerd door meer gebruik te maken van fossiele energie.
Zuid-Korea heeft 24 werkende kernreactoren. In 2019 produceerde kernenergie 26% van de elektriciteit van het land. Zuid-Korea heeft in eigen land vier nieuwe reactoren in aanbouw en vier in de Verenigde Arabische Emiraten. Het land is ook betrokken bij intensief onderzoek naar toekomstige reactorontwerpen.
Pakistan heeft vijf werkende kernreactoren. In 2019 produceerde kernenergie 7% van de elektriciteit van het land. Pakistan heeft twee Chinese Hualong One-eenheden in aanbouw.
Afrika en het Midden-Oosten.
Turkije is in april 2018 begonnen met de bouw van zijn eerste kerncentrale waarvan de ingebruikname in 2023 wordt verwacht.
Zuid-Afrika heeft twee werkende kernreactoren en is het enige Afrikaanse land dat momenteel elektriciteit produceert uit kernenergie. In 2019 produceerde kernenergie 7% van de elektriciteit van het land. Zuid-Afrika blijft zich inzetten voor plannen voor verdere capaciteit al zijn de financieringsbeperkingen aanzienlijk.
Iran heeft één werkende kernreactor. In 2019 produceerde kernenergie 2% van de elektriciteit van het land. Een tweede VVER-1000-eenheid is in aanbouw.
De Verenigde Arabische Emiraten hebben één werkende kernreactor. Nog eens drie eenheden zijn in aanbouw in Barakah.
Nieuwe centrales.
De meeste nieuwe kerncentrales zijn in aanbouw in Azië, met name in Japan, China, en Taiwan. In Europa worden nieuwe kerncentrales momenteel alleen door Finland en Frankrijk gebouwd. Voorts worden er in de VS veel vergunningen van centrales verlengd, terwijl dit ook in diverse Europese landen in toenemende mate als mogelijkheid wordt beschouwd.
Ook in Nederland wordt er gesproken over nieuwe kerncentrales. In 2018 diende de VVD daartoe een voorstel in.
Maatschappelijke discussie.
Het debat over kernenergie gaat voornamelijk over de vraag of deze in de toekomst een belangrijke rol moet spelen bij de opwekking van elektriciteit en of het überhaupt wenselijk is kernenergie hiervoor toe te passen. Hieronder de belangrijkste thema's.
Veiligheid.
Veiligheid is al sinds de jaren 1970 en 1980 een van de belangrijkste discussiepunten. De anti-kernenergiebeweging twijfelt aan de veiligheid van kerncentrales en wijst op de ernstige kernrampen in Three Mile Island, Tsjernobyl en Fukushima. Ze zien in deze vorm van energieopwekking gezondheidsrisico's door het vrijkomen van radioactieve stoffen bij kernrampen en kernongevallen. Er bestaan grote zorgen over het radioactief afval, dat deels honderdduizenden tot miljoenen jaren hoog-radioactief blijft. Verder zijn er zorgen over het risico van gebruik van de techniek voor de productie van kernwapens. Er zijn risico's op sabotage via het hacken van de software-systemen van kerncentrales.
Voorstanders van kernenergie stellen dat de nieuwere generaties van kerncentrales door verbeterde ontwerpen veel veiliger zijn geworden en dat de kans op kernrampen vrijwel uit te sluiten is. Ze zeggen dat het kernafval slechts zeer kleine volumes betreft in vergelijking met fossiele brandstoffen en dat deze volumes verder kunnen worden verminderd door gebruik te maken van de nieuwste technologie in nieuwe reactoren, zoals de kleinere Small Modular Reactors of het gebruik van alternatieve brandstofcycli zoals de snelle kweekreactor.
Voorstanders zeggen dat er niet zo veel ruimte nodig is voor een paar grote kerncentrales en dat er dus maar een paar plekken nodig zijn.
Een NASA-instituut stelde in 2013 dat vervanging van fossiele brandstoffen door kernenergie tot 2050 7 miljoen doden zou kunnen voorkomen.
De Belgische en Nederlandse overheid hebben preventief een maatregel genomen om joodtabletten (kaliumjodaat) te verspreiden voor het geval dat er een incident plaatsvindt waarbij radioactieve straling vrijkomt. Dit is vooral voor kinderen onder de 5 jaar belangrijk.
Milieu en CO2-uitstoot.
Sinds het begin van de 21ste eeuw is de discussie over de opwarming van de Aarde steeds belangrijker geworden. Kernenergie komt terug in het vizier om de opwarming van de aarde tegen te gaan, omdat kerncentrales hele lage hoeveelheden CO2 uitstoten. Het MIT Energy Initiative stelde dat kernenergie in veel regio's noodzakelijk is om een koolstofarme energieproductie te realiseren.
Tegenstanders van kernenergie stellen dat ook duurzame energie, zoals bijvoorbeeld zon- en windenergie, groene waterstof of getijden-energie bij de opwekking een lage CO2-uitstoot heeft. Zonnepanelen op daken nemen geen extra ruimte in beslag. Bij het delven van uranium worden waterbronnen verontreinigd en het milieu aangetast en de winning van uraniumerts is een kostbaar, vervuilend en energieverslindend proces. Bij de ontmanteling van een kerncentrale komt er veel radioactief besmet materiaal vrij, dat voor honderdduizenden jaren moet worden opgeslagen.
In Nederland.
Voorstanders zeggen dat er in Nederland niet genoeg ruimte is voor voldoende windturbines, mede door de bezwaren wegens landschapsvervuiling. Een kerncentrale neemt veel minder ruimte in beslag dan wind- en zonneparken. Bij zonne-energie is het zonde om goede landbouwgrond op te offeren voor zonneweides.
Schone lucht.
In tegenstelling tot de verbranding van fossiele brandstoffen bij conventionele energiecentrales produceert het gebruik van kernbrandstof geen luchtvervuiling zoals fijn stof. Deze luchtvervuiling leidt tot hart- en vaatziekten, beroertes, longkanker en andere longziektes. Kerncentrales vermijden deze uitstoot: een studie uit 2013 stelde dat alle kerncentrales wereldwijd tussen 1971 en 2009 1,8 miljoen levens hebben gered, omdat daardoor geen steenkoolcentrale operationeel kwam.
Economische haalbaarheid.
Sceptici wijzen op de zeer hoge kosten voor de bouw van nieuwe kerncentrales, het onderhoud, de ontmanteling aan het einde van de levensduur en de verwerking van het kernafval. De hoogte van deze kosten is niet realistisch in te schatten. Het duurt zo'n 15 jaar voordat er überhaupt inkomsten uit te genereren zijn.
Het Duitse Instituut voor Economisch onderzoek (DIW) berekende dat alle 674 wereldwijd tussen 1951 en 2017 gebouwde kerncentrales alleen verrezen dankzij forse overheidssubsidies. Desondanks leden zij over 40 jaar gemiddeld 5 miljard euro verlies, de latere ontmantelingskosten van de centrales plus het langdurig opslaan van nucleair afval nog niet meegerekend. De torenhoog oplopende bouwkosten zijn daar mede oorzaak van. Volgens de onderzoekers is kernenergie als oplossing voor klimaatbescherming een oud narratief dat tegenwoordig nog even inaccuraat blijkt als in de jaren 70. De PZEM, de Zeeuwse exploitant van de kerncentrale van Borssele, leed 70 miljoen verlies in 2017 en 54 miljoen in 2018.
In 2020 publiceerde het Weense onderzoeksbureau Enco in opdracht van de Nederlandse overheid een rapport waarin wordt gesteld dat kernenergie niet duurder hoeft te zijn dan wind- of zonnestroom. Eerdere rapporten stelden dat kernenergie duurder was dan wind- of zonnestroom, deze rapporten hielden volgens Enco echter onvoldoende rekening met de hoge investeringen in het elektriciteitsnet ten behoeve van het aansluiten van grote aantallen zonne- en windparken. Ook worden de kosten van het opslaan van wind- en zonne-energie en het zorgen voor alternatieve energiebronnen gedurende periodes van weinig wind of zon genegeerd of onderschat.
Eind 2020 brachten het Internationaal Energieagentschap en het Nucleaire Energieagentschap de negende editie van een vijfjaarlijks rapport uit over de verwachte productiekosten van elektriciteit per productiemethode. In dit rapport worden de verschillende productiemethoden, waaronder kernenergie, vergeleken aan de hand van de LCOE ("levelized cost of electricity)." Dit zijn de inkomsten per opgewekte hoeveelheid energie die gemiddeld gedurende de economische levensduur van het productiemiddel verkregen moeten worden om de investering terug te verdienen. Op het gebied van kernenergie meldde het rapport dat levensduurverlenging van bestaande kerncentrales volgens de onderzoekers de meest kosteneffectieve investering in elektriciteitsproductie in het algemeen is. Daarnaast werd door de onderzoekers berekend dat vanaf 2025 geopende kerncentrales, naast waterkracht, het meest kosteneffectief zijn van alle regelbare (niet weersafhankelijke) elektriciteitsproductiemiddelen met een lage uitstoot. Hierbij is meegewogen dat, gebaseerd op historische data van bestaande kerncentrales, de bouwkosten significant afnemen zodra er meerdere centrales van dezelfde generatie/type zijn gebouwd. De totale kosten worden volgens het rapport bij kernenergie voor een belangrijke mate bepaald door opbouw van ervaring en productielijnen en niet door kosten die inherent zijn aan de techniek.
In 2021 publiceerde KPMG in opdracht van de Nederlandse overheid een marktconsultatierapport waaruit bleek dat er bij marktpartijen interesse is in het bouwen van kerncentrales in Nederland, mits de overheid zorgt voor een gelijk speelveld op de elektriciteitsmarkt en de garantie dat de kerncentrales na ingebruikname niet snel weer gesloten worden. Voor dit laatste is de vrees vergroot door het verbod op kolen vanaf 2030 voor drie in 2015-2016 geopende kolencentrales.
In 2022 concluderen drie wetenschappers van de Rijksuniversiteit Groningen dat het financieel voordeliger is als Nederland mede investeert in kerncentrales, dan alleen in zonne- en windenergie. 
 Kerncentrales kunnen de fluctuaties in wind- en zonne-energie opvangen. Ook wijzen de onderzoekers erop dat kerncentrales per eenheid stroom minder subsidie nodig hebben dan hernieuwbare energiebronnen, zoals zon en wind.
De gespecialiseerde onderzoeksinstituten ECN en PBL concluderen echter dat er te veel vraagtekens en onzekerheden zijn om te kunnen stellen dat kernenergie voordelig is, maar dat bovendien er veel aspecten zijn die niet in geld kunnen worden uitgedrukt.
Kernfusie.
Er wordt al tientallen jaren onderzoek gedaan naar kernfusie, vooral omdat de hierbij gebruikte grondstoffen (zware waterstof, of deuterium) in nagenoeg onbeperkte hoeveelheden uit zeewater kunnen worden gewonnen. Het blijkt echter niet makkelijk om omstandigheden te scheppen waaronder waterstofkernen zo dicht bij elkaar worden gebracht en gehouden dat er een waarneembare hoeveelheid fusie-energie ontstaat. Er wordt onder andere gewerkt aan tokamak-reactoren en laser-implosiereactoren.
Problemen zijn de grote benodigde energie-input voor er netto energieproductie op gaat treden en de materialen waaruit de reactor moet bestaan. Deze moeten extreem sterk zijn en bestand zijn tegen hoge temperaturen. Bovendien worden ze na gebruik zelf radioactief, wat weer een nieuw afvalprobleem schept. Dit afval zal echter redelijk snel zijn radioactiviteit verliezen (de helft minder radioactief na 12 jaar), zodat opslag maar voor een beperkte periode nodig is. Tevens wordt er gewerkt aan materialen die niet of minder radioactief worden door bestraling.
Internationale samenwerking.
Het Internationaal Atoomenergieagentschap (IAEA) is een intergouvernementele organisatie die tot doel heeft het vreedzaam gebruik van kernenergie te bevorderen en het militair gebruik ervan, inclusief dat van kernwapens, te ontmoedigen. Het werd in 1957 opgericht als autonome organisatie binnen de Verenigde Naties (VN). Hoewel het zijn eigen stichtingsverdrag heeft, brengt het verslag uit aan de Algemene Vergadering en de Veiligheidsraad van de VN, en heeft het zijn hoofdkwartier op het VN-kantoor in Wenen. Op 19 september 2023 waren er 178 lidstaten. Noord-Korea was lid sinds 1974 maar trok zich terug in 1994.
IAEA onderhoudt de PRIS-database ("Power Reactor Information System," informatiesysteem over energiereactoren) met de specificatie- en prestatiegeschiedenis van werkende reactoren en van reactoren in aan- of afbouw. De gegevens worden verzameld via officieel benoemde verbindingsofficieren en gegevensverstrekkers in de lidstaten.
De Europese Gemeenschap voor Atoomenergie (Euratom), in werking sinds 1 januari 1958, is één van de drie Europese Gemeenschappen die in 1992 de basis vormden voor de eerste pijler van de Europese Unie (EU). Hoewel officieel een afzonderlijke organisatie, deelt hij zijn instellingen met die van de EU. Het aanvankelijke doel was de creatie van een gemeenschappelijke markt voor kernenergie, maar sindsdien is zijn bevoegdheid uitgebreid met een divers portfolio zoals de veilige behandeling van splijtstoffen, stralingsbescherming en de bouw van de fusiereactor ITER. Zwitserland neemt als geassocieerde staat deel aan Euratom-programma's, net als het Verenigd Koninkrijk sinds de Brexit.

</doc>
<doc id="35168" url="https://nl.wikipedia.org/wiki?curid=35168" title="Schaaktheorie">
Schaaktheorie

De Schaaktheorie omvat de leer van de grondregels en van de beginselen van het schaakspel en kan onderverdeeld worden in:
Over deze drie indelingen is een groot aantal boeken geschreven waarin de schaker zich kan verdiepen om een zo sterk mogelijke partij te kunnen spelen. Wereldkampioen Wilhelm Steinitz (1836-1900) heeft hiertoe de aanzet gegeven. 
De Nederlandse schaker Max Euwe (1901-1981) heeft veel boeken over de schaakopening, het middenspel en het eindspel geschreven.
Zijn serie "Theorie der Schaakopeningen" is wereldwijd bekend.
Bijna alle grootmeesters hebben een flink repertoire aan schaakopeningen paraat.

</doc>
<doc id="35169" url="https://nl.wikipedia.org/wiki?curid=35169" title="Ter Wupping">
Ter Wupping

Ter Wupping is een gehucht in de gemeente Stadskanaal in de streek Westerwolde in de provincie Groningen (Nederland). 
Geografie.
Ter Wupping ligt ten oosten van Onstwedde, ten westen van Veele, ten noorden van Smeerling en ten zuiden van Wessinghuizen. Aan de oostkant van het gehucht loopt de Ruiten Aa en aan de westkant het Oosterholtsdiep. De zuidgrens van het gehucht wordt gevormd door het Mussel-Aa-kanaal.
Het gehucht ligt op een hoefijzervormige zandrug en bestaat uit een es met vier akkercomplexen: de Hoeven, de Tange, de Korte Akkers en de Lange Akkers. Tussen de beide uitlopers van de zandrug liggen nog vier hoogten, waarvan de Olde Goorde ("gaarde", "tuin") de grootste is. Langs de zuidrand van de Lange Akkers ligt de hoogste natuurlijke steilrand van Westerwolde: deze steekt ongeveer 3 meter uit boven het beekdal van de Ruiten Aa. Het gehucht bestaat uit een aantal boerderijen en een enkel huis. 
Naam.
In 1475 komt de plaats voor als "Wypinge". De herkomst van de naam Ter Wupping is onzeker en er zijn dan ook verschillende verklaringen. Het meest waarschijnlijk is een oorsprong vanuit het Middelnederlandse 'wipe', dat verwijst naar een gevlochten rijswerk.
Soms wordt vermeld, zoals in de folder van Staatsbosbeheer over de rondwandeling in dit gebied, dat het afkomstig zou zijn van het woord "wip", dat kraan betekent. Schepen zouden hier geladen en gelost worden. Maar vermoedelijk was de Ruiten Aa voor scheepvaart ongeschikt omdat hij te ondiep en te smal zou zijn en in de zomer ook nog eens vrijwel droog viel. Bovendien lag er een elzenbroekbos omheen. En als de Ruiten A ongeschikt was, dan geldt dat in nog sterkere mate voor het Oosterholts diepje.
Geschiedenis.
Marke.
Ter Wupping is een dochterstichting vanuit Onstwedde. In de 13e eeuw bestond het uit 3 erven, die samen met een 4e erve uit Onstwedde een aparte marke vormden. De gewassen werden geteeld op de es en in een smalle strook in het beekdal aan zuidzijde van het gehucht. De rest bestond vooral uit (zand)heide en gezamenlijke weide. In de 18e eeuw bezat de marke de exclave Stopkeveen op de es van Onstwedde. Hier werd vermoedelijk turf gestoken. In 1826 werd een deel van dit gebied door de rechtbank van Winschoten toegewezen aan de boeren van Onstwedde.
Tussen 1788 en 1829 werd akkercomplex Strootkampen ontgonnen tussen Ter Wupping en Sterenborg, langs de hooilanden van het Oosterholtsdiep. 
In 1863 werd de toenmalige marke van 118 hectare van de 16 waardelen verdeeld over de 14 toenmaligr waarsgerechtigden. 
Ruilverkavelingen.
Rond 1900 was het grootste deel van de vroegere marke hooiland of weiland. In 1913 werd het Mussel-Aa-kanaal dwars door het gebied aangelegd.
Voor de oorlog werden de vele houtwallen om de akkers, weiden en wegen innhet gebied verwijderd en werden de laatste heidegronden ontgonnen. Na de oorlog werden grote delen van het gebied ruilverkaveld. In 1960 werden de meanders van de Ruiten Aa ten noorden van het kanaal gekanaliseerd en in 1977 enkele meanders van de Oude Loo. Het deel ten zuiden van het kanaal werd tot 1976 en het deel ten noorden tot 1979 ruilverkaveld. Alleen de essen zelf en grote delen van de Oude Loo bleven gespaard.
Natuurontwikkeling.
Tussen 1988 en 2012 volgde de herinrichting Oost-Groningen, waarbij de bestaande kavels nog verder vergroot werden. Tegelijkertijd werd echter vanaf 1990 gewerkt aan de realisatie van de Ecologische Hoofdstructuur, waarin inclusief het Stopkeveen bijna 90% van Ter Wupping werd opgenomen. Daarbij werden de oude meanders van de Ruiten Aa en het Oosterholtsdiep weer hersteld. Insteek was hier voor het gehucht, de essen en de hooilanden het herstel van het landschap van rond 1800. Het grootste deel van het landschap werd ofwel ingericht tot kruidenrijk of (nat of droog) schraalgrasland of bos.
Natuurgebied.
Het bezit van Staatsbosbeheer aldaar draagt ook de naam Ter Wupping. Het is een oud hoeven – en beekdallandschap. Belangrijke onderdelen ervan zijn oude rivierduinen: de "Ruige berg" en de "Kieberg." Rond deze rivierduinen liggen een aantal bosjes. Verder behoren ook een aantal akkers tot het terrein. Deze hebben een bolle vorm door eeuwenlang bemesting met schapenmest vermengd met heideplaggen. Ze worden ecologisch beheerd vanwege de akkeronkruiden. Ook graslanden maken deel uit van dit het bezit van Staatsbosbeheer. Rond het oude loopje, een voormalige loop van de Ruiten Aa ten noorden van de Ruige Berg ligt een nat grasland met veel dotterbloemen en pinksterbloemen. Op een de rivierduinen ligt een heischraal grasland. Staatsbosbeheer heeft in dit gebied een wandeling van 5 kilometer met rode paaltjes uitgezet.

</doc>
<doc id="35171" url="https://nl.wikipedia.org/wiki?curid=35171" title="Charlene de Carvalho-Heineken">
Charlene de Carvalho-Heineken

Charlene Lucille de Carvalho-Heineken (Amsterdam, 30 juni 1954) is grootaandeelhouder en directeur van Heineken Holding.
Levensloop.
De Carvalho werd in 1954 in Amsterdam geboren als dochter van Freddy Heineken (1923–2002) en Lucille Cummings (1925–2020). Ze studeerde van 1972 tot 1975 rechten aan de Universiteit Leiden.
Carrière.
In 1988 werd ze lid van het bestuur van de houdstermaatschappij van het bedrijf. Bij het overlijden van haar vader in 2002 erfde De Carvalho diens aandelenpakket met een toenmalige waarde van € 3,7 miljard, waardoor ze grootaandeelhouder werd van Heineken. Ze werd ook gedelegeerd lid van de Raad van Beheer van Heineken Holding NV. Haar zoon Alexander is op 1 maart 2013 voorgedragen voor benoeming als niet-uitvoerend lid van de raad van beheer van de holding van bierconcern Heineken.
Op 2 januari 2014 werd bekend dat de Autoriteit Financiële Markten een onderzoek startte naar het niet tijdig melden van de aankoop van aandelen door Charlene de Carvalho-Heineken. Uiteindelijk werd er een boete opgelegd.
In april 2024 kwam naar buiten dat Charlene de Carvalho-Heineken belasting op haar Heineken-dividenden had geminimaliseerd door deze via offshore constructies te leiden. Na een overheidsingreep tegen dergelijke praktijken paste ze haar strategie aan om geheel geen dividendbelasting meer te betalen, waardoor de Nederlandse schatkist jaarlijks ongeveer 30 miljoen euro misliep. Forbes schat haar vermogen op ongeveer 14,1 miljard dollar, met aanwijzingen dat dit mogelijk hoger ligt.
Privéleven.
In tegenstelling tot haar vader houdt De Carvalho zich liever op de achtergrond. In 1983 trouwde ze in het Zwitserse Rolle met Michel de Carvalho, vicevoorzitter van de raad van bestuur van Citibank. Ze wonen in Londen. Ze hebben vijf kinderen.
Vermogen.
Volgens Quote.
In 2012 en 2013 stond zij op de eerste plaats in de Quote 500, met een vermogen van € 5,4 miljard (2012) en 7,2 miljard (2013), een stijging van 33,3% (in 2014 niet meer, omdat het toen een lijst was van rijken die in Nederland wonen). In 2017 stond zij weer op de eerste plaats in de Quote 500, met een vermogen van € 12,5 miljard, een stijging van ruim 13% vergeleken met het jaar 2016. Lange tijd gebruikte Quote 500 voor de in het buitenland woonachtige Nederlandse rijken een apart klassement, maar dat principe werd in 2017 losgelaten. In 2020 stond ze wederom op de eerste plek, met een vermogen van 12,1 miljard euro.
Volgens Forbes.
Het vermogen van De Carvalho werd in 2021 door Forbes geschat op $16,7 miljard waarmee ze de 116e positie van 's werelds miljardairs inneemt.

</doc>
<doc id="35172" url="https://nl.wikipedia.org/wiki?curid=35172" title="Hoek van Holland">
Hoek van Holland

Hoek van Holland is een kustplaats in Zuid-Holland, gelegen op de noordoever van de Nieuwe Waterweg waar deze de Noordzee bereikt. Hoek van Holland is een voormalige deelgemeente (sinds 2014 bestuurscommissiegebied) van de gemeente Rotterdam, maar ligt circa 25 kilometer ten westen van de stad Rotterdam. De gemeente Rotterdam is voor statistische doeleinden onderverdeeld in wijken en buurten, Hoek van Holland is Wijk 17 (CBS-wijkcode:059917).
De plaats grenst aan de noordoostelijke kant aan de gemeente Westland en aan de zuidoostelijke kant aan de gemeente Maassluis. Aan de westkant grenst Hoek van Holland aan de Noordzee en aan de zuidkant aan de Nieuwe Waterweg. Hoek van Holland, in de volksmond vaak kortweg "de Hoek" genoemd, heeft inwoners en een oppervlakte van 14,1 km².
Geschiedenis.
Het gebied Hoek van Holland is ontstaan als zandplaat in de monding van de Maas, toen deze na de Sint-Elisabethsvloed van 1421 steeds verder verzandde. Allerlei plannen werden ontworpen om de vaargeul naar Rotterdam te verbeteren. In 1863 werd definitief besloten tot de aanleg van de Nieuwe Waterweg. Deze werd tussen 1866 en 1868 gegraven. Het tracé liep door de Hoek van Holland, daar ontstond een primitieve nederzetting, de "Oude Hoek" (tegenwoordig het Zuidelijk Strandcentrum), waar zich veel arbeiders en hoger personeel van Rijkswaterstaat vestigden.
Hoek van Holland viel aanvankelijk bestuurlijk onder de gemeente 's-Gravenzande. Een poging van de Hoekenezen om de plaats om te vormen tot een zelfstandige gemeente mislukte, op 1 januari 1914 werd Hoek van Holland bij Rotterdam gevoegd. Na de Eerste Wereldoorlog begon het dorp zich tot badplaats te ontwikkelen, het wordt sindsdien informeel ook wel “Rotterdam aan zee” genoemd.
Hoek van Holland kreeg al in 1947 een wijkraad. Sinds 1973 was Hoek van Holland een deelgemeente. In 2014 is deze vervangen door een 'gebiedscommissie'.
Wereldoorlogen.
Om de Maasmond te beschermen werd tussen 1881 en 1889 het "Pantserfort aan den Hoek van Holland" gebouwd. Het Korps Pantserfort werd na de Eerste Wereldoorlog opgenomen in het Regiment Kustartillerie. De 4e Compagnie Kustartillerie werd gelegerd in het Fort aan den Hoek van Holland. Rond 1927 werd het fort ontruimd. Met de dreiging van de Tweede Wereldoorlog werden er weer soldaten in het fort gelegerd. Op 13 mei 1940 hield het kabinet-De Geer in dit fort de laatste kabinetsvergadering in Nederland voor het vertrek van de regering naar Engeland. Diezelfde dag vertrok ook koningin Wilhelmina vanuit het fort per Brits oorlogsschip, aanvankelijk naar Zeeland, maar op order van de Britse Admiraliteit naar Harwich in Engeland.
De Tweede Wereldoorlog heeft zijn sporen nagelaten. Het badplaatsgedeelte van Hoek van Holland (de Oude Hoek) is in de oorlog vrijwel geheel gesloopt ten behoeve van de bouw van enorme Duitse bunkercomplexen van de Atlantikwall. Er verrees een honderdtal bunkers die de waterweg naar Rotterdam moesten verdedigen. De bunkers zijn nog grotendeels intact, en zijn gedeeltelijk voor publiek te bezichtigen, evenals het Nederlandse pantserfort. Het dorpscentrum van Hoek van Holland bleef aanvankelijk onaangetast, maar in 1943 werd het zgn. 2e zandwerk (Oostelijk deel van de dorpskern vanaf de Nijverheidsstraat - deze straat heet nu Huydecoperstraat - tot aan de Zekkenweg) door de bezetters gesloopt om schootsveld te krijgen voor een eventuele landing van de geallieerden.
Kindertransporten.
De , waarmee vanaf december 1938 tot het uitbreken van de Tweede Wereldoorlog joodse kinderen uit Duitsland, Oostenrijk, Polen en Tsjechoslowakije naar Engeland konden worden gebracht, ging vanaf de kindertehuisstations veelal per trein naar Nederland. De oversteek naar Harwich vond toen grotendeels plaats vanuit de Hoek van Holland. De transporten werden ondersteund door de Nederlandse overheid en door vrijwilligers. Het eerste transport, dat begon op 1 december 1938 bij het Berlijnse Anhalter Bahnhof, bereikte Engeland op 2 december 1938. Bij het toestaan van het Kindertransport bepaalde de Engelse overheid dat de kinderen niet ouder mochten zijn dan zeventien en dat hun ouders niet mochten meekomen. De nazi’s bepaalden onder meer dat de kinderen op het station geen afscheid mochten nemen van de achterblijvers. Tegen de tijd dat de oorlog in 1939 uitbrak, werden op deze manier ongeveer 10.000 kinderen naar Groot-Brittannië gebracht. Het monument is er één uit een serie van vijf op de "Route van de kindertransporten": Londen (2006), Berlijn (2008), Danzig (2009), Hoek van Holland (2011) en Hamburg (2016), allen gemaakt door Frank Meisler die zelf in 1939 vanuit Hoek van Holland hier deel van uitmaakte.
Metro.
Hoek van Holland Strand is een metrostation van de Rotterdamse metrolijn B bij de Zeekant en de Badweg, aan het eindpunt van de omgebouwde en verlengde Hoekse Lijn. Het ligt bij het Zeeplein (langs de Zeekant, de weg achter de strandpaviljoens), aan het einde van de Badweg. Het station bevindt zich hierdoor vrijwel direct aan het strand en is op 31 maart 2023 geopend. Verder is er het metrostation Hoek van Holland Haven.
Geschiedenis.
Op 1 juni 1893 werd de spoorlijn Schiedam - Hoek van Holland geopend, ook wel bekend als de Hoekse Lijn. In hetzelfde jaar werd de veerdienst van Hoek van Holland naar Harwich in Engeland geopend. Deze spoorlijn van zo'n 24 kilometer lengte had aanvankelijk twaalf stations, waarvan vijf bij Hoek van Holland:
De lijn werd geëxploiteerd door de HSM (Hollandsche IJzeren Spoorweg-Maatschappij). Op 5 juni 1925 werd station De Haak gesloten, op 15 mei 1935 volgde Nieuwlandsche Polder en op 5 augustus 1946 ten slotte Poorterhaven. Sinds die tijd had Hoek van Holland nog twee stations.
In 1905 bereikte de Westlandsche Stoomtramweg Maatschappij Hoek van Holland vanaf 's-Gravenzande. Het personenvervoer per tram werd in 1932 beëindigd en vervangen door een busdienst; de rails verdween in 1951. Er was een korte zij-lijn met eindpunt "strand" tot ongeveer het voormalige NS-station Strand, en een hoofdlijn die eindigde in de Prins Hendrikstraat. Deels is het nu fietspad.
Het metrostation vervangt min of meer het oude station Hoek van Holland Strand, dat ruim 1 kilometer van het strand verwijderd lag en werd gesloten op 1 april 2017.
Het dagelijks bestuur van de stadsregio Rotterdam besloot op 10 juli 2013 de spoorlijn tussen Schiedam en Hoek van Holland te verbouwen tot metrolijn, deze aan te sluiten op het regionale metronet, en deze met 1,2 kilometer te verlengen naar het huidige strand.
Door het tegenvallen van de financiering en andere moeilijkheden voor de doortrekking van lijn B over de Hoekse Lijn, is het nieuwe station Hoek van Holland Strand pas in 2023 gerealiseerd, ruim 3 jaar later dan gepland.
De Strandlijn/Delflandspoor.
Hoek van Holland heeft nog een spoorlijn gekend, doch nimmer gingen er passagiers mee. Het was een "zand-lijn" voor onderhoud aan de duinen. Op zijn langst kwam hij tot bij Kijkduin. In 1906 begint de aanleg. In 1965 werd de lijn gesloten en in 1971 verdween het laatste restant.
Strand.
Hoek van Holland heeft een strand van circa 250 meter breed en 3,5 km lang, waaronder in het noorden een naaktstrand op 1,5 km afstand van metrostation Hoek van Holland Strand. Het begint voorbij Slag Stuifkenszand. Op het hele traject tot aan het begin van het naaktstrand is het strand voorzien van een verhard voetpad. 
Op het strand zijn horeca, strandwacht en sanitaire faciliteiten aanwezig. Het meest noordelijke stuk van het Hoekse strand is bereikbaar via Slag Stuifkenszand. Iets zuidelijker ligt Slag Rechtestraat, dat gebruikt wordt voor watersport, zoals het varen met surfplanken, catamarans en zeil- en motorboten. Ook is er een plaats voor kitesurfers op het strand aan de Rechtestraat. Ten slotte ligt tussen de Rechtestraat en het Noorderhoofd Slag Zeekant. Bij het einde van de Badweg bij Slag Zeekant ligt een breed strand met verschillende faciliteiten. Het strand had een eigen treinstation: station Hoek van Holland Strand, het westelijke eindpunt van de Hoekse Lijn.
Met de verbouwing van de Hoekse lijn tot een metrolijn is het station Hoek van Holland Strand veel dichter bij het strand komen te liggen. De kustlijn is sinds de aanleg van de spoorlijn in 1893 een behoorlijke afstand zeewaarts verplaatst. Dit in verband met de zandaanwas veroorzaakt door de aanleg van de pier. Er is een noordelijke zeestroom langs de kust. Tussen het strand en de oude Strandboulevard ligt de Van Dixhoorndriehoek, een groot, vrij toegankelijk duingebied met fiets- en wandelpaden. Op het strand staan ongeveer 180 strandhuisjes. verdeeld over drie gebieden: te weten Project Natro met 40 strandhuisjes, ten noorden van opgang Stuifkenszand op de plaats van het naaktstrand. Tussen Stuifkenszand en de strandopgang bij de Rechtestraat bevindt zich Project Noord met 100 strandhuisjes en ten slotte ten zuiden van de Rechtestraat het project Zuid met 40 strandhuisjes. Daarnaast zijn er net achter de duinen circa 900 zomerhuisjes en een camping bij Recreatieoord Hoek van Holland. Het strandseizoen van Hoek van Holland wordt elk jaar geopend op Hemelvaartsdag. Dan is er een grote braderie en in verschillende strandtenten wordt live-muziek gemaakt. Vanaf 2007 werden pogingen ondernomen om van Hoek van Holland een moderne en voor toeristen aantrekkelijke badplaats te maken.
Op 22 augustus 2009 braken er op het strand hevige rellen uit tijdens het dancefestival Sunset Grooves. Er viel een dode bij de confrontatie tussen jongeren en politie.
Wateren, natuur- en duingebieden.
Oranjekanaal.
Het Oranjekanaal loopt van de Oranjebinnensluis, in de volksmond Oranjesluis genoemd, naar het boezemgemaal Westland aan de Nieuwe Waterweg. De Oranjebinnensluis ligt direct aan de drukke verkeersader de Maasdijk. Het kanaal verzorgt onder meer de afvoer van boezemwater uit het Westland. Halverwege het Oranjekanaal ligt de Pettenbrug, die de oost- en de westkant verbindt. Tot aan de Pettenbrug ligt het kanaal in de gemeente Westland, vandaaraf ligt het in Hoek van Holland. Aan de westkant van het kanaal loopt over een afstand van 1 km de zogenaamde Oranjedijk die overgaat in het Nieuw Oranjekanaal. Aan het einde van het Oranjekanaal, vlak bij het boezemgemaal Westland, ligt het bedrijventerrein Nieuw Oranjekanaal. Op het bedrijventerrein Nieuw Oranjekanaal is onder andere het Kassenmuseum 'Jan Knijnenburg' gevestigd. Vlak voor het boezemgemaal Westland loopt het Oranjekanaal onder de spoorlijn Schiedam – Hoek van Holland door.
De Zeven Meren.
Tegen de gemeentegrens met Maassluis, nog net op het grondgebied van Hoek van Holland, ligt Surfplas "de Zeven Meren". Dit gebied wordt omsloten door de Schenkeldijk aan de Maassluise zijde, Poortershaven aan Nieuwe Waterweg-zijde en de Oranjedijk en de Oranjepolder anderzijds. Dit watergebied is ook bekend als Plas Oranjepolder of Oranje Plassen, en in het naastgelegen dorp Maasdijk ook bekend als "De Put". Het gebied heeft strandjes en zwemmen is er toegestaan.
De Bonnen.
Gezien vanuit Hoek van Holland in de richting van Maassluis en ingeklemd tussen aan de oostzijde het Oranjekanaal, aan de zuidkant de Nieuwe Waterweg en aan de noordelijke kant het Staelduinse Bos, ligt het gebied De Bonnen. Dit gebied, dat onderdeel is van de deelgemeente Hoek van Holland, bestaat uit een tweetal polders, te weten de Lange Bonnen en de Korte Bonnen. In 1718 werd, door aanleg van de Bonnendijk, de Lange Bonnen ingepolderd. Door indijking en verstrekking van de langs de Maasoever lopende duintjes is in 1778 de Korte Bonnen ontstaan.
Staelduinse Bos.
Ten oosten van Hoek van Holland ligt het Staelduinse Bos. Dit bosgebied van ca. 95 ha groot is na 1850 ontstaan op estuariumduinen. De rand van het bos vormt de grens tussen de gemeente Rotterdam (Hoek van Holland) en Westland ('s-Gravenzande.) Het bos zelf bevindt zich op grondgebied van de gemeente Westland. Voorheen aan de rand van het bos, nu wat gescheiden door glastuinbouw, ten westen van het bos staat een poldermolen, de Nieuwlandse Molen genaamd. Deze achtkantige molen stamt uit 1584. Deze poldermolen, van het type grondzeiler, was oorspronkelijk gebouwd als binnenkruier en werd later verbouwd tot de huidige bovenkruier. In 1947 werd het scheprad vervangen door een schroefpomp met elektrische aandrijving, in 1962 kwam er een vijzel. In 1988 werd de molen met 5,88 m verhoogd i.v.m. de nabijheid van de glastuinbouw.
Kapittelduinen.
De Kapittelduinen is de naam van een ca. 385 ha groot gebied tussen Monster, Hoek van Holland en Maasdijk. Het bestaat uit kustwallen tussen Hoek van Holland en Monster en haakwallen tussen Hoek van Holland en Maasdijk, restanten van de eeuwenoude duinen die van Ter Heijde richting Maasmonding zijn ontstaan. Het geheel was ooit aangesloten op de estuariumduinen ten oosten van Hoek van Holland.
In januari 1996 heeft het ministerie van Landbouw een belangrijk deel van de Kapittelduinen aangewezen als beschermd natuurmonument. Sindsdien valt het gebied onder de Natuurbeschermingswet. In 2007 is het gebied samen met Solleveld aangemeld als Natura 2000 gebied: Solleveld &amp; Kapittelduinen. In de gemeente Westland vallen het duingebied tussen Hoek van Holland en Monster (de Banken, Sonnewendeduin) en het Staelduinse Bos onder de natuuraanwijzing van de Kapittelduinen. Binnen de deelgemeente Hoek van Holland zijn dat de Hoekse Bosjes, de Van Dixhoorndriehoek, het Hillduin, de Nieuwlandse Duinen /-Dijk, het Vinetaduin en het Roomse duin.
Van Dixhoorndriehoek.
In de jaren 70 is bij Hoek van Holland in het gebied tussen de oude boulevard en het strand een landaanwinst van 150 hectare geboekt, de zogenoemde "Van Dixhoorndriehoek". Toen de diepe havens in de Maasvlakte bij Rotterdam werden aangelegd, moest er 19 miljoen kubieke meter zand worden weggewerkt. Ir. Co van Dixhoorn, de latere directeur-generaal van Rijkswaterstaat, besloot het zand achter de Noordpier bij Hoek van Holland in zee te spuiten. Zo ontstond een driehoekige kustverbreding en landaanwinning door opspuiting van zand uit de vaargeul uit de Maasvlaktehavens, de Noordzee en de Maasgeul (Eurogeul). Ook bij het aanleggen van strekdammen kwam veel zand vrij dat opgespoten is. Hierdoor ontstonden op het nieuwe terrein vochtige duinvalleien, waar bloemen en planten groeien. De driehoek is ondanks de ligging dicht bij Europoort een rustig duingebied.
Vinetaduin.
Het Vinetaduin bestaat uit oude duinen die in het verleden een aantal malen zijn vergraven voor de aanleg van bunkers ten behoeve van de kustverdediging. Na de Tweede Wereldoorlog heeft het gebied als militair oefenterrein gefungeerd. Het militair erfgoed in deze duinen bestaat uit een aantal verschillende onderdelen. De Nederlandse kustbatterij V bestaat uit een commandopost, drie torengebouwen en diverse opberg- en legeringsgebouwen.
De Duitse Marine Küsten Batterie Vineta (Stützpunkt III M) omvat een vuurleidingpost, zes geschutsbunkers, flakopstellingen, twee munitiemagazijnen, diverse manschappenverblijven en de restanten van een radarinstallatie.
Verder zijn er een aantal opstellingen voor luchtdoelartillerie en het voormalige Amerikaanse radio-relaystation met vier grote paraboolantennes, de zogenoemde Troposcatter.
Havens.
Berghaven.
Vooraan de Stationsweg, die loopt van het station Hoek van Holland Haven naar de voormalige plek van station Hoek van Holland Strand, ligt de Berghaven. De Berghaven is in 1883-1884 gegraven. Dit gebeurde in opdracht van het Rijk om te fungeren als berghaven voor schepen van het loodswezen en van Rijkswaterstaat. Daarnaast dient de Berghaven ook als uitvalsbasis voor de reddingboten van de KNRM die zijn gestationeerd in Hoek van Holland. Sinds 1931 staat het Reddersmonument, opgericht ter nagedachtenis van de opvarenden van reddingboten die te Hoek van Holland zijn omgekomen, bij de Berghaven. Het beeld stelt een 'redder' voor (te herkennen aan zijn oliejas en zijn zuidwester), die uitkijkt over de Berghaven.
Poortershaven.
De Poortershaven was een haven in het oostelijk buitengebied van Hoek van Holland.
Boulevard.
Parallel aan de Nieuwe Waterweg ligt de Koningin Emmaboulevard. Deze boulevard bestaat uit een rijbaan, parkeerplaatsen en een breed trottoir. De boulevard is omgeven door grasvelden. In de zomermaanden worden deze grasvelden gebruikt door dagjesmensen en voor evenementen. Direct achter de boulevard ligt het Nederlands Kustverdedigingsmuseum 'Fort aan den Hoek van Holland'
Economie.
Hoek van Holland telde per januari 2008 685 bedrijven met 2303 arbeidsplaatsen. Deze bevinden zich verspreid in het dorp en op vier bedrijventerreinen, De Haak, gelegen tegen de Nieuwe Waterweg aan en langs de spoorlijn Schiedam - Hoek van Holland (Hoekse Lijn), "De Kulk" en het gebied Nieuw Oranjekanaal en Vianda gelegen naast de Nieuwe Waterweg. Nabij het winkelcentrum Brinkplein en de Prins Hendrikstraat wordt iedere dinsdagochtend een wijkmarkt gehouden.
Woonwijken.
In Hoek van Holland staan 4798 woningen (januari 2013). Verder zijn er diverse woonwijken in aanbouw waardoor het aantal woningen zal toenemen.
De Oude Hoek.
De aanleg van de Nieuwe Waterweg is het begin van de geschiedenis van Hoek van Holland. Na de beslissing in 1863 tot het graven van de Nieuwe Waterweg ontstond er langzaam maar zeker een dorp, aangezien de werklieden zich dicht bij hun werk wilden vestigen. Deze werklieden vestigden zich in keten en houten noodwoningen in de 'Oude Hoek', later het 'Zuidelijk Strandcentrum'. Reeds voor dit werkvolk kwamen veel ambtenaren en ander personeel van de Waterstaat naar de Hoek, die zich ook op de 'Oude Hoek' hadden gevestigd.
Blesplan.
Het Blesplan omvat de volgende straten: Paardenstraat, Hoefslag, Rospad, Schimmelstraat, Blesstraat, Mustangstraat, Ponystraat, Veulenstraat, Jolinkstraat, Willem van Houtenstraat en een deel van de Prins Hendrikstraat. De wijk bestaat deels uit koop- en deels uit huurwoningen.
Strandweg Noord.
Ingeklemd tussen het Strandweg Zuid en direct grenzend aan het natuurgebied Kapittelduinen ligt het gebied Strandweg Noord. Dit gebied kenmerkt zich door een viertal gebouwen die op hoge kolommen zijn geplaatst. In deze gebouwen zijn totaal 104 woningen gesitueerd. De woongebouwen zijn op de hoge kolommen geplaatst om zo veel mogelijk doorzicht op het achterliggende landschap te creëren en het karakteristieke (duin)landschap zo veel mogelijk te behouden. Deze wijk is gebouwd in het kader van het ontwikkelingsplan Waterwegcentrum.
Berghaven Noord.
Deze buurt omvat 14 woningen en ligt ingeklemd tussen De Havenweg en de Cruquiusweg. Ook deze buurt hoort bij Waterwegcentrum.
Strandweg Zuid.
Dit buurtje met 57 woningen ligt tussen de Oude Hoek en Strandweg Noord in. Het wordt begrensd door de Strandweg, Koning Willem III weg en Prins Mauritsweg. De Strandweg zelf vormt de scheiding tussen de gebieden Strandweg Noord en Strandweg Zuid. Ook deze buurt hoort bij Waterwegcentrum.
Orteliuspad.
Deze buurt, vernoemd naar de Antwerpse cartograaf Abraham Ortelius (1527-1598), is in 1978 ontstaan. De wijk wordt begrensd door de Mercatorweg, de De Cordesstraat, het zwembad en het wijkgebouw De Hoekstee. In deze buurt liggen 87 houtskeletwoningen. Deze woningen bestaan uit wit metselwerk op de begane grond en een houten bovenbouw. Inpandig zijn de woningen opgebouwd met hout en gipsplaat. Door deze constructie zijn de woningen eenvoudig naar eigen smaak aan te passen. In deze buurt staat ook de Sint-Egbertuskerk.
Oud-woningen.
Naar ontwerp van de architect J.J.P. Oud, die vooral bekend is geworden als lid van De Stijl, waar ook beeldend kunstenaars als Piet Mondriaan, Theo van Doesburg en architect Gerrit Rietveld lid van waren, is in 1926 aan de 2e Scheepvaartstraat een woningbouwcomplex gebouwd. Oud ontwierp dit complex als architect voor het Gemeentelijke Woningdienst Rotterdam (1918-1933). Dit woningbouwcomplex uit 1926 bestaat uit 39 boven- en benedenwoningen. In deze zogenaamde Oud-woningen zijn veel kenmerken van de Stijl-beweging terug te vinden. Deze woningen in Hoek van Holland zijn aangemerkt als rijksmonument.
Ganzenduin.
In het gebied tussen de hoek Dirk van den Burgweg en de Kerkhofweg en de begraafplaats, eigenlijk het "Roomse Duin" en nabij "De Hoekse Bosjes", ligt het wijkje Ganzenduin. Dit is gebouwd in 1996 met twaalf halfvrijstaande zeer royale woningen. In 1997 heeft de gemeente besloten een gedeelte van de Dirk van den Burgweg en de Dokter Knipstraat in Hoek van Holland voortaan 'Ganzenduin' te noemen.
De Atlas.
Deze buurt wordt omsloten door de Mercatorweg, Hoekse Hillweg, Johan Mauritsstraat en de Willem Barentsstraat. De buurt is ontwikkel door de woningbouwvereniging Hoek van Holland en omvat 58 huurappartementen voor senioren en 21 koopwoningen. Het complex met 58 levensloopbestendige appartementen omvat 6 appartementen voor licht verstandelijk gehandicapten. De bewoners van deze 6 appartementen worden (beperkt) begeleid door verzorgers.
l'Avenue.
Deze wijk ligt tussen de Dirk van de Burgweg, de Schelpweg, het Noordlandsepad en de gemeentegrens met het Westland. De geplande woonwijk l'Avenue omvat ongeveer 425 woningen. De wijk heeft een centrale waterplas waaromheen verschillende woningen worden gebouwd, van vrijstaand op grote kavels tot rijtjeswoningen. De wijk telt ook zo'n tachtig starterswoningen. De wijk is gesitueerd naast Recreatieoord Hoek van Holland.
l' Avenue betekent 'de laan', waarmee wordt verwezen naar de bedenker van dit waterrijke plan, drs. Johannes Gerrit van der Laan, die in februari 2006 op 63-jarige leeftijd overleed. Van der Laan was de oprichter van de Ontwikkelings Combinatie Westland.
Rond in de Hoek.
Deze buurt is gelegen aan de Langeweg, tussen de Nieuwe Waterweg en het park Roomse Duin. De buurt omvat een zes woongebouwen van vijf tot acht bouwlagen. Deze zes woongebouwen omvatten totaal 150 koop- en vrije sector huurappartementen.
Thuishaven.
De wijk thuishaven wordt omsloten door de Havenweg, de Cruquiusweg en de Stationsweg. Deze wijk omvat 22 woningen.
Hoek van Holland Bad.
Hoek van Holland Bad de omgeving Badweg tot de Waterweg, Strandweg en Zeekant. In deze wijk was tot 2017 het NS-station Hoek van Holland Strand te vinden, het oude eindpunt van de Hoekse Lijn.
Verkeer en vervoer.
Over de weg is Hoek van Holland via de N220 (vanuit Rotterdam) en de N211 (vanuit Den Haag) te bereiken. Sinds april 2011 is daar de N223 bijgekomen, de verbinding tussen Hoek van Holland en de bebouwde kom van Den Hoorn. Deze weg wordt wel de tweede ontsluitingsweg of Hoeksebaan genoemd.
Metro en bus.
Metrostation Hoek van Holland Strand ligt aan het Zeeplein, dat aansluit op het strand.
Verder rijdt bus 31 van EBS in aansluiting met de metro, tussen station Hoek van Holland Haven, Monster en OV-knooppunt Leyenburg.
Geschiedenis.
Wegens de verbouwing van de Hoekse Lijn van trein naar metro was er van 1 april 2017 tot en met 29 september 2019 geen openbaar vervoer per spoor naar en in Hoek van Holland. Er reden zolang vervangende bussen. Op 30 september 2019 werd de metroverbinding op de Hoekse Lijn tussen de stations Schiedam Centrum en Hoek van Holland Haven definitief in gebruik genomen, nadat op 28 september 2019 belangstellende reizigers ermee hadden kunnen kennismaken op het traject tussen de stations Schiedam Nieuwland en Hoek van Holland Haven. Station Hoek van Holland Haven was het tijdelijke eindstation van de metro totdat het nieuwe metrostation aldaar gereed was en de verlenging naar het nieuwe metrostation Hoek van Holland Strand, dat nu naast het strand ligt, werd geopend. Dit was het geval op 31 maart 2023. Tot die tijd reed tussen Hoek van Holland Haven en Hoek van Holland strand pendelbus 611.
Fast Ferry RET.
Tussen Hoek van Holland en de Maasvlakte voer de "Fast Ferry "De Nieuwe Prins"". Deze verbinding werd geëxploiteerd door de RET. De snelle verbinding over de Nieuwe Waterweg was bedoeld voor mensen die werkzaam zijn op de Maasvlakte en voor toeristen. Bij de Maeslantkering, het Transferium Maasvlakte, de Pistoolhaven en de Landtong waren stops, die in een variabele dienstregeling aangedaan werden. Op 31 december 2021 is deze dienst opgeheven en vervangen door een belbus.
Veerdienst.
Hoewel van beperkte omvang, is Hoek van Holland internationaal bekend door de veerdienst naar Engeland, die sinds 1893 vaart, naar de Engelse havens Harwich (passagiers en vracht) en Killingholme (alleen vracht). De aanlegsteigers liggen nabij het centrum en station Hoek van Holland Haven. De passagiershal is direct verbonden met dit station.
Van 1948 tot 1989 werd de veerdienst onderhouden door twee partners, de Stoomvaart Maatschappij Zeeland (SMZ), die daarvoor vanuit Vlissingen voer, en British Rail. Sindsdien is de exploitatie in handen van Stena Line.
Vroeger had Stena Line zijn eigen radiostation, Ferry FM genaamd. Dit station was via de ether alleen in Hoek van Holland te ontvangen, op de frequentie 105 MHz, en via internet. De doelgroep van Ferry FM was de wachtende passagier voor Stena Line's HSS Stena Discovery. Vanwege de hoge kosten stopten de uitzendingen per 1 augustus 2007.
Musea.
Hoek van Holland kent diverse musea:
Reddingstation.
Hoek van Holland heeft sinds 1824 een reddingstation. Indertijd was dit het eerste station van de pas opgerichte Koninklijke Zuid-Hollandsche Maatschappij tot Redding van Schipbreukelingen (KZHMRS). Sinds 1991 ligt er een reddingboot van de stichting Koninklijke Nederlandse Redding Maatschappij (KNRM).
Stormvloedkering Nieuwe Waterweg.
Tussen Maassluis en Hoek van Holland ligt het sluitstuk van de Deltawerken, de Maeslantkering. De Maeslantkering moet het Zuid-Hollandse rivierengebied beschermen tegen extreem hoge waterstanden op zee. Voordat de Maeslantkering wordt gesloten, moeten de meeste gebieden in het havengebied al ruim één meter onder water staan. Bij een verdere, dreigende overstroming vanuit zee sluiten twee enorme witte deuren de Nieuwe Waterweg af en beschermen het riviergebied en de havens.
Vlag en wapen.
In 1950 introduceerde het dorp Hoek van Holland een wapenschild. In dit wapenschild is het volgende te zien:
De witte streep vertegenwoordigt de Noordzee en Nieuwe Waterweg. Geel en groen symboliseren duinen en strand en het weide-platteland erachter. Het acht-spaaks zwarte stuurwiel geeft de relatie met de zee en de scheepvaart aan. Het heeft ook een klein geel kanton met een rode Hollandse leeuw.
Op 19 oktober 1982 werd een door Anton Jansen ontworpen vlag goedgekeurd. Het betreft een vlag met de volgende opbouw:
Vijf horizontale aangepaste strepen, breedteverhouding 1:1:2:1:1, kleurvolgorde groen - geel - wit - geel - groen; in het centrum van de witte streep een acht-spaaks zwart stuurwiel.
Bestuur.
Samenstelling voormalige deelraad en bestuurscommissie.
De onderstreepte getallen vormen de hieruit onderhandelde bestuursmeerderheid.
Sport, recreatie en cultuur.
In Hoek van Holland zijn vele verenigingen op zowel sportief als cultureel gebied actief. Zo is er een voetbalvereniging (HVC '10), twee pétanqueverenigingen, een balletschool, een boogschietvereniging, diverse kampeerverenigingen (Recreatieoord Hoek van Holland), een schietvereniging, een tennisvereniging (V.T. De Hoek) en een rugbyvereniging (Rugbyclub The Hookers). Hoek van Holland heeft een eigen recreatieoord en camping (Recreatieoord Hoek van Holland). Op muzikaal gebied zijn er de Rotterdam aan Zee marching- en concert band, een accordeonvereniging, een bigband en diverse zangverenigingen. Verder heeft Hoek van Holland een openluchtzwembad.
Door Hoek van Holland loopt de Europese wandelroute E9, ter plaatse ook Noordzeepad, Deltapad, Visserspad of Hollands Kustpad geheten.
In Hoek van Holland start eens in de twee jaar de Jan Knippenberg Memorial, een ultrahardloopwedstrijd over 100 Engelse mijlen van Hoek van Holland naar Den Helder, die is vernoemd naar de in Hoek van Holland geboren ultraloper Jan Knippenberg.
Waterwegcentrum.
Een plan uit 2006 toonde de ambitie om Hoek van Holland te ontwikkelen tot een badplaats met zo'n 15.000 inwoners. Via het ontwikkelplan Waterwegcentrum werd getracht dit te realiseren. Het plan ging uit van de combinatie van kenmerken van Hoek van Holland: strand en cultuur; zeescheepvaart en havenactiviteiten; natuur en rust. Het ontwikkelingsplan omvatte de bouw van circa 1200 woningen, recreatieve voorzieningen zoals hotels, (strandgerelateerde) winkels en horecagelegenheden, het verbeteren van het museale aanbod en de herinrichting van het openbare gebied.

</doc>
<doc id="35173" url="https://nl.wikipedia.org/wiki?curid=35173" title="Lijst van zeldzame huisdierrassen">
Lijst van zeldzame huisdierrassen

Een zeldzaam huisdierras is een oud ras dat met uitsterven werd/wordt bedreigd of zeer weinig wordt gehouden. De lijsten hieronder bevatten een aantal voorbeelden van deze rassen.

</doc>
<doc id="35174" url="https://nl.wikipedia.org/wiki?curid=35174" title="Hongkong">
Hongkong

Hongkong (Chinees: 香港; Yale: "Hēunggóng"; jyutping: "Hoeng1gong2"; Engels: "Hong Kong") is een stad en (net als Macau) een speciale bestuurlijke regio van de Volksrepubliek China. De officiële naam van het gebied is dan ook "Speciale bestuurlijke regio Hongkong van de Volksrepubliek China" (). Het gebied bestaat uit 236 eilanden met een totale oppervlakte van en grenst aan de Zuid-Chinese Zee. Er wonen mensen.
De naam Hongkong is afgeleid van de uitspraak van het gebied in het plaatselijke Kantonese dialect: "Hoeng1gong2". Oorspronkelijk was dit enkel de naam van een nederzetting op de plek van de huidige wijk Aberdeen. De herkomst ervan is onbekend, hoewel historici suggereren dat de naam is afgeleid van de handel in geurige wierook die in Hongkong plaatsvond.
Hongkong is een voor Aziatische begrippen 'jonge' metropool en een grote moderne stad. De stad is inmiddels vastgegroeid aan, en onderdeel van, de agglomeratie rondom Guangzhou: de Parelrivierdelta — met 62 miljoen inwoners de grootste metropoolregio ter wereld. Sinds 2022 staat John Lee Ka-chiu als Chief Executive aan het hoofd van de uitvoerende macht in Hongkong.
Geschiedenis.
Het gebied wordt al zo'n 5000 jaar bevolkt. Bij opgravingen zijn voorwerpen uit het neolithicum gevonden, wat wijst op invloed van de Noord-Chinese steentijd-cultuur (Longshan). Later werd het gebied bevolkt door Han-Chinezen die tijdens de Song-dynastie tussen 970 en 1279 uit Noord-China kwamen. Hongkong nam echter in het Chinese Rijk lange tijd een vrij bescheiden plaats in.
De Britse Oost-Indische Compagnie ("British East India Company") legde in 1699 voor het eerst contact in China, waarna handel tussen beide landen op gang kwam. In 1821 werd Hongkong de haven waar de Britten uit Bengalen de opium invoerden. De diplomatieke contacten tussen Groot-Brittannië en China verliepen stroef. Na de eerste Opiumoorlog in 1842 werd het Chinese Keizerrijk gedwongen Hongkong over te dragen aan de Britse Oost-Indische Compagnie. Toen woonden er niet meer dan 7000 mensen. Hongkong was vervolgens lange tijd een Britse kroonkolonie (Brits Hongkong). Bij verdrag werden in 1898 de "New Territories" aan het grondgebied toegevoegd voor een periode van 99 jaar.
Op 8 december 1941 vielen Japanse soldaten Hongkong binnen. De strijd om Hongkong eindigde op 25 december, toen de Britse en Canadese troepen zich overgaven. Dit was het begin van een bijna vier jaar durende Japanse bezetting. Tijdens de bezetting was er grote schaarste in levensmiddelen. De bevolking van 1,6 miljoen in 1941 kromp tot ongeveer 600.000 in 1945.
Na 1945 groeide de bevolking van Hongkong sterk door vluchtelingen uit China. Economisch kreeg de kroonkolonie de wind mee door de gunstige ligging ten opzichte van China en Zuidoost-Azië, met name Japan.
Overdracht aan China.
Een van de twee opvolgers van het keizerrijk, de Volksrepubliek China, gaf te kennen de in 1898 verleende pacht niet te willen verlengen. Op 19 december 1984 werd een overeenkomst gesloten die voorzag in het overdragen van het volledige gebied van Hongkong aan de Volksrepubliek. De laatste gouverneur van de kolonie, Chris Patten, voerde een zekere democratisering in. Op 1 juli 1997 droeg het Verenigd Koninkrijk Hongkong over. Hongkong werd hierbij een Speciale Bestuurlijke Regio, waarin gedurende 50 jaar niet dezelfde wetten gelden als in het communistische China. Dit wordt het idee van "één land, twee systemen" genoemd. De laatste jaren is China bezig haar macht steeds meer uit te breiden in Hongkong. Zo zijn er verschillende wetten aangenomen die de democratie beperken.
Krachtens het verdrag met de Britten behield Hongkong zijn Legislative Council, in de volksmond Legco genoemd. Deze Raad bestaat uit 70 leden, van wie 35 vrij verkiesbaar via algemene verkiezingen en 35 gekozen via verkiezingen binnen verschillende beroepsgroepen. Deze formule, al gehanteerd door de Britse gouverneur, bedoeld om de belangen van verschillende beroepsgroepen te kunnen behartigen, geeft China de mogelijkheid om de Raad te controleren. Legco zetelt in het gebouw van het koloniale Hooggerechtshof.
Bij de overdracht werd de scheepsmagnaat Tung Chee-hwa gekozen tot "Chief Executive of Hong Kong", hoofd van het bestuur van de stadstaat. Dit gebeurde door een college van 800 leden, die een voordracht deed aan de Chinese regering. Tung hield zich redelijk aan het verdrag met de Britten, maar weigerde verdere democratisering. In 2003, toen de ziekte SARS in de stad heerste, probeerde hij een anti-subversiewet in het parlement door te drukken, wat leidde tot de grootste demonstratie sinds 1989, als steunbetuiging aan de slachtoffers bij het neerslaan van de studentenopstand in Peking door het Chinese leger. Hij trok de wet in, toen het bleek dat hij niet genoeg stemmen zou krijgen in het parlement voor zijn controversiële wetsvoorstel. Desondanks duurde de onvrede onder de gewone Hongkongse inwoners voort. Toen Tung het vertrouwen van Peking verloor, trad hij in maart 2005 af, naar eigen zeggen vanwege zijn gezondheid. In juni 2005 werd zijn opvolger Donald Tsang geïnstalleerd. Na een herverkiezing in 2007 eindigde diens mandaat op 30 juni 2012 waarna Leung Chun-ying de derde Chief Executive werd. Hij kon zich na zijn eerste vijfjarig mandaat niet laten herverkiezen en werd in 2017 opgevolgd door de eerste vrouwelijke bestuurder, Carrie Lam.
Ook nadien bleef het roerig in Hongkong. In 2014 braken protesten uit nadat een door China ingestelde nominatiecommissie de kandidaten voor de verkiezingen van de Chief Executive of Hong Kong in 2017 bekendgemaakt had. En in 2019-2020 braken maandenlang protesten uit tegen de door de regering van Hongkong voorgestelde uitleveringswet van 2019. In december 2021 werd media-ondernemer Jimmy Lai, samen met zeven andere pro-democratische personen, veroordeeld tot 14 maanden gevangenisstraf, en sloot "Stand News", een van de laatste vrije nieuwsorganisaties de deuren.
In 2019 werden er door de Chineesgezinde Carrie Lam echter een wet goedgekeurd met betrekking tot de uitlevering van mensen aan China. De wet werd beschouwd als een eerste stap in de incorporatie van Hongkong door China en leidde tot massale protesten.
Na een jaar aan protesten, tientallen miljoenen euro's aan vernielingen en 15 doden (13 door zelfmoord) nam de regering in Peking op 30 juni 2020 een nationale veiligheidswet voor de stad aan. De wet stelt het aansturen op secessie (afscheiding), het ondermijnen van de autoriteit van de regering, terrorisme en samenwerking met buitenlandse mogendheden of andere externe actoren om de nationale veiligheid en stabiliteit in gevaar te brengen strafbaar. De Chinese centrale overheid heeft op 1 juli 2020 een 'bureau voor de bescherming van de nationale veiligheid' in de stad opgezet. Het kantoor en zijn personeel vallen niet onder de jurisdictie van Hong Kong. Dit betekent dat alle acties, inclusief de uitvoering ervan in de stad, niet kunnen worden beoordeeld door lokale rechtbanken of onderworpen zijn aan lokale wetten. Het personeel hiervan is niet onderworpen aan inspectie, huiszoeking of detentie door de lokale wetshandhavingsinstanties in Hong Kong. Het bureau en zijn personeel genieten in feite volledige immuniteit en wordt geacht externe factoren en buitenlandse invloeden die dreigen de stad te destabiliseren te onderzoeken en acties daartegen te nemen.
Sindsdien werden tal van pro-democratische activisten opgepakt en werd ook de vrije pers opgedoekt. Hoewel Hongkong officieel nog steeds een democratie is, loopt het in praktijk dus volledig in de pas van Peking. Tijdens een viering van de 25e verjaardag van de teruggave van Hongkong aan China liet Xi zich ironisch genoeg ontvallen dat Hongkong "nu pas een echte democratie is".
De Chinese overheid heeft meer macht verschoven van de rechterlijke macht van Hongkong naar de Peking-vriendelijke uitvoerende macht in het gebied. Eind december 2022 oordeelde het Permanent Comité van het Chinese Nationale Volkscongres (NPC) dat het Hongkongse Comité voor de Bescherming van de Nationale Veiligheid, voorgezeten door Chief Executive en Peking-loyalist John Lee, zou kunnen beslissen of een kwestie die voor een rechtbank in Hongkong wordt gebracht, onder de nationale veiligheidswetgeving valt – waardoor de lokale autoriteiten in feite ongewenste rechterlijke beslissingen kunnen omzeilen.
Na massale protesten in 2019 introduceerden de autoriteiten nationale veiligheidseducatie in een poging om meer Chinees patriottisme bij de jeugd van de stad te brengen – die zichzelf vaak zien als Hongkongers met een identiteit die verschilt van die van China. Minstens vijf universiteiten hebben ook nationale veiligheidseducatie als afstudeervereiste ingevoerd. Dergelijke herzieningen hebben geleid tot een uittocht van studenten en docenten. Tussen oktober 2020 en september 2021 zijn ruim 30.000 leerlingen gestopt met school; en volgens het Hongkongse onderwijsbureau verlieten minstens 4.050 leraren openbare en particuliere scholen tijdens het schooljaar 2021/2022.
In juli 2022 werd Carrie Lam als Chief Executive opgevolgd door John Lee Ka-chiu.
In juli 2022, als onderdeel van een proces om Britse aspecten uit de lokale politie te verwijderen, veranderden voetoefeningen met een ganzenstap van Britse stijl naar de stijl van het Chinese leger. De taal die tijdens de oefeningen werd gesproken, veranderde van Engels in Chinees, en onderofficieren spraken hogere officieren niet meer aan met "Yes, Sir".
In november 2023 werd aangekondigd dat kinderen en jongeren in Hongkong vanaf het schooljaar 2025/2026 les krijgen in Chinese cultuur, geschiedenis en geografie, met als doel de kinderen en jongeren te voeden met een gevoel van land, genegenheid voor het Chinese volk en een nationale identiteit te geven”, aldus Lee Kin-wan, hoofdcurriculumontwikkelingsfunctionaris van het onderwijsbureau in Hongkong.
Geografie.
Hongkong heeft een totale oppervlakte van 1107 km². Het bestaat uit het gelijknamige eiland ten oosten van de Parelrivier van 78 km² groot, het schiereiland Kowloon (Mandarijn: "Jiulong", Negen Draken) met een oppervlakte van bijna 47 km² en de New Territories met een oppervlakte van 979 km². De New Territories bestaan uit het gebied ten noorden van Kowloon grenzend aan het vasteland van China en verder uit 235 eilanden, waarvan het merendeel niet bewoond is. Het eiland Lantau is met 147 km² het grootste eiland, gevolgd door het eiland Hongkong. Sinds 1887 is Hongkong met 71 km² uitgebreid door middel van landaanwinning.
Bestuurlijke indeling.
Stadsdelen.
Hongkong bestaat uit achttien (kies)districten:
Klimaat.
Hongkong kent een subtropisch Chinaklimaat (Cwa volgens de klimaatclassificatie van Köppen) met droge, zeer zachte winters en vochtige, hete zomers.
Bevolking.
Demografie.
In 1945 telde Hongkong zo'n 600.000 inwoners. Deze bestonden grotendeels uit Hakkanezen en Waitau. Deze twee worden ook wel als autochtone Hongkongers genoemd en hebben speciaal voorrechten zoals het bouwen van ting oks (Chinese huizen in de New Territories). De minderheid in 1945 waren de Britten en Zuid-Aziatische Hongkongers. Als gevolg van het uitroepen van de Volksrepubliek China, maar ook van de voorafgaande Tweede Chinees-Japanse Oorlog en Chinese Burgeroorlog vluchtten veel Chinezen naar Hongkong. Veel van deze nieuwe Hongkongers hebben hun jiaxiang in Siyi, Chaoshan, Dapengbandao, Foshan, Shunde, Guangzhou en Shanghai. Tijdens en na de Vietnamoorlog kwamen vele Vietnamezen en Chinese Vietnamezen naar de stad via gammele bootjes. Eind jaren tachtig toen de bevolking steeds rijker werd, kwamen ook steeds meer Filipijnse en later ook Indonesische vrouwen naar Hongkong om te werken als au pair. In Hongkong wonen veel expatriates.
In de periode 1986 tot en met 2016 steeg de bevolking van Hongkong van 5,52 miljoen naar 7,34 miljoen. De stijging van 1,8 miljoen inwoners impliceert een gemiddelde groeivoet van 0,9% per jaar. Het aantal geboorten neemt af terwijl het aantal overledenen toeneemt. In de periode 1986-1990 was de gemiddelde natuurlijke aanwas zo'n 45.000 personen per jaar en dit daalde naar 33.000 in de jaren 2011-2015. De bevolking vergrijst, was de mediaan leeftijd in 1986 nog 28,7 jaar, dit was gestegen naar 44,3 jaar in 2016. In 2019 was de levensverwachting bij geboorte voor mannen 82,3 jaar en 88,1 jaar voor vrouwen. De geslachtsverhouding veranderde van 1062 mannen per 1000 vrouwen in 1986 naar 852 in 2016. Dit is mede een gevolg van de toestroom van buitenlandse au pairs. Exclusief deze groep waren er 925 mannen per 1000 vrouwen in 2016. Bij de laatste volkstelling was het aantal inwoners .
Religie.
Bijna 90% van de Hongkongers hangt de traditionele Chinese godsdienst (mengsel van drie oude Chinese religies) aan. Dit zie je vooral door offerbakjes aan Tudi Gong vlak bij huisdeuren en de posters van Chinese deurgoden op de deur. De meeste mensen in Hongkong zijn mahayana-boeddhist (boeddhisme in Hongkong), confucianist of daoïst.
De grootste boeddhistische organisatie is Hong Kong Buddhist Association. De meeste daoïsten worden vertegenwoordigd door Hong Kong Taoist Association. De belangrijkste confuciaans organen zijn de Confucian Academy, Confucius Hall en de Confucian Association.
Het aantal christenen bedroeg in 2011 rond de 843.000, wat 8% van de Hongkongers is. De meerderheid hiervan is rooms-katholiek, anglicaans, methodist of baptist. De protestanten (480.000), katholieken (363.000) en orthodoxen in Hongkong worden vertegenwoordigd door Hong Kong Christian Council.
Daarnaast bedraagt het aantal moslims ongeveer 220.000 (2011) en op verscheidene plekken in Hongkong maken moskeeën deel uit van het straatbeeld (o.a. Tsim Sha Tsui en Central). 30.000 zijn etnisch Chinees en 120.000 zijn Maleiers. De andere zijn van Zuid-Aziatische, Midden-Oosterse of Afrikaanse afkomst. De in 1922 opgerichte Chinese Muslim Cultural and Fraternal Association vertegenwoordigt alle islamitische Hongkongers.
Verder leeft er een kleine minderheid aan sikhs, mensen die het jodendom, hindoeïsme, zoroastrisme of bahá'í aanhangen. Er waren in 2011 40.000 hindoes in Hongkong. Er zijn in Hongkong mogelijkheden om traditionele crematies uit te voeren naar hindoegebruik. In 2011 waren er 10.000 sikhs. Zij waren vooral werkzaam in de private sector en zijn deurbewaker. Ze hebben de vrijheid om hun hoofdbedekking te dragen. Voor joden bestaan er drie synagoges, waaronder de Ohel Leahsynagoge. Joden kunnen traditioneel begraven worden en ritueel baden (mikwe).
Taal.
De officiële talen van Hongkong zijn Engels en Traditioneel Chinees. Vóór 1975 was alleen Engels de officiële taal. Overheidsbrieven werden toen altijd in het Engels weergegeven. Dit zorgde voor veel problemen onder de Hongkongse bevolking die veelal geen Engels sprak. Sinds 1975 is Chinees ook een officiële taal en sindsdien worden overheidsbrieven tweetalig opgesteld.
Als men het Chinees als spreektaal bedoelt, worden alleen Standaardkantonees en Standaardmandarijn als officiële Chinese talen gezien. Het Standaardkantonees heeft een veel belangrijkere positie dan de andere, in vrijwel alle basis- en middelbare scholen wordt het gebruikt als onderwijstaal. Dit heeft ervoor gezorgd dat het de belangrijkste moedertaal is van de meeste Hongkongers. Ook zorgt het voor de uitsterving van Waitauwaa en Hongkong-Hakka als autochtone moedertaal in Hongkong. Deze twee laatste dialecten worden als autochtoon gezien omdat het al eeuwen wordt gesproken in Hongkong door de autochtone Hongkongers. Volgens de Hongkong "Basic Law" mini constitutie, is er geen Chinees dialect gespecificeerd als een hoofddialect.
Waitauwaa was tot het begin van de jaren dertig van de 20e eeuw de belangrijkste omgangstaal tussen de Chinezen in Hongkong. Tot begin jaren zestig van de 20e eeuw was Hongkong-Hakka de belangrijkste omgangstaal onder de Chineestalige Hongkongers. Daarop volgde een kleine periode van Siyihua als belangrijkste omgangstaal. Sinds begin jaren zeventig van de 20e eeuw is Standaardkantonees de belangrijkste omgangstaal van Hongkongers. Het percentage van de Hongkongse bevolking dat een andere Chinese taal/dialect gebruikt dan Standaardkantonees als moedertaal daalt sinds de jaren tachtig dramatisch. Andere Chinese talen/dialecten die vroeger vaak als moedertaal werd gesproken waren: Siyihua, Waitauwaa, Minnanyu, Chaozhouhua, Shanghainees en Hakkanees.
Politiek.
Brits Hongkong.
Vóór de overdracht van Hongkong aan China werd de stad vooral door Britten bestuurd. Pas in de jaren 80 en 90 van de twintigste eeuw konden Chinezen zich mengen in diverse posten in de overheid.
Het staatshoofd was de Britse koning(in) maar de bestuurlijke macht lag bij de door de kroon aangestelde gouverneur.
Veel straten in Hongkong dragen de naam van vroegere gouverneurs. Verder zijn verscheidene gezondheidscentra, klinieken en ziekenhuizen (of een deel ervan) naar hen genoemd en sommige wandelroutes dragen ook hun naam. Zo kent Hongkong de Wilson Trail en de MacLehose Trail.
Hong Kong SAR.
In 1997 vond de overdracht plaats. Na de overdracht werd de titel van het hoofd van de uitvoerende macht 'Chief Executive of the Hong Kong Special Administrative Region' (SAR). Het parlement van Hongkong is de Wetgevende Raad, die bestaat uit 90 leden.
De volgende ambtenaren namen een mandaat als Chief Executive of Hong Kong op:
De Chief Executive wordt in het huidige bestel gekozen door een raad van 1200 (voorheen 800) kiesmannen, die op hun beurt voor het merendeel worden benoemd door verschillende belangenorganisaties of lid zijn van het Nationaal Volkscongres. Het was de bedoeling dat de Chief Executive vanaf 2017 direct door de kiesgerechtigden van Hongkong gekozen zal worden, zoals vastgelegd is in de Hongkongse grondwet, de Hong Kong Basic Law. De Chief Executive wordt benoemd voor een termijn van vijf jaar, met de eenmalige mogelijkheid van herverkiezing, dus een maximale termijn van tien jaar.
De eerste Chief Executive na de overdracht in juli 1997 was Tung Chee-hwa (Standaardkantonees: 董建華 Tung Chee Hwa; Jyutping: dung2 gin3 waa4). Hij werd na een stemronde in 1996 door de raad van kiesmannen gekozen uit drie kandidaten. De anderen waren de hoofdofficier van justitie Yang Tieliang en de zakenman Hu Guongzheng. Tung Chee-hwa werd geboren in Shanghai als zoon van een scheepvaart-magnaat. Net als vele andere zakenlieden uit Shanghai verhuisde de familie in de periode na de Tweede Wereldoorlog naar Hongkong waar Tung Chee-hwa carrière maakte in het familiebedrijf van zijn vader. Hij kreeg na zijn aantreden op 1 juli 1997 meteen kritiek over zijn huisvestingsbeleid (85000 woningen bouwen) waardoor de huizenprijzen enorm daalden. Even daarna was er ook nog de Aziatische financiële crisis van 1998 en protesten over immigratie van het Chinese vasteland naar Hongkong in 1999 en de SARS-epidemie van begin 2003. Tung werd door de Hongkongse bevolking voornamelijk gezien als een marionet van de nationale autoriteiten in Beijing, en zijn populariteit was nooit groot. Nadat het tegen het einde van 2004 duidelijk werd dat hij ook het vertrouwen van de nationale autoriteiten had verloren, trad Tung in maart 2005 officieel wegens gezondheidsproblemen af.
Na Tungs aftreden, van maart tot juni 2005, namen Donald Tsang (Standaardkantonees: 曾蔭權 Tsang Yam Kuen; Jyutping: zang1jam3kyun4) en Henry Tang (Standaardkantonees: 唐英年 Tang Ying Yen) beurtelings voor korte duur het ambt van Chief Executive waar. Tsang werd vervolgens in juni officieel door de raad van kiesmannen verkozen tot Chief Executive. Hij maakte de resterende tijd van Tungs tweede termijn (2002-2007) vol en werd herkozen voor een vijfjarige termijn van 2007 tot 2012.
In juli 2012 werd CY Leung (Standardkantonees: 梁振英 Leung Chun Ying; Jyutping: loeng4zan3jing1) verkozen tot Chief Executive na een heftige verkiezingsstrijd in de raad van kiesmannen met verliezer Henry Tang. Hij werd in 2017 opgevolgd door Lam, Hongkongs eerste vrouwelijke leider.
Protesten.
Bij de overdracht was afgesproken dat voor Hongkong gedurende vijftig jaar – tot het jaar 2047 – niet dezelfde wetten gelden als in het communistische China.
In juli 2014 werden bij protesten 500 betogers opgepakt na een demonstratie volgend op de afwijzing door Peking van de uitkomst van een referendum, waarbij de burgers hun eigen leiders mogen kiezen. Dit leidde tot protesten, uit vrees voor een groeiende invloed van de Chinese regering op de lokale politiek. Op 19 oktober kwam het in Mong Kok tot een treffen tussen demonstranten en politie, waarbij de betogers paraplu's gebruikten als schild tegen de pepperspray. De paraplu's werden een symbool voor de protesten.
Medio 2019 waren er een miljoen mensen op de been tegen een wetsvoorstel om criminelen uit te leveren aan landen waarmee geen uitleveringsverdrag is gesloten. Hongkong heeft al een uitleveringsverdrag met 18 landen, maar niet met Taiwan en China. Aanleiding voor het voorstel was een man die op zijn vakantie in Taiwan zijn vriendin zou hebben gedood. Volgens de autoriteiten van Hongkong zullen politieke en religieuze misdrijven geen uitlevering tot gevolg hebben en alleen misdadigers die een gevangenisstraf van zeven jaar en hoger kunnen krijgen, komen voor uitlevering in aanmerking. De inwoners van Hongkong kunnen dan door de Chinese overheid berecht worden en critici vrezen dat Peking van achterpoortjes in de wet gebruik zou maken om politieke tegenstanders voor de rechter te krijgen. Na de protesten besliste de Hongkongse regering om de wet uit te stellen. Op 1 juli 2019, de dag dat de overdracht van de voormalige Britse kolonie aan China wordt herdacht, drongen betogers in het parlementsgebouw en richtten vernielingen aan. Zij willen dat de uitleveringswet volledig wordt ingetrokken. Begin september 2019 trok Lam het omstreden wetsvoorstel in dat uitlevering van verdachten aan China mogelijk moest maken.
Monddood maken oppositie.
In januari 2021 werden 53 leden van de prodemocratische oppositie opgepakt. Zij werden gearresteerd op grond van de Nationale Veiligheidswet. Deze wet werd per 1 juli 2020 door China aan Hongkong opgelegd en maakt 'terrorisme, 'afscheiding', 'ondermijning' en 'samenzwering met buitenlandse machten' strafbaar. Deze arrestatiegolf wordt gezien als een direct aanval op de Hongkongse democratie. In maart 2021 volgde een voorstel in het Nationaal Volkscongres om het parlement van Hongkong uit te breiden van 70 naar 90 zetels. Hiervan worden 35 volksvertegenwoordigers direct gekozen door het volk en de rest zijn vertegenwoordigers van bepaalde industrieën, bonden en districten die overwegend pro-China zijn. Met deze uitbreiding krijgt de pro-China fractie een grote meerderheid. Verder zijn er strenge voorwaarden ingevoerd voor de kandidaten, alleen 'patriotten' mogen zich verkiesbaar stellen. Alle kandidaten worden vooraf gescreend of zij daaraan voldoen. De eerste verkiezingen onder de nieuwe regels, in december 2021, hadden een dramatisch lage opkomst van 30,2%. Het vorige laagterecord, uit 2000, was 43,6% in 2000, terwijl in 2015 nog 58% van de kiezers de stem uitgebracht had. Alle 20 pro-China kandidaten zijn gekozen, mede omdat de pro-democratie partijen geen kandidaten hadden voorgedragen uit protest.
Cultuur.
Hongkong wordt vaak omschreven als een plek waar 'East meets West', als gevolg van de mix van cultuur door de Chinese wortels van het grondgebied en de invloeden uit zijn tijd als een Britse kolonie. Hongkong balanceert een gemoderniseerde manier van leven met traditionele Chinese praktijken. Begrippen als Feng Shui worden zeer serieus genomen, bij dure bouwprojecten worden vaak experts op dergelijke gebieden ingehuurd. Andere objecten, zoals trigrammen worden nog regelmatig gebruikt om boze geesten af te weren en gebouwen missen vaak elke etage die het getal 4 heeft, vanwege de gelijkenis met het woord voor "sterven" in het Kantonees en Mandarijn. De fusie van oost en west kenmerkt ook de keuken van Hongkong, waar de dimsum, hot pot en fastfoodrestaurants samengaan met haute cuisine.
Media.
In tegenstelling tot de Volksrepubliek China kende Hongkong volledige vrijheid van pers en van meningsuiting, al waren er wel tekenen van zelfcensuur door de kranten en tijdschriften waarvan de eigenaars nauwe banden met of zakelijke belangen in de Volksrepubliek China hebben. De persvrijheid is in korte tijd diep gezakt. Volgens Verslaggevers Zonder Grenzen staat Hongkong in 2022 op de 148e plaats wat persvrijheid betreft, in 2020 was dit nog plaats 80 en in 2002 stond het nog op de 18e plaats. De Volksrepubliek China staat in 2022 op plaats 175 van de 180 landen die beoordeeld zijn.
Hongkong heeft hoe dan ook een zeer pluriform mediabestel, met een groot aantal verschillende lokale kranten en tijdschriften. Tijdschriften- en krantenuitgevers in Hongkong publiceren in zowel het Chinees als het Engels, met een focus op sensatie en roddels over beroemdheden.
De grootste traditioneel Chineestalige kranten in Hongkong zijn:
De grootste Engelstalige kranten in Hongkong zijn:
Hongkong heeft vijf free-to-air televisiekanalen, die worden beheerd door twee bedrijven: Asia Television Limited (ATV) en Television Broadcasts Limited (TVB):
Toerisme.
Winkelen.
Causeway Bay is een grote winkelbuurt met onder andere shopping mall Times Square met Gucci, Pucci en Prada en veel foto- en elektronicawinkels. Andere winkelcentra zijn New World Centre, Ocean terminal, Landmark en Pacific Place. Nathan Road is nu een van de meest bekende straten van Hongkong. De bekendste markt is de Temple Street Night Market, lopend vanaf Nathan Road (er is ook een MTR-halte). Andere markten zijn de Jade Market en de Bird Market.
Sport.
Hongkong biedt een breed scala aan recreatieve en competitieve sportmogelijkheden ondanks de beperkte oppervlakte. Het stuurt afgevaardigden naar internationale wedstrijden zoals de Olympische Spelen en de Aziatische Spelen en speelde gastheer voor de hippische evenementen tijdens de Olympische Zomerspelen 2008.
Sinds 1981 wordt jaarlijks de Marathon van Hongkong gelopen. Deze hardloopwedstrijd heeft internationale allure. Ook de tennissport heeft een internationaal toernooi, het WTA-toernooi van Hongkong, een jaarlijks terugkerende wedstrijd voor vrouwen.
Er zijn grote multifunctionele locaties zoals het Hong Kong Coliseum en MacPherson Stadion. Het steile terrein van Hongkong en het uitgebreid wandelnetwerk met uitgestrekte panorama's trekt wandelaars en de ruige kustlijn biedt vele stranden om te zwemmen. Hongkong heeft een eigen voetbalelftal, het Hongkongs voetbalelftal. Op de Hong Kong Golf Club wordt sinds 1959 het Hong Kong Open gespeeld. In 2014 werd in hier het wereldkampioenschap rope skipping gehouden.
Economie.
In 2019 bestond de beroepsbevolking uit 4 miljoen mensen, gelijk verdeeld over mannen en vrouwen. Hiervan is bijna 90% werkzaam in de dienstensector. Slechts 2% is werkzaam in de industrie.
De haven van Hongkong speelt een belangrijke rol in de internationale handel van de Volksrepubliek China. Veel goederen uit China worden via de haven uitgevoerd of doorgevoerd naar China. Per jaar doen ongeveer 190.000 schepen de haven aan waarvan 160.000 binnenvaartschepen. De binnenvaartschepen zijn gelijk verdeeld over vracht- en passagiersschepen. Jaarlijks wordt 300 miljoen ton lading in de haven overgeslagen waarvan een derde met de binnenvaartschepen wordt aan- of afgevoerd. Het aantal overgeslagen containers ligt op 22 miljoen TEU en Hongkong is hiermee de op drie na grootste containerhaven ter wereld, na Shanghai, Singapore en Shenzhen ook in de Parelrivierdelta. Door de geringe landoppervlakte is het aantal haventerminals beperkt en wordt veel lading op het water overgeslagen op lichters. Tot slot is er veel personenvervoer in de haven. In 2014 scheepten zo’n 26 miljoen passagiers in en uit, met als belangrijkste bestemming Macau.
Daarnaast is in Hongkong lichte industrie gevestigd. De industrie was vooral in de jaren 60 en 70 en gedeeltelijk in de jaren 80 de drijfkracht achter de vooruitgang van Hongkong. Hongkong is een van de meest producerende plaatsen in de wereld in onder andere speelgoed. De industrie is gevestigd in Kowloon, Tsuen Wan en in de New Territories.
Hongkong is een van de belangrijkste financiële centra van Azië, maar door de onzekerheid over de toekomst binnen de Volksrepubliek China staat deze rol enigszins onder druk. De Centrale Bank van Hongkong is gevestigd in het tweede hoogste gebouw van de stad, het International Finance Centre in het stadsdeel Central (het voormalige Victoria City); de Hong Kong Stock Exchange ligt daar vlak achter. Gemeten naar marktkapitalisatie was het de op twee na grootste effectenbeurs in Azië per 31 december 2019 en in 2019 werd hier het meest geld opgehaald wereldwijd met de uitgifte van nieuwe aandelen.
Verkeer en vervoer.
Hongkong en de speciale bestuurlijke regio Macau zijn de enige plekken in China waar men links rijdt. Er is een uitgebreid netwerk van Hongkongse autosnelwegen.
Luchthaven.
Het vliegveld van Hongkong stond in 2019 op de 13e plaats van alle luchthavens ter wereld gemeten naar passagiersaantallen (71 miljoen). Het ligt op een kunstmatig eiland aan het eiland Lantau. De oude luchthaven van Kai Tak werd vanwege ruimtegebrek in 1998 vervangen door de Internationale luchthaven Hongkong, ook wel "Chek Lap Kok" of "Chek Lap Kok Airport" genoemd.
Intern verkeer.
De kosten voor het reizen met de Hongkongse vervoermiddelen worden voornamelijk betaald met de Octopus card, met uitzondering van het vliegen met de vliegtuigen.
Vervoer per rails.
Trein.
Oorspronkelijk waren de treinen in Hongkong stoomtreinen en onderdeel van de Kowloon Canton Railway (KCR). Vanaf 1983 rijden er elektrische treinen in Hongkong. Vanaf station Hung Hom rijden er treinen naar Guangzhou, Shanghai en Peking. In 2007 werd het bedrijf KCR samengevoegd bij de MTR. Op 23 september 2018 reed de eerste hogesnelheidstrein tussen Hongkong en Peking. De reistijd is negen uur in vergelijking tot 24 uur met de oude treinverbinding.
Metro.
Mede door de groeiende Hongkongse bevolking en de vraag naar goede bereikbaarheid werd er in 1967 gevraagd om een studie naar een metronet in Hongkong te doen. Uiteindelijk werd er in 1975 besloten om een metronet aan te leggen en in 1979 is de eerste metrolijn in Hongkong een feit door het bedrijf MTR.
Lightrail.
Lightrail in Hongkong is een soort tramsysteem dat in de satellietsteden Tuen Mun, Tin Shui Wai en Yuen Long is aangelegd. Door de groei van het aantal bewoners in die wijken en de tekortschietende capaciteit van het openbaar vervoer was er behoefte aan een nieuw systeem. Daarom kwam er in 1988 de Lightrail van de KCR. In 2007 werd ze onderdeel van de MTR.
Tram.
De tram rijdt al ruim honderd jaar. Er zijn zes tramroutes op het eiland Hongkong, die zich tussen Shau Kei Wan en Kennedy Town en rondom Happy Valley bevinden. De tram is bijzonder omdat het de grootste dubbeldekse tramvloot ter wereld is.
Bus.
De bussen in Hongkong, waarvan de meeste dubbeldekkers zijn, zijn vanaf 1933 in het straatbeeld te zien. Nu zijn er vijf bedrijven, KMB, CityBus, Airbus en nog twee andere, die de buslijnen in Hongkong onderhouden. De bussen met één of twee cijfers komen alleen in Kowloon en New Territories voor (kruisen de Victoriahaven niet).
Van de bussen met drie cijfers/een letter gevolgd door twee cijfers geldt dat ze zullen rijden:
Minibus (Lightbus).
Minibussen zijn anders dan de gewone bussen. Er zijn zestien zitplaatsen en de bus is te klein om te blijven staan. Ze hebben geen vaste stopplaatsen, maar zijn vanaf de straat aan te houden. Als de bus vol is, rijdt hij in één keer door naar z'n eindbestemming. De prijs is meestal twee keer zo hoog als de reguliere bus.
Taxi.
De taxi's in Hongkong hebben drie verschillende kleuren:
Alle taxi's mogen naar de luchthaven of Disneyland rijden.
Veerboot.
Met de veerboten kan men tussen Kowloon, het eiland Hongkong en enkele van de overige eilanden (onder andere; Lantau, Cheung Chau Lamma, Ma Wan) reizen. Veerboten vertrekken vanaf Tsim Sha Tsui en Hung Hom (Kowloon) en vanaf Central en Wan Chai (het eiland Hongkong). De Star Ferry is overigens het goedkoopste vervoermiddel voor de overtocht tussen Kowloon en het eiland Hongkong. Verder vertrekken er ook veerboten naar Macau, Zhuhai en Shenzhen. Er is een veerpont tussen zowel het centrale ferryport van het eiland Hongkong, als een directe verbinding vanuit het internationale vliegveld.
Hongkong-Zhuhai-Macao-brug.
De Hongkong-Zhuhai–Macau-brug (HKZMB) is een brugtunnelsysteem dat bestaat uit een reeks van drie tuibruggen en een onderzeetunnel, evenals drie kunstmatige eilanden. Het overspant het Lingdingyang-kanaal, dat Hongkong verbindt met Macau en Zhuhai, drie grote steden aan de Pearl River Delta. De brug werd op 24 oktober 2018 officieel opengesteld.

</doc>
<doc id="35175" url="https://nl.wikipedia.org/wiki?curid=35175" title="Erik de Vlieger">
Erik de Vlieger

Erik Wim de Vlieger (Zandvoort, 29 november 1959) is een Nederlands ondernemer met belangen in onder meer een groothandel in industriële naaimachines, mediabedrijven en vastgoed.
Biografie.
Erik de Vlieger is een zoon van Jan de Vlieger, een groothandelaar in naaimachines die werkte onder de handelsnaam "Internationale Machinehandel voor de Confectie-Industrie Amsterdam" (IMCA). De Vlieger deed de havo op het Coornhert Lyceum in Haarlem. Na zijn eindexamen begon hij op zijn negentiende in het bedrijf van zijn vader. Van 1979 tot 1981 was hij directeur Imca UK, van 1981 tot 1983 directeur Imca bv en van 1983 tot 1990 directeur van alle Imca's en tevens van Minerva Boskovice en Prostejov in Tsjechië. Begin jaren tachtig nam hij het bedrijf over, samen met zijn broer Frans de Vlieger. Ze gingen ook industrienaaimachines produceren. In 1991 werd de fabriek verkocht. Broer Frans ging verder met de groothandel. De Vlieger nam vervolgens in Oost-Europa veel kersvers geprivatiseerde metaalfabriekjes over van hun niet met kapitalistische methoden vertrouwde kleine aandeelhouders, die hij later voor veel geld verkocht. Vanaf de jaren negentig was hij actief als vastgoedhandelaar. Later waaierden zijn activiteiten steeds meer uit. Zijn poging om in 2003 het noodlijdende dagblad "Het Parool" over te nemen, mislukte. Hij moest zich tevredenstellen met de door "Het Parool" uitgegeven huis-aan-huisbladen (Weekmedia).
In 2003 was hij de op zes na rijkste Amsterdammer. De Vlieger stond in dat jaar op plaats 140 van de Quote 500-lijst, met een vermogen van 125 miljoen euro. Zijn vermogen was ondergebracht in een holding die in totaal circa 130 vennootschappen omvatte, verdeeld over de bedrijvengroepen Argo Beheer (drukkerijen, reclame, uitgeverij), Exel Aviation Group (luchtvaartbedrijven, waaronder Air Exel), Imca Group (naaimachines, scheepvaart (Figee, Shipdock), staal, vastgoed) en Imca Media Group (internet, kranten, radio, tijdschriften (Nederlandse Tijdschriften Groep)). Later zijn de meeste van deze bedrijven verkocht.
Uitbreiding Exel.
In 2004 was hij betrokken bij verschillende overnamepogingen, gericht op het uitbreiden van zijn Exel-luchtvaartgroep. Zeer tegen de zin van zijn concern-directeuren gebruikte hij hierbij het onroerend goed van de Imca Group als onderpand. Eind 2004 probeerde De Vlieger met Holland Exel DutchBird over te nemen, Vanaf 2005 stapelden de problemen zich in hoog tempo op en raakte het imperium van De Vlieger in een vrije val. Zijn zakenpartner Niek Sandmann lukte het wel de BonairExel-onderdelen in handen te krijgen en KLM-man Floris van Pallandt aan het werk te zetten, met ondersteuning van de Antilliaanse minister Omayra Leeflang.
Op 11 januari 2005 maakte De Vlieger bekend dat hij ging stoppen met de Imca-groep en de Exel-groep, omdat hij er "geen lol" meer in zou hebben. Zijn stap volgde na negatieve publiciteit over zijn luchtvaartbedrijven en beslagleggingen door de Belastingdienst en leveranciers bij verschillende onderdelen van zijn bedrijvengroep. De Vlieger zou zijn vastgoedbedrijf willen verkopen aan de managers ervan en zou ook zijn mediagroep willen verkopen. Hij zou wel grootaandeelhouder van Exel blijven. De Vlieger klaagde ook dat hij door de politie van Amsterdam werd gevolgd en werd getreiterd. Een motoragent zou hem hebben verteld dat hij op een speciale lijst stond van mensen die opzettelijk herhaaldelijk zouden moeten worden staande gehouden.
Justitie.
Bij de rechtbank te Amsterdam begon in 2009 een proces tegen De Vlieger, hij werd op 10 september 2009 vrijgesproken. De rechtbank vond dat de bewijsmiddelen van het Openbaar Ministerie (OM) niet voldoende duidelijk maakten dat er in de zomer van 2002 sprake was van onrechtmatigheden. Zij ontkende echter dat De Vlieger door het OM kapot was gemaakt, zoals hij zelf stelde. In 2011 werd De Vlieger in hoger beroep wederom vrijgesproken. Volgens het Hof was niet bewezen dat hij zich schuldig had gemaakt aan onrechtmatigheden. Het Hof stelde dat het OM de aanklacht had gebaseerd op een verklaring van de Amsterdamse horecabaas Alberto Fernandez, die vertelde dat hij door De Vlieger was bedreigd. Het Hof beoordeelde deze verklaring als inconsistent, niet betrouwbaar, en onvoldoende om de zware verdenking op te baseren. De Nederlandse overheid heeft voor de gang van zaken haar excuus aangeboden aan De Vlieger. Deze brief publiceerde hij in zijn autobiografie.
Media.
De Vlieger maakte voor PowNed een jaar lang een radioprogramma met de titel "Opvliegers". Daarnaast verscheen hij bij "Pauw" en "Studio PowNed". Hij was vaste interviewer bij Café Weltschmerz tussen 2014 en 2017. In 2021 won De Vlieger samen Yves Gijrath de Dutch Podcast awards 2021 in de categorie Media en Opinie met hun podcast "The GYGS". In navolging hiervan begonnen zij een nieuwe podcast "Gijrath &amp; De Vlieger". De eerste aflevering hiervan was op 5 september 2022.
Op 6 september 2022 in de tweede aflevering beschuldigden zij in deze podcast zonder goed bronnenonderzoek Jaap van Dissel valselijk van het ontvangen van tonnen smeergeld. Na aanmaning trokken ze de beschuldiging weer in.

</doc>
<doc id="35177" url="https://nl.wikipedia.org/wiki?curid=35177" title="Jack Ruby">
Jack Ruby

Jack Leon Ruby, oorspronkelijke naam "Jacob Leon Rubenstein" (Chicago, 25 maart 1911 – Dallas (Texas), 3 januari 1967), was een Amerikaanse nachtclubeigenaar uit Dallas. Hij schoot Lee Harvey Oswald neer op 24 november 1963, twee dagen nadat Oswald was gearresteerd wegens verdenking van de moord op president John F. Kennedy.
Biografie.
Ruby werd geboren in een Pools/Joods immigrantengezin in Chicago in 1911. Er zijn verschillende geboortedata van hem, van maart tot juni in dat jaar en ook verschillende data werden gegeven door Ruby op verschillende tijdstippen. Hij was de vijfde in een gezin van acht kinderen en had een moeilijke jeugd en puberteit, gemarkeerd door criminaliteit en pleeggezinnen. Hij zat in het leger tijdens de Tweede Wereldoorlog, maar diende niet aan het front. Nadat hij uit het leger werd ontslagen, verhuisde hij naar Dallas en werkte als manager in nacht- en stripclubs en als agent voor artiesten.
Ruby had vaak een revolver bij zich. Hij kreeg wereldwijde aandacht, nadat hij Oswald had neergeschoten, een daad waarvan hij zei dat het een spontane actie was (spur of the moment) toen de mogelijkheid zich voordeed. De moord was rechtstreeks te zien op televisie, een primeur. Oswald werd juist van gevangenis verplaatst. De revolver die Ruby gebruikte was een Colt Cobra van het .38 special kaliber.
Ruby zei dat hij Oswald vermoord had, zodat Kennedy's weduwe Jacqueline Kennedy geen getuigenis hoefde af te leggen. Sommigen suggereren dat hij door de maffia, anderen dat hij door de Mossad was gevraagd Oswald neer te schieten en/of dat er een samenzwering was geweest om de president te vermoorden en dat Oswald werd neergeschoten, zodat hij geen getuigenis kon afleggen. Verdenkingen werden gevoed door het feit dat Ruby vrijelijk een zogenaamd beveiligde zone in kon, met een revolver, minuten voordat de vermoedelijke moordenaar van de president van de Verenigde Staten naar buiten zou komen. Anderen zeggen dan weer dat Ruby een instabiele man was die net op het politiebureau aankwam na geld te hebben gestort voor een werknemer, terwijl Oswalds vertrek vertraging had opgelopen, doordat hij zich nog moest omkleden.
Op 14 maart 1964 werd hij schuldig bevonden aan de moord op Oswald. Er werd beroep aangetekend bij het Texas Supreme Court, waarin werd beargumenteerd dat Ruby nooit een eerlijk proces had kunnen krijgen in Dallas door de uitgebreide verslaggeving rondom de zaak. Er werd besloten dat zijn verzoek om een andere locatie voor de rechtszaak had moeten worden ingewilligd en zijn veroordeling en doodstraf werden ongeldig verklaard. Ruby overleed aan een longziekte in de gevangenis op 3 januari 1967, voordat hij opnieuw voor de rechtbank kon verschijnen. Hij ligt begraven op de Westlawn Cemetery in Chicago.

</doc>
<doc id="35178" url="https://nl.wikipedia.org/wiki?curid=35178" title="George Martin (producer)">
George Martin (producer)

George Henry Martin (Holloway in Londen, 3 januari 1926 – Islington in Londen, 8 maart 2016) was een Britse muziekproducent. Hij werd soms gezien als 'de vijfde Beatle' door zijn werk als producer en vaak ook arrangeur van (op een na) alle platen van The Beatles. Uit waardering voor zijn bijdrage aan de muziekindustrie kreeg hij in 1996 de titel 'Sir' als Commander of the Order of the British Empire (CBE).
Levensloop.
Na zijn opleiding als pianist en hoboïst aan de Guildhall School of Music and Drama werkte Martin korte tijd bij de afdeling klassieke muziek van de BBC. In 1950 kwam hij bij EMI, waar hij producer was voor onder anderen Spike Milligan en Peter Sellers. Hij werd in 1955 binnen EMI manager van het platenlabel Parlophone. In 1962 zette hij op verzoek van Brian Epstein een auditie op voor de Beatles, nadat die door het concurrerende Decca waren afgewezen. Het werd het begin van een lange relatie, waarin Martins gedegen muzikale opleiding hielp het gat te overbruggen waardoor zijn instrumentaties de band uiteindelijk het geluid gaven waar ze naar streefden. Aan een nummer als "Eleanor Rigby" leverden de Beatles zelfs alleen vocale bijdragen, voor de begeleiding had Martin een arrangement voor strijkinstrumenten gemaakt. 
In 1970 gingen de Beatles uit elkaar en hun laatste album "Let It Be", oorspronkelijk geproduceerd door George Martin, werd afgemaakt door Phil Spector. Na zijn periode als producer van de Beatles componeerde Martin filmmuziek voor onder meer de James Bondfilm "Live and Let Die" en produceerde hij diverse albums van onder anderen Paul McCartney, de groepen America en EL&amp;P, Kate Bush en Jeff Beck. In 1997 produceerde hij het nummer "Candle in the Wind" van Elton John.
Om zeker te zijn welk album het laatste zou zijn dat hij ooit produceerde bracht hij in 1998 het album "In My Life" uit. Hiervoor bracht hij artiesten bij elkaar die hij, naast de Beatles, altijd al had gewaardeerd, onder wie Jeff Beck, Phil Collins en Céline Dion. Het project leverde een aantal ongebruikelijke coverversies van Beatlenummers op.
George Martin werd 90 jaar.
Nummer 1-hits in Nederland.
George Martin produceerde naast The Beatles talloze andere artiesten. In Nederland is hij recordhouder voor wat betreft het aantal nummer 1-hits dat hij scoorde als producer: 22 stuks, 21 van The Beatles en een van Elton John ("Candle in the Wind '97"):
 

</doc>
<doc id="35179" url="https://nl.wikipedia.org/wiki?curid=35179" title="Winckelmanngambiet">
Winckelmanngambiet

Het Winckelmanngambiet is een gambiet dat kan worden gespeeld in de opening van een schaakpartij.
In 1988 werd er door de ICCF een thematoernooi in de Franse opening uitgeschreven, waarbij de partijen met de volgende zetten begonnen: 1.e4 e6 2.d4 d5 3.Pc3 Lb4 4.a3. Een logisch voortzetting hierop is 4...Lc3 5.bc de, en nu ontdekte Thomas Winckelmann in deel 8 van de "Moderne Eröffnungstheorie" de bijna natuurlijke zet 6.f3
Eco-code C 15.
Het gambiet is ingedeeld bij de halfopen spelen.
Na 6... exf3 gaat wit verder met 7.Pf3, 8.Ld3 en 9.0-0.
Er werden honderden partijen met dit gambiet gespeeld, vooral door de vrienden Thomas Winckelmann en Wolf Reimer; vandaar de eigenlijke naam van het gambiet: Winckelmann-Reimergambiet. Niet alleen bij de BdF maar ook bij de NBC werd deze variant in het correspondentieschaak getest, vooral door de schakers Lambers en Maarten Etmans.

</doc>
<doc id="35180" url="https://nl.wikipedia.org/wiki?curid=35180" title="Sint-Elisabethsvloed">
Sint-Elisabethsvloed

De term Sint-Elisabethsvloed verwijst naar drie overstromingen die plaatsvonden op of rond 19 november - de naamdag van Sint Elisabeth:

</doc>
<doc id="35183" url="https://nl.wikipedia.org/wiki?curid=35183" title="Cor Herkströter">
Cor Herkströter

Cornelius Antonius Johannes (Cor) Herkströter (Venlo, 21 augustus 1937) is een voormalig Nederlands topfunctionaris. Hij is vooral bekend als de voormalig voorzitter van de raad van bestuur van Royal Dutch Shell.
Herkströter studeerde economie en accountancy aan de Economische Hogeschool in Rotterdam (tegenwoordig Erasmus Universiteit Rotterdam). Na zijn studie ging hij werken bij mijnbouwbedrijf Billiton, dat overgenomen wordt door Shell. Bij zijn nieuwe werkgever werkt Herkströter zich op tot voorzitter van de Raad van Bestuur (per 1 juli 1993).
In 1996 reorganiseerde hij de centrale kantoren in Den Haag en Londen en de laboratoria te Amsterdam en Rijswijk. Hij introduceerde het nieuwe Shell, dat zaken anders diende aan te pakken dan waarmee Shell in de voorgaande 100 jaar groot was geworden. Een belangrijk element in dat nieuwe Shell was, dat iedere werknemer de beste in zijn groep moest willen zijn en toch goed diende samen te werken. Het bijbehorende systeem van bonussen in nieuwe werkwijze veroorzaakte dat veel werknemers hun aandacht richtten op persoonlijk voordeel.
In 1998 ging Herkströter met pensioen. Het nadeel van het door hem ingevoerde systeem bleek enkele jaren later, toen aan het licht kwam dat managers voor hun bonus de aangetoonde oliereserves van Shell veel te hoog hadden ingeschat. Het stortte Shell in een financiële crisis. Na zijn bestuursperiode bij Royal Dutch Shell is hij tot 2007 president-commissaris geweest bij de ING Groep. In die hoedanigheid kon hij het met Arthur Martinez, zijn collega bij ABN AMRO, niet eens worden over een fusie.

</doc>
<doc id="35184" url="https://nl.wikipedia.org/wiki?curid=35184" title="Thematoernooi">
Thematoernooi

Een thematoernooi is een schaaktoernooi waarbij de spelers zich verplichten een aantal beginzetten in een bepaalde opening of openingsvariant (bijvoorbeeld de Spaanse opening of de Caro-Kann) te spelen. De speler speelt dan meestal een dubbele ronde, dat wil zeggen: een gelijk aantal partijen met wit en zwart.Thematoernooien werden voor het eerst georganiseerd in Oostenrijk-Hongarije in de vroege 20e eeuw. In 1903 werd in Wenen een toernooi georganiseerd dat in het teken stond van het geaccepteerde koningsgambiet (1.e4 e5 2.f4 exf4). Michael Tsjigorin won dat toernooi.
Vooral in online schaken komen thematoernooien geregeld voor.

</doc>
<doc id="35185" url="https://nl.wikipedia.org/wiki?curid=35185" title="Zevenbergen (Moerdijk)">
Zevenbergen (Moerdijk)

Zevenbergen (Brabants: "Zeuvebérge") is een plaats in Noord-Brabant en was tot 1998 een zelfstandige gemeente. In dat jaar fuseerde zij met vier andere gemeenten tot de nieuwe gemeente Moerdijk. Daarvan is Zevenbergen de hoofdplaats.
Zevenbergen ligt in het noordwesten van de provincie tussen Etten-Leur en Klundert, niet ver van Breda. Zevenbergen was echter tot 21 december 1805 een Hollandse stad. Op die datum wordt een nieuwe scheiding tussen Holland en Bataafs-Brabant gemaakt. Voortaan liep deze van Willemstad door het Hollandsch Diep en de Biesbosch naar Heusden.
Etymologie.
Hoewel het telwoord "zeven" niet zeker is, duiden de "bergen" op kleine verhevenheden in het landschap, bijvoorbeeld donken. Het betrof waarschijnlijk een drietal van zulke verhogingen. In 1964 en 1965 werden twee van deze donken onderzocht en werden resten uit de vroege en midden-bronstijd gevonden.
Geschiedenis.
Ontstaan en bloei.
In het gebied was veel veen aanwezig, en men gebruikte dit veen voor de turfproductie. Vanaf 1263 werd de turf ook voor de markt geëxploiteerd, met name ten behoeve van de opkomende steden in Vlaanderen en Brabant, zoals Antwerpen en Brugge. Aangezien men met de vervening aanvankelijk begon vanuit de wat hoger gelegen delen, zal Zevenbergen daar zijn oorsprong hebben gevonden. Gedurende de 13e eeuw en vooral na 1360 overstroomde het veen vanuit de zee steeds vaker, mede door de reeds plaatsgevonden turfwinning, waardoor het verziltte. Men ging over op moernering, en het daarbij gewonnen zout werd ook naar Engeland geëxporteerd en leverde veel geld op.
De eerste schriftelijke gegevens dateren uit het einde van de 13e eeuw, toen Zevenbergen in enkele oorkonden verscheen. Zevenbergen was toen al een volledige plaats, met een heer, een haven en een voor die tijd aanzienlijke economie. De haven kwam daar uit waar het Zwanengat een knik maakte. In 1283 werd "Willem Hugemanszoon" als de eerste heer van Zevenbergen genoemd; hij was de neef van de toenmalige heer van Strijen. Zevenbergen was een Hollandse stad. Het stratenpatroon van de middeleeuwse stad is ook nu nog grotendeels aanwezig.
Zevenbergen werd ingenomen door Hertog Jan III van Brabant (1300-1355). In deze tijd werd hier ook een gouden munt van het hertogdom Brabant vervaardigd, de Pieter. De heren van Zevenbergen werden verbannen, doch kregen later de heerlijkheid weer in hun bezit.
Rond 1360 werd de heerlijkheid Zevenbergen afgesplitst van de Heerlijkheid Strijen. In 1365 bevestigde de heer van Gaesbeke, Putten en Strijen dat de heerlijkheid Zevenbergen ontstaan was als deling van het land van Strijen. De heerlijkheid bleef als zodanig onderdeel van het Graafschap Holland.
Door bedijkingen vanuit het noorden en zuiden werd het gebied van Zevenbergen met het vasteland van Zuid-Holland (Strijen) verbonden. Na een aanvankelijke bloei door de winning van zout en turf, en later door handel, scheepvaart en landbouw, kreeg Zevenbergen tussen 1300 en 1421 een regionale functie. Echter, door de Sint-Elisabethsvloed van 1421 werd Zevenbergen een eilandje. Alle reeds ingedijkte polders werden in dat rampjaar overstroomd en het stadje raakte in verval.
In 1427 werd, gedurende de Hoekse en Kabeljauwse twisten, het Kasteel Zevenbergen na een beleg van 14 weken ingenomen door Filips de Goede, de hertog van Hertogdom Bourgondië en Hertogdom Brabant in zijn strijd met Jacoba van Beieren, gravin van Holland. Hierbij kreeg Zevenbergen stadsrechten.
Tussen 1540 en 1545 bleek de Oude Mark te zijn dichtgeslibd en bracht men de haven weer in verbinding met de Nieuwe Mark, die nu 1 km zuidelijker liep. In noordelijke richting werd de Roode Vaart gegraven die een verbinding vormde met het Hollandsch Diep. Omstreeks 1550 had men bovendien de omliggende gebieden weer geheel ingepolderd.
De Tachtigjarige Oorlog bracht in 1573 ook een brand in het Kasteel Zevenbergen teweeg, die door de Geuzen was aangestoken. Het Fort Noordam werd in 1576, in het kader van dezelfde oorlog, gebouwd om de Zevenbergse haven te beschermen tegen de Spaanse troepen.
Tot 1648 had Zevenbergen eigen heren, daarna kwam het in het bezit van het Huis van Oranje. Rond het einde van de 15e eeuw stierf het geslacht van de heren van Zevenbergen uit in mannelijke lijn. Door vererving ging de heerlijkheid in 1560 over naar het Huis van Arenberg. Vervolgens wist Amalia, gravin van Solms en weduwe van stadhouder Frederik Hendrik in 1648 Zevenbergen uit het hertogelijk bezit van het Huis Arenberg en Aarschot te verkrijgen door een ruil met de Spaanse koning Filips IV. Naderhand is het overgegaan in de bezittingen van de prinsen van Oranje-Nassau. Het kasteel van Zevenbergen, met de "Lobbekenstoren", werd in 1728 gesloopt en het puin werd gebruikt voor oeverversterking te Walsoorden. In 1795 werd het stelsel van heerlijkheden afgeschaft en werd Zevenbergen een gemeente. Tot aan de Franse tijd is het Hollands gebied gebleven, in 1805 werd het onderdeel van Bataafs Brabant. Bij het herstel van het Koninkrijk der Nederlanden in 1813 werd Zevenbergen bij de provincie Noord-Brabant gevoegd.
Landbouw en industrie.
In het begin van de 16e eeuw was Cornelis van Bergen weer begonnen met de inpoldering rond Zevenbergen. Daardoor kreeg de landbouw opnieuw een kans zich te ontwikkelen. Graan, boekweit, vlas en vooral ook meekrap waren producten van deze streek. De laatste bleef tot in de 19e eeuw een belangrijk rol vervullen in de regio, maar door de ontwikkeling van chemische verfstoffen werd ze overbodig en maakte plaats voor de suikerbietenteelt. Van 1858 tot 1987 was Zevenbergen vooral bekend als suikerstad. Op het hoogtepunt telde Zevenbergen vier suikerfabrieken, waaronder de eerste suikerfabriek van Nederland, de Azelma (opgericht in 1858), De Phoenix en de "Dankbaarheid" en later de Cooperative Suikerfabriek "Zevenbergen". Ten behoeve van deze fabrieken werden er spoorlijnen aangelegd om de suikerbieten aan te voeren. Sinds 1854 kent Zevenbergen een spoorwegstation.
Kloosters.
Ook werd in 1870 een villa gebouwd voor de heer De Bruin, die directeur van Azelma was. Dit was "Villa Waterloo". Deze ligt aan de huidige Prins Hendrikstraat 4-8. In 1905 vestigden zich in deze villa de "Dames Sacre Coeurs de Jésus et Marie" (Zusters van de Heilige Harten van Jesus en Maria). De zusters waren uit Frankrijk vertrokken vanwege de seculariseringspolitiek aldaar. In 1925 vertrokken zij weer naar Frankrijk, waarna de villa in gebruik kwam als gemeentehuis en de kapel raadszaal werd.
Reeds in 1836 kwamen de zusters van de Sociëteit van Jezus, Maria en Jozef naar Zevenbergen. Zij vestigden zich in en nabij de schuurkerk, die immers in 1836 vervangen was door een waterstaatskerk. In 1937 werd een nieuw klooster betrokken aan de Molenstraat 19. De zusters vertrokken echter in 1970. Het gebouw werd uiteindelijk gesloopt.
Tweede Wereldoorlog en daarna.
Tijdens de Tweede Wereldoorlog werd Zevenbergen zwaar getroffen door oorlogsgeweld. In 1940 werd de stad gebombardeerd door de Duitsers. Hierbij vielen 39 slachtoffers. In november 1944 werd Zevenbergen overgenomen door de Amerikaanse 104th Infantry Division, ook wel de Timberwolves, onder leiding van Generaal Terry Allen na dagenlang onder spervuur van de artillerie te hebben gelegen. Om Zevenbergen in te kunnen nemen gebruikten de geallieerden verschillende wapensystemen. Zij gebruikten mortieren, artillerie en een vliegtuigbombardement om het Duitse leger uit Zevenbergen te krijgen. Dit had als gevolg dat er vele burgerdoden waren (117). Ook werden er vele woningen, winkels en landbouwschuren vernield of zwaar beschadigd. De bruggen, de 4 schoorstenen van de suikerfabrieken, de watertoren en de 2 kerktorens werden opgeblazen en de landbouw kampte met grote moeilijkheden omdat de poldergemalen onklaar waren gemaakt. Dit in contrast met de relatieve beperkte schade van de Duitse aanval in 1940. Veel straatnamen in Zevenbergen herinneren nog aan deze personen en gebeurtenissen in de geschiedenis van Zevenbergen.
Ook de watersnood van 1953 trof het grondgebied van Zevenbergen. Ongeveer twee derde deel van de gemeente stond onder water, maar de stad zelf bleef gespaard.
Rond 1970 is de oude haven door het centrum van Zevenbergen gedempt. In december 2020 is de haven officieel weer geopend en stroomt er weer water door het centrum. En stroomt het water vanuit de Roode Vaart de Mark in. 
Zevenbergen beslaat tegenwoordig een oppervlakte van 4.927 ha en is sinds de gemeentelijke herindeling van 1997 onderdeel van de gemeente Moerdijk, die bestaat uit de vroegere zelfstandige gemeenten Zevenbergen, Klundert, Willemstad, Standdaarbuiten en Fijnaart en Heijningen.
Bezienswaardigheden.
De oude kern van Zevenbergen is gegroepeerd om de haven (de straten "Noordhaven" en "Zuidhaven)". Lange tijd was de haven gedempt, maar in april 2019 werd begonnen met de werkzaamheden om de oude haven te heropenen. Sinds december 2020 stroomt er weer water door de haven.
Natuur en landschap.
Zevenbergen wordt omringd door zeekleipolders, met in het noorden het uitgestrekte haven- en industriegebied Moerdijk, alwaar zich nog enkele interessante braakliggende terreinen bevinden waar tal van vogelsoorten broeden, zoals: roodborsttapuit, rietzanger, steenuil, roerdomp, geoorde fuut, dodaars, oeverzwaluw, snor, strandplevier, noordse stern, grutto, kluut en baardman.
Ten zuiden van dit industriegebied, de voormalige "Keense Gorzen", wordt het terrein door infrastructuur doorsneden, maar liggen hier en daar ook bospartijen. Wateren zijn de Roode Vaart die in verbinding staat met de Mark, en het "Zwanengat".
Er zijn diverse wandelroutes die langs of door Zevenbergen gaan.
Economie.
Industrie.
In het verleden waren tot vier suikerfabrieken gevestigd in Zevenbergen. Zij zijn alle gesloten. Zie onder de geschiedenis van Zevenbergen voor meer informatie.
Een van de grotere Zevenbergse bedrijven was lange tijd "Caldic Chemie Productie" aan Schansdijk 12. Het internationaal opererende Caldic werd opgericht in 1970 en is eigendom van kunstverzamelaar Joop van Caldenborgh. Het Zevenbergse bedrijf was een voortzetting van de vetfabriek "Wigleven", die begin jaren zeventig van de 20e eeuw van de Huizersdijk naar de Schansdijk verhuisde en na enige tijd door Caldic werd opgekocht. Caldic produceerde remvloeistoffen, koelmiddelen op basis van glycol, en formaldehyde, waarvan in 1988 de productie startte. De 58 personeelsleden kregen in 2009 te horen dat het bedrijf in 2015 uit Zevenbergen zal verdwijnen. Het bedrijf is uitgekocht door de gemeente en de provincie Noord-Brabant.
Winkelen.
Er bevinden zich veel winkels in het centrum aan de Noordhaven en Zuidhaven. De koopavond is op vrijdag. De weekmarkt is op donderdag van 10:00 tot 16:00 uur.
Sport.
Op zondag 21 augustus 2022 liep de route van de derde etappe (van Breda naar Breda) van de Ronde van Spanje 2022 door Zevenbergen.
Openbaar vervoer.
Zevenbergen is zowel per trein als per bus te bereiken. Station Zevenbergen is een van de oudste treinstations van Nederland samen met dat van Oudenbosch. Er is een sprinter richting Roosendaal en richting Dordrecht, en in het weekend ook een sprinter naar Den Haag Centraal.
Verder heeft Zevenbergen nog vier buslijnen rijden van busmaatschappij Arriva, namelijk:
Nabijgelegen kernen.
Leur, Noordhoek, Langeweg, Zevenbergschen Hoek, Klundert

</doc>
<doc id="35186" url="https://nl.wikipedia.org/wiki?curid=35186" title="Klokkenspel">
Klokkenspel



</doc>
<doc id="35187" url="https://nl.wikipedia.org/wiki?curid=35187" title="Lovers Rail">
Lovers Rail

Lovers Rail was de eerste concurrerende personenvervoerder per spoor in Nederland na de liberalisering van de spoorwegen in Nederland in de jaren 1990. Lovers Rail was een onderdeel van Lovers, een bedrijf dat rondvaartboten exploiteert in de Amsterdamse en Utrechtse grachten. Het bedrijf wilde de concurrentie aangaan met de Nederlandse Spoorwegen. Directeur was Peter Sul.
Opkomst.
Vanaf 11 augustus 1996 exploiteerde Lovers Rail op de IJmondlijn tussen Amsterdam Centraal en IJmuiden de "Kennemerstrand Expres". Lovers Rail huurde hiervoor van NS Cargo twee diesellocomotieven serie 2200 (afwisselend o.a. 2202, 2207, 2211 en 2215) en kocht vier oude M2-rijtuigen van de NMBS. Daarmee keerden de reizigerstreinen in IJmuiden na 13 jaar weer terug. Lovers Rail exploiteerde ook de "Keukenhof Expres" tussen Amsterdam Centraal en Lisse.
Optio.
Om de concurrentiestrijd met de NS daadwerkelijk te kunnen aangaan zocht Lovers Rail een grote investeerder. CGEA, later Connex (thans Veolia Transport), een grote internationale onderneming, nam in de zomer van 1997 een belang van 70% in Lovers Rail. Het bedrijf kreeg van de rijksoverheid bovendien toestemming voor het rijden op de trajecten Amsterdam Centraal – Haarlem, Utrecht Centraal – Hilversum en Den Haag Centraal – Leiden Centraal. Op Den Haag – Leiden heeft Lovers nooit gereden en tussen Utrecht en Hilversum heeft Lovers op 3 juli 1999 alleen een paar slagen als proefrit gereden.
Tussen Amsterdam Centraal en Haarlem ging Lovers Rail rijden met het treinconcept Optio. De Optio was een luxe treinverbinding met onder andere een barrijtuig en televisies en kranten in de coupés. Met deze extra service (en een iets lagere prijs) wilde Lovers Rail de forens uit de NS-treinen lokken. Deze trein bestond uit vier gemoderniseerde M2-rijtuigen en twee meerspanningslocs reeks 25.5 van de NMBS.
Ondergang.
De Optio was, net als de andere treindiensten van Lovers Rail, geen commercieel succes. De Kennemerstrand Express verdween op 30 september 1998. Er waren te weinig passagiers en er kwam concurrentie met de komst van de Fast Flying Ferry. CGEA nam de touwtjes strakker in handen en ontsloeg directeur Sul in december 1998.
Op 14 september 1999 staakte moederbedrijf CGEA de activiteiten van Lovers Rail. Lovers, dat zelf nog 30% aandeel had, besloot daarna zich nog alleen maar bezig te houden met haar rederij. De Optio (Amsterdam – Haarlem v.v.) werd per direct gestopt. CGEA stak een beschuldigende vinger naar de NS uit, omdat dat bedrijf elke tariefsamenwerking met Lovers Rail had geweigerd. CGEA kreeg ook geen medewerking om met treinen te kunnen rijden doordat het landelijk Spoorwegnet en de cabine-instrumenten voor de beveiliging van de locomotieven en treinstellen nog in handen was van de NS. Uiteindelijk keerde CGEA inmiddels onder de nieuwe naam Connex terug op de Nederlandse markt door overname van de BBA, Limex en Stadsbus Maastricht. De firma wijzigde in Nederland haar naam in Veolia Transport en keerde via een goederentreindienst met koolzaadolie- en kolentransport en het winnen van een OV-aanbesteding terug op het Nederlandse spoor. De activiteiten op het spoor zijn ondergebracht in Veolia Rail.
Hoewel Lovers Rail maar kortstondig heeft bestaan, is er veel discussie geweest over de wenselijkheid van dit soort directe concurrentie op het spoor. Nadat Lovers Rail zich had teruggetrokken, is besloten dat de NS tot 2006 als enige het recht had om reizigerstreinen op het "hoofdrailnet" te laten rijden, zodat directe concurrentie toen voorlopig niet meer voorkwam.

</doc>
<doc id="35189" url="https://nl.wikipedia.org/wiki?curid=35189" title="Beenvisachtigen">
Beenvisachtigen

Beenvisachtigen (Osteichthyes) zijn een omvangrijke superklasse van vissen die in tegenstelling tot de kraakbeenvissen (Chondrichthyes) in de regel een skelet hebben dat uit echt bot bestaat. De overgrote meerderheid van alle vissen behoren tot deze groep. Met 28.000 soorten vormen de beenvisachtigen de grootste groep binnen de gewervelden. De beenvisachtigen wordt onderverdeeld in twee groepen: de straalvinnigen (Actinopterygii) en kwastvinnigen (Sarcopterygii).
De kwastvinnigen omvatten onder meer longvissen en coelacanten. Volgens de cladistiek behoren tot deze groep ook de op het land levende verwanten. Voorbeelden zijn amfibieën, reptielen, vogels en zoogdieren, samengevat onder de viervoeters (Tetrapoda). Al deze groepen stammen immers van één gemeenschappelijke voorouder af die behoort tot de Sarcopterygii. Sinds 2013 worden de beenvisachtigen veelal als clade beschouwd: de fylogenetische bomen bevatten hierin dus ook de viervoeters.

</doc>
<doc id="35191" url="https://nl.wikipedia.org/wiki?curid=35191" title="Mottenbal">
Mottenbal

Een mottenbal is een middel tegen (kleer)motten. Het bestaat uit een balletje van een chemische verbinding die gemakkelijk verdampt, en die zeer onprettig is voor de motten. Vroeger bestonden mottenballen uit kamfer of naftaleen, maar nieuwer is het gebruik van paradichloorbenzeen.
Taal.
Het gezegde "uit de mottenballen halen" betekent: iets van lang geleden oprakelen. Dit refereert aan het feit dat kleding die moest worden bewaard altijd met mottenballen werd opgeborgen.

</doc>
<doc id="35192" url="https://nl.wikipedia.org/wiki?curid=35192" title="Mottenballen">
Mottenballen



</doc>
<doc id="35193" url="https://nl.wikipedia.org/wiki?curid=35193" title="Vancom">
Vancom

Vancom Transportation, inc, later ATC/Vancom, inc was een zogenaamd family owned vervoerbedrijf uit de Verenigde Staten. In 1995 was het de eerste buitenlandse vervoerder in het Nederlandse stads- en streekvervoer. Het bedrijf werd in Nederland als joint venture opgericht door Kees Arends, samen met Terry van der Aa en Peter Huizenga. 
De Nederlandse tak (Vancom Nederland) werd in 1998 voor een deel overgenomen door het Britse Arriva. Van der Aa heeft in december 1999 Vancom/ATC verkocht aan de National Express Group. Na de gedeeltelijke verkoop aan het Britse Arriva was Vancom uitgegroeid tot een onderneming met een omzet van meer dan 250 miljoen euro. 
Vancom Nederland.
Zuid-Limburg.
In Zuid-Limburg verwierf Vancom in 1994 middels een openbare aanbesteding een busconcessie van toenmalig monopolist VSN-Groep. Het betrof het eerste experiment met marktwerking in het stads- en streekvervoer. Vanaf mei 1995 mocht Vancom het vervoer in het Limburgse Heuvelland verzorgen. Op 8 december 1997 verklaarde de rechter de openbare aanbesteding echter onrechtmatig. Vancom mocht wel blijven rijden maar minister Jorritsma moest een schadevergoeding betalen aan de VSN-Groep.
In tegenstelling tot in Groningen werd in Zuid-Limburg Vancom beter ontvangen. Er werden zelfsturende teams opgesteld, waarbij buschauffeurs naast rijden ook verantwoordelijk werden voor andere bedrijfsonderdelen als administratie, onderhoud, planning en marketing. De kostendekkingsgraad van het vervoer aldaar in 1996 was ook 46% ten opzichte van 38% landelijk. 
Groninger Vervoerbedrijf NV.
Nadat Vancom NL door middel van een managementcontract met een koop-optie het bedrijf in een winstgevende onderneming had omgezet werd in 1995 het Groninger Vervoerbedrijf gekocht voor de jaren daarvoor overeengekomen prijs van 11,2 miljoen gulden. Het Groninger Vervoerbedrijf NV was de opvolger van het het op 1 mei 1994 verzelfstandigde Gemeentelijk Vervoerbedrijf Groningen.
Ofschoon Vancom in het jaar 1995 een winst van 5,6 miljoen gulden behaalde op een omzet van 42 miljoen gulden, hadden deze cijfers wel zijn invloed op de kwaliteit van het openbaar vervoer. Bij Vancom in Groningen waren sommige wijken 's avonds en in het weekeinde verstoken van openbaar vervoer. In 1996 kregen 96 van 357 buschauffeurs te horen dat zij in 1998 overbodig zouden worden, hetgeen tot grote onrusten leidde.
Arriva.
Zoals bij de uitoefening van de optie aangekondigd verkocht Vancom enkele weken later de Nederlandse tak aan het Britse Arriva omdat het bedrijf in Nederland als dochter van het Britse Arriva in Europa meer mogelijkheden zag om te kunnen groeien. De voor de jaren eerder afgesproken koopsom van 11,2 miljoen aangekochte stadsdienst van Groningen werd voor een kleine 50 miljoen gulden doorverkocht aan Arriva. Later heeft Arriva het Zuid-Limburgse gedeelte van het bedrijf verkocht aan het Franse Connex (later bekend als Veolia Transport Limburg), dat het tot december 2006 onder de naam Limex exploiteerde, waarna het opging in Veolia Transport Limburg.

</doc>
<doc id="35194" url="https://nl.wikipedia.org/wiki?curid=35194" title="VANCOM">
VANCOM



</doc>
<doc id="35195" url="https://nl.wikipedia.org/wiki?curid=35195" title="Triple DES">
Triple DES



</doc>
<doc id="35197" url="https://nl.wikipedia.org/wiki?curid=35197" title="Mars Exploration Rover">
Mars Exploration Rover

De Mars Exploration Rovers (MER's) zijn twee onbemande ruimtevaartuigen die in juni 2003 door NASA naar Mars zijn gestuurd en daar in januari 2004 landden. Het zijn robotwagentjes ("rovers") die grotendeels zelfstandig in staat zijn om zich voort te bewegen, wetenschappelijk onderzoek te verrichten, foto's te nemen en informatie naar de Aarde te zenden.
De twee Mars Exploration Rovers ("Marsverkenningsrobotwagentjes") zijn genaamd de Spirit (of MER-A) en de Opportunity (of MER-B). Het contact met de Spirit is sinds 22 maart 2010 verloren en op 25 mei 2011 heeft NASA deze missie beëindigd. In juli 2014 had de Opportunity 40 kilometer afgelegd. In juni 2018 ging tijdens een stofstorm ook het contact met Opportunity verloren. Het lukte niet het contact te herstellen. Op 12 februari 2019 werd de missie beëindigd.
Het Mars Exploration Rover project wordt voor NASA beheerd door het Jet Propulsion Laboratory van het California Institute of Technology. Zij ontwierpen en bouwden de MER's en stuurden ze aan tijdens de missie.
De missie.
De Mars Exploration Rovers missie maakt deel uit van NASA's Mars Exploration Program (het "Marsverkenningsprogramma"). Er waren al geslaagde missies afgerond waarbij er op Mars was geland. Het Vikingprogramma (1975-1983), waarbij er twee "landers" op het oppervlak van Mars waren geplaatst, en de Mars Pathfinder (1996-1998), waarbij een rijdbaar wagentje, de Sojourner, werd meegestuurd.
Bij de Mars Exploration Rovers missie werden twee robotwagentjes ("rovers") naar twee afzonderlijke plekken op Mars gebracht.
De totale kosten van de bouw: de lancering, de landing en het aansturen van de robotwagentjes voor de oorspronkelijk geplande duur bedroegen $ 820 miljoen. De missie werd een aantal keer verlengd. De totale kosten van de eerste vier verlengingen was $ 104 miljoen, de vijfde verlenging werd geschat op $ 20 miljoen.
Doel van de missie.
De geplande duur van de missie was 90 sol (marsdagen), waarin de MER's het oppervlak en de geologie van Mars zouden verkennen.
Het voornaamste doel is het zoeken naar bewijs dat water op Mars aanwezig is of aanwezig is geweest. De aanwezigheid van water is een van de voornaamste voorwaarden voor het ontstaan van leven. De MER's zullen echter niet zoeken naar aanwijzingen van eventuele aanwezigheid van (voormalig) leven.
De Mars Exploration Rovers.
Spirit.
De Spirit (MER-A) is gelanceerd op 10 juni 2003 en maakte op 4 januari 2004 een geslaagde landing op Mars, in de Gusevkrater. De Spirit bleef ruim vijf jaar en drie maanden actief en legde ruim 7 kilometer af. Op 22 maart 2010 vond het laatste contact plaats en op 25 mei 2011 werd de missie van de Spirit beëindigd.
Opportunity.
De Opportunity (MER-B) is gelanceerd op 28 juni 2003 en landde op 25 januari 2004 op Mars, op de Terra Meridiani. Omdat opportunity later in het lanceervenster werd gelanceerd werd voor deze lancering de Delta II-Heavy-configuratie met krachtiger boosters gebruikt. De Opportunity was meer dan twaalf jaar lang actief op Mars en heeft ruim 43 kilometer afgelegd.
Beschrijving van de MER's en hun functioneren.
De MER's zijn vrijwel identiek aan elkaar. Ze wegen beide bijna 180 kilogram, en rijden op zes wielen die onafhankelijk van elkaar kunnen draaien en bewegen. Ze zijn beiden uitgerust met instrumenten als camera's (infrarood, panorama, enz.), verschillende soorten spectraalmeters en een microscoop met camera. De MER's verkrijgen hun energie door middel van zonnepanelen. De communicatie met de Aarde verloopt voornamelijk via de 2001 Mars Odyssey, een kunstmaan die sinds 24 oktober 2001 in een baan om Mars draait.
De landing vond bij beide MER's op dezelfde manier plaats: een MER daalde na aankomst bij Mars af in de atmosfeer. Na enige tijd ontvouwde een parachute, remraketten werden afgevuurd, airbags werden opgeblazen, de MER stuiterde over een lengte van ongeveer een kilometer op het oppervlak totdat hij stil lag, de airbags liepen leeg, het omhulsel van de MER ontvouwde zich, de MER reed van een soort platform af en was klaar voor zijn taak.
Beide MER's zijn in staat om rots- en grondmateriaal te analyseren. Ze hebben beiden een werktuig genaamd RAT ("Rock Abrasion Tool") waarmee ze een stukje van het buitenste laagje van rotsen kunnen slijpen om zodoende het onderliggende materiaal te kunnen bestuderen. Ook kunnen de robotwagentjes vijf van hun zes wielen op de rem zetten en het zesde wiel laten rondtollen om zodoende het bovenste laagje van het oppervlak te schrapen.
Aan de hand van de foto's en meetgegevens die de MER's elke dag naar de aarde zenden, bepalen wetenschappers de volgende doelen. Ze zenden de commando's met betrekking tot het volgende doel en de aldaar uit te voeren taken naar de MER's. De manoeuvres worden niet tot in detail bepaald; de MER's zijn in staat om zelfstandig hun doel te bereiken en onderweg obstakels te omzeilen.
Vergelijking met andere voertuigen op Mars.
De MER's zijn tot op zekere hoogte vergelijkbaar met het robotwagentje de Sojourner van de Mars Pathfinder die in 1997 op Mars landde. De landing vond op dezelfde manier plaats. De MER's zijn echter veel mobieler. Ze kunnen per dag zo'n 40 meter over het Marsoppervlak afleggen - bijna evenveel als de Sojourner tijdens zijn hele missie. Bovendien bevindt vrijwel alle apparatuur zich op de MER zelf, terwijl het platform waar de Sojourner van af reed zelf ook uitgerust was met allerlei apparatuur. Consequentie hiervan is dat de MER's ongeveer zo groot zijn als een flinke koelkast, terwijl de Sojourner niet veel groter was dan een bierkrat. De camera's van de MER's kunnen scherpere beelden maken dan die van de Sojourner.
Op 6 augustus 2012 landde het Mars Science Laboratory (meestal 'Curiosity' genoemd) op Mars. Dit is een voertuig dat weer ongeveer driemaal zo groot is als de MER's. In tegenstelling tot de eerdere voertuigen bestaat de energiebron uit radioactief materiaal in plaats van zonnecellen en landde het niet met airbags maar aan een raket-aangedreven 'skycrane'.
Wetenschappelijke resultaten.
De Marsrover Spirit heeft in de rotsen in de Gusev krater sporen van water aangetroffen, water moet aanwezig geweest zijn bij de vorming van deze rotsen. Dit is echter zeer weinig water geweest. De rotsen zijn overwegend vulkanisch van oorsprong.
De Marsrover Opportunity heeft spectaculairdere ontdekkingen gedaan. De krater waarin de rover landde, was vroeger de kust van een meer of zee. Hoeveel water er is geweest is nog niet geheel duidelijk, maar er zijn sporen aangetroffen dat een meer of zee langzaam opdroogde wat al iets zegt dat het in elk geval niet heel weinig is geweest. De rotsen die Opportunity aantrof zijn in dit water gevormd. De landingsplaats, Meridiani Planum werd gekozen omdat er vanuit satellieten die om Mars draaien Hematiet gezien werd, wat vaak in combinatie met water vormt. De Marsrover heeft dit Hematiet aangetroffen in de vorm van kleine bolletjes.
Toen de Marsrover uit de krater waarin hij landde kroop en de vlakte ging verkennen, kwam hij een vreemd uitziende rots tegen. Na deze te onderzoeken bleek dat deze rots overeenkomt in samenstelling met meteorieten die op de aarde terecht zijn gekomen waarvan we denken dat ze van Mars afkomstig zijn.

</doc>
<doc id="35199" url="https://nl.wikipedia.org/wiki?curid=35199" title="Lijst van Jacques Brel-vertolkers">
Lijst van Jacques Brel-vertolkers

De volgende artiesten hebben allemaal nummers van Jacques Brel vertolkt. Originele versies — dat wil zeggen: eerste uitgaven van chansons die Brel weliswaar schreef, maar nooit zelf op zijn repertoire nam — worden "vet" weergegeven.
3JS
4 Walls
A.
Lianne Abeln
Acda en De Munnik
Ciara Adams
Adamo
Karen Akers
Nishito Akiko
Alcione
Charis Alexiou
Corinne Allal
Karrin Allyson
Marc Almond
Ambulette
Thierry Amiel
Ange
Angélica María
Dick Annegarn
Richard Anthony
Jenny Arean
Paul Armfield
Arno
Arthur H.
Sandy Aruba
Natacha Atlas
Attila the Stockbroker
Isabelle Aubret
Hugues Aufray
Giacomo Aula
B.
Pierre Bachelet
Joan Baez
Roy Bailey
Marco Bakker
Michael Ball
Yossi Banai
Barbara
Attila Bardóczy 
Bashung
Shirley Bassey
Franco Battiato
Martine Baujoud
BCN
Angelique Beauvence
Oscar Benton
Herman van den Berg
Bert van den Bergh
Paloma Berganza
Gérard Berliner
Dave Berry
Masha Bijlsma Band
Bic Runga
Bik Bent Braam
Acker Bilk
Maria Bill
Black Box Recorder
Blink 182
Karin Bloemen
BLØF
Frida Boccara
Frank Boeijen
Deborah Boily
The Bolshoi
Jeffry Bonnet
Hans de Booij
Stef Bos
Miguel Bose
Della Bosiers
Hans Boskamp
Bots
Botticelli
Isabelle Boulay
Boum!
David Bowie
Ted de Braak
James Dean Bradfield
Bruno Brel
Corry Brokken
Patrick Bruel
Joke Bruijs
Yuri Buenaventura
C.
Franco Califano
Chantal Câlin
Camden
Glen Campbell
Donald Cant
Lana Cantrell
Caravelli
Caribbean Steel Band
Belinda Carlisle
José Carreras
Rossana Casale
France Castel
Koen de Cauter
Les Cavaliers
Jean-Paul Celea &amp; François Couturier
The Centimeters
Jonatan Cerrada
Claude Challe
Chantal Chamberland
Ray Charles
Fay Claassen
Alan Clayson
Julien Clerc
Les Cochabamba
Judy Collins
Les Compagnons de la chanson
Ray Conniff Singers
Ernesto Cortazar
Sam Cooke
Frank Cools
Vera Coomans
Costa Cordalis
Debbie de Coudreaux
Mary Coughlan
Gerard Cox
Ben Cramer
Les Croquants
Arie Cupé
Crejateef Complot
D.
Dalida
Damita Jo
Jean-Louis Daulne
Emma Daumas
George Davidson
Dawn
Hamed Daye
Dee Dee Bridgewater
Deishovida
Michel Delpech
John Denver
Wouter Deprez
Janez Detd.
Neil Diamond
Renato Dibi
Barbara Dickson
Dicte
Marlene Dietrich
De Dijk
Céline Dion
Dion DiMucci
Sacha Distel
Divine Comedy
Sally Doherty
De Dopegezinde Gemeente
Lia Dorana
Dragseth Duo
The Dresden Dolls
André van Duin
Le Duo
Charles Dumont
Yves Duteil
Altemar Dutra
E.
Sheena Easton
Katja Ebstein
Stephan Eicher
Philippe Elan
Shawn Elliott, Elly Stone, Mort Shuman en Alice Whitfield
Pieter Embrechts &amp; The New Radio Kings
Gunther Emmerlich
Sergio Endrigo
Les Enfoirés
F.
Raimundo Fagner
Marianne Faithfull
Faudel
Female Factory
Will Ferdy
Jorge Fernando
Roberto Ferri
Evelyn Fischer
Marjol Flore
Forrester
The Fortunes
French B.
Kalle Freynik
Gavin Friday
Maria Friedman
René Froger
G.
Giorgio Gaber
Rita di Ghent
Dori Ghezzi
Bobby Goldsboro
Edyta Gorniak
Goodbye Mr. Mackenzie
Gorki
Francis Goya &amp; Damian Luca
Juliette Gréco
Jacques Grillot
Raymond van het Groenewoud
Otto Groote Ensemble
Petru Guelfucci
Daniel Guichard
Jean Guidoni
Inger Marie Gundersen
Rigmor Gustafsson
H.
Susanna Haavisto 
Johnny Hallyday
Frans Halsema
Ester Hana
Jon Harvison
Micheline van Hautem
Richard Hayman
Douwe Heeringa en Compagnie
Harma Heikki
Rie Helmig
Michael Heltau
André van den Heuvel
Ivan Heylen
Al Hirt
Robyn Hitchcock
Klaus Hoffmann
Johan Hoogeboom
Shirley Horn
Dominique Horwitz
Karin Hougaard
Engelbert Humperdinck
I.
Julio Iglesias
J.
Terry Jacks
Alfred Janson
Jocelyne Jocya
Robb Johnson
Byron Jones
Jack Jones
Tom Jones
Jasperina de Jong
Freek de Jonge
Filip Jordens
Juanares
Barb Jungr
K.
Patricia Kaas
Kamahl
Kent
The King's Singers
The Kingston Trio
Eartha Kitt
Hildegard Knef
Steve Knightley
Josee Koning
Elisabeth Kontomanou
Wim Koopmans
Tommy Körberg en Stefan Nilsson
Rolinha Kross
L.
Laïs
Serge Lama
Fernando Lameirinhas
Ngoc Lan
Daniel Lang
Simone Langlois
Maurice Larcange
James Last
Cyndi Lauper
Olivier Laurent
Bruno Lauzi
Jean-Sébastien Lavoie
Vicky Leandros
Nara Leão
Begijn le Bleu
Brenda Lee
Paul de Leeuw
Raymond Lefevre
Maxime LeForestier
Sylvie Legault
Jo Lemaire
Lemon
Ute Lemper
Ute Lemper &amp; David Bowie
Jan Leyers
Frank van der Linden
Liesbeth List
Dani Litani
Charles Lloyd
Jack Lukeman &amp; the Black Romantics
Vera Lynn
Kay Lyra
M.
M
Eileen Mager
Mama's Jasje
Manic Movement
Barry Manilow
Vera Mann
Rick Margitza
Lena Martell
Fabien Martin
Maysa Matarazzo
Mireille Mathieu
Gisela May
Rod McKuen
Rob van de Meeberg
Me First and the Gimme Gimmes
Tom Mega
Marieann Meringolo
Helen Merril and Stan Getz
Jan Mesdag
Het orkest van Rogier van Otterloo (Niet het Metropole Orkest, dat wordt weleens bij vergissing gedacht, maar in de tijd dat hij dit stuk opnam was hij nog geen chef-dirigent van het Metropole Orkest, en dus maakte hij daar ook nog geen platen mee. Dat kwam pas later.)
Mich en Scène
Milva
Jean-Louis Millette
Phil Minton
Roberta Miranda
Gerry De Mol &amp; Eva de Roovere
Moloko
Momus
Moondog Jr.
Matt Monro
Anton Montagne &amp; Guus Westdorp
Des de Moor
Eric Morena
Ronny Mosuse
Mouron
Nana Mouskouri
Alison Moyet
Danny de Munk
Paul de Munnik
I Muvrini
Mystic Moods Orchestra
N.
Xavier Naidoo
Nard Reijnders Consort
Sandy Newman
Benny Neyman
Olivia Newton-John
Judy Niemack
Astrid Nijgh &amp; Jan Rot
Willem Nijholt
Rob de Nijs
Nirvana
Noir Désir
O.
Orchestre Symphonique de RTL
P.
Saara Pakkasvirta
Florent Pagny
Gino Paoli
Paparazzi
Paper Chase
Bruce Parker
Doug Parkinson
Jannis Parios
Jean Claude Pascal
Danièle Pascal
Guesch Patti
Freda Payne
Pearls Before Swine
Bart Peeters
Anne Peko
Henry Pelissier
Petra &amp; Ferruccio
Nicolas Peyrac
The Pierre Hurel Trio
Sian Phillips
Vadim Piankov
Magda Piskorczyk
Les Pois Z’ont Rouges
Polo
Ronnie Potsdammer
Franck Pourcel
Praga Khan
Paty Pravo
Duilio Del Prete
Pumajaw
Purper
R.
Laurika Rauch
Jarkko Rantanen
Rapalje
Phil Rectra
Dean Reed
Serge Reggiani
Selma Reis
Nicolas Repac
Tine Reymer
Catherine Ribeiro
Patrick Riguelle
Markku Riikonen
Susana Rinaldi
Alma Ritano
Robert
Tom Robinson
Philippe Robrecht
Jimmy Rodgers
Laurens van Rooyen
Maarten van Roozendaal
Ângela Ro Ro
Stig Rossen
Leon Rosselon
Gildor Roy
Annie Royer
S.
Harry Sacksioni
Sandler &amp; Young (Tony Sandler &amp; Ralph Young)
Scala
Dirk Schäfer
Werner Schneyder
Jokke Schreurs Trio
Georges Schmitt
The Seekers
Jean-Claude Seferian
The Sensational Alex Harvey Band
Ramses Shaffy
Sandie Shaw
Noar Shulayim
Shusha
Maat Sieben Howden
Nina Simone
Frank Sinatra
Eddie Skoller
Sleeping Pictures
Ernst Daniël Smid
Wende Snijders - zie "Wende"
Spell
Frédérique Spigt
Spiritual Brothers
Dusty Springfield
Thérèse Steinmetz
Starflam
Berdien Stenberg
Sting
Stories from the moon
Evabritt Strandberg
The Strangers
Camille O'Sullivan
The Sword Vulcano Complex
T.
Telstar
Jacky Terrasson
Têtes Raides
JP den Tex &amp; Les Gueux
Toots Thielemans
Romain Tonazzi &amp; Pascal
Michèle Torr
Emiliana Torrini
Dédé Traké
Tran Thai Hoa
Sylvie Tremblay
Jackie Trent
Triggerfinger
Mari Trini
Will Tura
U.
Henk van Ulsen
V.
Vaiana, Pierre
Conny Vandenbos
René Vandendorpe
Maurizio Vandelli
Ornella Vanoni
Lucretia van der Vloot
Sylvie Vartan
Jan Vayne
Herman van Veen
Regine Velasquez
Velvet Sound Orchestra
Anthony Ventura Orchestra
Johan Verminnen
Bobby Vinton
De Vliegende Panters
Volvere
VonBergh
David Vos
Luc De Vos
W.
Hessel van der Wal
The Walkabouts
Scott Walker
Dionne Warwick
Konstantin Wecker
Wende
Dottie West
Westlife
Cherry Wijdenbosch
Jeroen Willems
Andy Williams
Nancy Wilson
Edward Woodward
Nanette Workman
Y.
Glenn Yarbrough
Z.
Zakformaat XL
Georghe Zamfir
Zebda
Zinzin
Zita Swoon (onder de voormalige naam Moondog Jr.)

</doc>
<doc id="35200" url="https://nl.wikipedia.org/wiki?curid=35200" title="Bugel">
Bugel

De bugel of flügelhorn is een koperen blaasinstrument dat een belangrijk instrument is in fanfare-orkesten. Het instrument is gestemd in Bes of Es (sporadisch ook wel C) met drie ventielen. De totale lengte van de klankbuis is bij een bugel in Bes 130 cm en bij een bugel in Es 98 cm. De Es- en Bes-bugels zijn transponerende instrumenten.
De vorm van de bugel is geheel conisch voorbij het ventielhuis en heeft ruimere bochten dan de trompet. Daardoor heeft de bugel een veel zachtere, warmere en rondere klank. De bugel is een ontwerp van Adolphe Sax, die ook de saxofoon ontwierp. Adolphe Sax wilde een instrument dat op een trompet leek, maar een zachtere en warmere klank had.
De bugel heet in het Frans "bugle" maar in het Engels "flugelhorn" en moet niet verward worden met de Engelse "bugle", die een signaalhoorn of klaroen is, zonder ventielen, waarop alleen natuurtonen gespeeld kunnen worden.
De bugel heeft in een brassband een bijzondere status, aangezien er maar één bugel deel van uitmaakt.
Toonvorming.
Zoals bij alle koperen blaasinstrumenten vindt de toonvorming bij de bugel plaats doordat de tegen het ketelvormig mondstuk aangespannen lippen bij aanblazen in trilling worden gebracht en zo de luchtkolom in het instrument in beweging brengen. Bij een juiste lipspanning kan een van de ongeveer zeven natuurtonen worden gespeeld. Door met een of meer ventielen de lengte van de hoofdbuis te verlengen, kunnen de leemten tussen elk van deze boventonen chromatisch dalend worden opgevuld. Het eerste, tweede en derde ventiel geven respectievelijk een hele, een halve en een anderhalve toon verlaging van de dichtstbijzijnde boventoon. De klankbeker versterkt de voortgebrachte toon.
Omdat niet alle tonen met behulp van de ventielen zuiver te treffen zijn, is bij veel bugels op de derde (en soms ook de eerste) ventielbuis een trigger geplaatst, die een variabele extra verlenging geeft om de toon zuiver te krijgen. Er bestaan ook bugels die, in plaats van het derde ventiel met een trigger, een vierde ventiel hebben. Dit is een kwartventiel. Hierdoor is een trigger overbodig en is het bereik in de laagte twee maal een kwart octaaf groter. De toonomvang wordt dan van Bes (contra-bes) tot de bes uit het tweegestreept-octaaf, zonder onderbrekingen.
Net als bij oudere pistons (kornetten) en bijvoorbeeld de Es-kornet is de bugel nog vóór het ventielhuis voorzien van een stembuis om stemmen mogelijk te maken. Deze plaats zorgt ervoor dat het conische verloop van de bugel zo min mogelijk wordt verstoord. Bij moderne kornetten en trompetten zit deze stempomp pas verderop in het instrument, in de eerste bocht na het ventielhuis.
Toonomvang.
Het bereik van een "bes-trompet" is (in C-notatie) van e uit het groot-octaaf tot Bes (groot-bes) en van de e uit het klein-octaaf tot bes uit het tweegestreept-octaaf.
Strikt genomen is het bereik van de "bes-bugel" nog groter, want door de afwijkende bouw ervan is er een mogelijkheid de Bb onder de e-grootoctaaf te spelen.

</doc>
<doc id="35201" url="https://nl.wikipedia.org/wiki?curid=35201" title="Daphne du Maurier">
Daphne du Maurier

Daphne du Maurier (Londen, 13 mei 1907 – Par (Cornwall), 19 april 1989) was een Brits schrijfster van vooral historische en hedendaagse romans uit Cornwall. Haar bekendste werk "Rebecca" (1938) werd een klassieker en vormde de basis voor de gelijknamige film door Alfred Hitchcock die met een Oscar werd bekroond.
Leven.
Zij werd geboren in Londen als dochter van de acteur/toneelleider Gerald du Maurier en kleindochter van de schrijver George du Maurier. Haar eerste roman, "The Loving Spirit", werd uitgegeven in 1931.
Zij trouwde met luitenant-generaal Sir Frederick Browning met wie ze een zoon en twee dochters kreeg. Een van de weinige keren dat ze buiten haar romans om in de openbaarheid trad, was in 1977 als weduwe van Browning om hem te verdedigen tegen het kwade daglicht waarin hij gesteld werd in de film Een brug te ver (1976-1977) over de slag om Arnhem.
Tegen de tijdgeest in schreef ze eerst vooral klassieke historische romans. Later verkende ze de mogelijkheden van tijdreizen in de tegelijkertijd hedendaagse en historische roman "The House on the Strand" (1969). Ze schiep de horrorverhalen "The Birds" (1963) en "Don't look now". Bekend is het al genoemde "Rebecca", een "gothic novel" (gotische roman) waarin een jonge, tweede echtgenote wint van haar overleden rivale. Vele van haar werken werden verfilmd, zoals het in Cornwall spelende "Jamaica Inn" (1936), "Frenchman's Creek" (1942) en "My Cousin Rachel" (1951). De Alfred Hitchcock-film "The Birds" is gebaseerd op een van haar korte verhalen, evenals de film "Don't Look Now". In een tv-programma, waarvan clips op internet staan, lichtte ze een aantal romans en verfilmingen kort toe.
Zij schreef ook non-fictie. In "The Glass-Blowers" beschrijft zij haar Franse voorgeslacht.
Zij werd Dame-commander of the British Empire en stierf in 1989 in haar huis in Cornwall, waar vele van haar werken zich afspeelden. Haar lichaam werd gecremeerd en de as verstrooid over de rotsen van Cornwall.
Er werd beweerd dat ze lesbische gevoelens had en intieme relaties met verschillende vrouwen, onder wie Gertrude Lawrence. Zelf beschreef ze haar persoon als tweeledig, zowel echtgenote en moeder maar met een mannelijk creatief principe achter haar romans. De mannelijke ik-persoon in "The House on the Strand" (1969) is overtuigend.
Musical.
In Wenen heeft een musical van Michael Kunze en Sylvester Levay gespeeld, gebaseerd op het boek "Rebecca", genaamd Rebecca. Deze musical zal naast Finland ook naar Broadway gaan. Voor Nederland heeft Joop van den Ende de rechten gekocht. Musical van Vlaanderen heeft ook laten weten interesse in het stuk te hebben.

</doc>
<doc id="35203" url="https://nl.wikipedia.org/wiki?curid=35203" title="Stadsvervoer Dordrecht">
Stadsvervoer Dordrecht

Stadsvervoer Dordrecht BV, afgekort SVD, was tot eind 2006 de stadsvervoerder van de stad Dordrecht, in de Nederlandse provincie Zuid-Holland. In 1990 werd de naam van het Gemeentevervoerbedrijf Dordrecht (GVBD) veranderd in Stadsvervoer Dordrecht. Op 1 januari 2001 werd SVD een dochteronderneming van HTM Personenvervoer.
In de jaren 90 voerde SVD een driebussensysteem in, in de hoop hiermee meer reizigers te trekken. De drie soorten bussen waren herkenbaar aan de verschillende kleurstellingen:
Dit systeem bleek echter niet succesvol, in plaats van een stijging, was er juist een daling in reizigersaantallen. Dordrecht verloor in nog geen twee jaar tijd zo'n 30 miljoen gulden aan de kostbare dienstregeling. Na enkele jaren werd het netwerk dan ook steeds meer afgebouwd. Van de 250 personeelsleden bleven er 200 over, 20 van de 60 bussen werden van de weg gehaald. Hierdoor daalden de verliezen naar 8 miljoen gulden in 1998, 4 miljoen gulden on 1999 en ongeveer een half miljoen gulden in 2000. Na de sanering kende het bedrijf een kostendekkingsgraad van 37 procent. Uiteindelijk werd het bedrijf per 1 januari 2001 verkocht aan het Haagse HTM. Stadsvervoer Dordrecht (nu een BV) kreeg een concessie van 6 jaar voor het Dordtse stadsvervoer.
Driebussensysteem.
Een overzicht van de kosten en opbrengsten van het driebussensysteem in Dordrecht. De bedragen zijn in Nederlandse guldens.
Het bedrijf exploiteerde t/m december 2006 met 38 bussen het stadsvervoer in Dordrecht. Lijn 6 verzorgde vele jaren de verbinding met het Brabantse Werkendam waarbij gebruik werd gemaakt van een veer. De verbinding is per 16 augustus 2005 vervallen. Buurtbuslijn 231 van BBA verzorgde vanaf dat moment deze verbinding.
Aanbesteding.
Het stadsvervoer in Dordrecht werd in 2006 aanbesteed. De provincie besloot dit aan te besteden in één pakket samen met het overige busvervoer in de Drechtsteden, Alblasserwaard en Vijfheerenlanden (DAV) en de MerwedeLingelijn (spoorverbinding Dordrecht - Geldermalsen). Om een goede kans te maken deze aanbesteding te winnen, deed SVD dit samen NS onder de naam "RegioLinq".
Begin juli 2006 werd echter bekend dat de concessie voor het DAV-gebied per januari 2007 werd gegund aan Arriva. SVD raakte hiermee zijn gehele verzorgingsgebied kwijt. Dit betekende het einde van SVD als openbaarvervoerbedrijf. De stadsbussen van SVD zijn teruggegaan naar moederbedrijf HTM, de activiteiten van "SVD Specials" (busverhuur) en AquaDordt (veerpont) werden ongewijzigd voortgezet. Op 9 december 2018 werd het vervoer overgenomen door Qbuzz.

</doc>
<doc id="35204" url="https://nl.wikipedia.org/wiki?curid=35204" title="ISS (ruimtestation)">
ISS (ruimtestation)

Het ISS of het internationale ruimtestation (Engels: "International Space Station") is een ruimtestation dat in een baan om de aarde draait en door verschillende landen wordt gebouwd, bemand en bekostigd. Op 20 november 1998 werd de eerste module gelanceerd en sinds 2 november 2000 is het station permanent bewoond. Gedurende de eerste twee decennia van de 21e eeuw is het station continu uitgebreid.
Oorsprong.
Op 25 januari 1984 kwam de Amerikaanse president Ronald Reagan met het voorstel van een internationaal ruimtestation, onder de naam "Freedom". Hier kwam echter weinig van terecht en begin jaren negentig waren zowel het concept als de naam gewijzigd. Rusland, dat inzag dat er in de eigen "Mir" geen toekomst meer zat, dacht positief over het nieuwe ruimtestation. Het enige struikelblok was de nieuw voorgestelde naam: "Alpha". Uiteindelijk werd gekozen voor de naam "International Space Station", dat in elke taal op eigen wijze wordt geschreven. De Russische plannen voor een opvolger van de "Mir" ("Mir 2") verdwenen in de koelkast.
Om ervaring op te doen met ruimtestations (onder andere het langdurig verblijf in de ruimte), gingen de VS en Rusland een samenwerking aan, waarbij veelvuldig gebruik werd gemaakt van de "Mir". Deze samenwerking werd bekend onder de codenaam "Phase One" (Eerste fase). In september 1993 kondigden Al Gore en Viktor Tsjernomyrdin de plannen aan voor een vervolg: "Phase Two" (tweede fase). Deze nieuwe fase zou bestaan uit het daadwerkelijk bouwen van het internationale ruimtestation.
Op 29 januari 1998 werden de akkoorden voor het ruimtestation ondertekend door zestien landen. Het vormde de basis voor het grootste internationale wetenschappelijk project uit de geschiedenis van de ruimtevaart. De deelnemende landen zijn (in alfabetische volgorde):
Na het voltooien van het ruimtestation zal "Phase Three" (derde fase) aanbreken: een voor onbepaalde tijd volledig functionerend en permanent bewoond internationaal ruimtestation in een baan om de aarde.
Onderdelen.
Het ISS bestaat voornamelijk uit een raamwerk/geraamte ("truss", combinatie van "truss"-elementen), modules, zonnepanelen, en "radiatoren" om overtollige warmte uit te stralen.
Bijdragen door landen.
Voor de volledige bouw van het ruimtestation zullen minstens vijftig transportvluchten nodig zijn. Voor deze vluchten werd tot 2011 gebruikgemaakt van Amerikaanse Spaceshuttles. Momenteel (2023) wordt de verbinding onderhouden door het onbemande Russische Progress-ruimtevaartuig, het Japanse "H-II Transfer Vehicle" (HTV) en sinds 2011 de commerciële "SpaceX Dragon" en de "Cygnus" van Northrop Grumman Innovation Systems, die onder NASA's Commercial Resupply Services-programma opereren. ESA heeft enige tijd met het ATV bevoorradingsmissies uitgevoerd. De overige landen leveren geld, onderdelen van het ruimtestation en kennis.
Vanaf 2020 zullen de "Crew Dragon" van SpaceX en de "Starliner" van Boeing, die onder NASA's "Commercial Crew"-programma zijn ontwikkeld, bemanningen voor de Amerikaanse, Europese, Japanse en Canadese ruimtevaartorganisaties naar en van het ISS vervoeren. Ook zal er op iedere "Commercial Crew"-vlucht een stoel voor ten minste één Rus worden gereserveerd om te garanderen dat het Russische gedeelte van het ISS ook bij mogelijke problemen met de "Sojoez" bemand is. Hoewel de "Crew Dragon" en de "Starliner" aanvankelijk meer bemanning mee zouden kunnen nemen (7 en 6) zijn de interieurs van beide ruimteschepen aangepast naar maximaal vier man per vlucht. Het plan was dat ook de "Dream Chaser"-cargo vanaf 2019 als commercieel ruimtevrachtschip het ISS zou gaan bevoorraden. Anno 2024 is de Dream Chaser nog niet beschikbaar.
Om onderzoeksresultaten terug op aarde te krijgen zijn er momenteel drie mogelijkheden. De SpaceX "Cargo Dragon" kan net als de eerdere "Dragon" flink wat vracht terug naar aarde brengen. Sinds 2018 wordt de Japanse HTV met een kleine terugkeermodule voor onderzoeksmonsters uitgerust. En ook kunnen kleine hoeveelheden vracht mee met bemande ruimteschepen. Wanneer de "Dream Chaser" vliegt kan deze ook vracht mee terugnemen.
De "Cygnus" en de "Progress" functioneren behalve als vrachtschip ook als boosters. Met de kracht van de motoren van beide capsules kan het ISS zo nu en dan worden voortgestuwd om op de juiste snelheid in de gewenste baan te blijven. Op een hoogte van 400 kilometer zweven namelijk losse gasmoleculen rond die satellieten op die hoogte vertragen. Zou er niet zo nu en dan een boost plaatsvinden dan zou het ISS te zijner tijd, net als "Skylab" in de jaren 1970, terug op aarde vallen.
Verenigde Staten.
Naast de vluchten die de VS geleverd heeft; leveren ze ook fundamentele modules, zonnepanelen en laboratoria en ze nemen een groot deel van de logistiek voor haar rekening. Hiermee leveren zij de grootste bijdrage aan het ISS. Het oorspronkelijke budget van de VS is al flink overschreden, van 8 miljard naar 92 miljard.
Canada.
De Canadese ruimtevaartorganisatie draagt bij aan het internationale ruimtestation ISS met een zeer geavanceerde robotarm. Daarnaast levert Canada camerasystemen die zijn toegespitst op gebruik in de ruimte.
Europa.
De Europese landen die deelnemen aan het ISS, onder de vlag van de ESA, leveren gezamenlijk onder meer een uitgebreid laboratorium ("Columbus"), datamanagementsystemen en de European Robotic Arm. Hiernaast hebben de ESA-lidstaten Node 2 en 3 gemaakt, in ruil voor het vervoer van "Columbus" door NASA naar het ISS. Zo werd ook "Cupola" gemaakt, voor het vervoer van vier buitenexperimenten: EuTEF, SOLAR, ACES en ASIM.
Op 3 april 2008 koppelde de "Jules Verne", het Europese Automated Transfer Vehicle, zich aan het ISS. Dit vrachtruimteschip koppelt zich automatisch aan het ISS. Het zorgt voor bevoorrading en voor de afvoer van afvalstoffen.
Europa levert een van de grootste bijdragen aan het ISS.
Italië.
Onafhankelijk van de ESA levert Italië een drietal logistieke modules.
Japan.
De Japanse ruimtevaartorganisatie levert een laboratorium en een grote hoeveelheid wetenschappelijke instrumenten.
Rusland.
Na de VS en Europa levert Rusland de grootste bijdrage aan het ISS. Naast de transporten met de "Progress"-ruimtevaartuigen verzorgt Rusland servicemodules en onderzoekslaboratoria. Tevens bracht Rusland de eerste module van het ISS in een baan om de aarde. Zij hebben tot nu toe twee laboratoria geleverd, waaronder de "Zarja". Deze module wordt gebruikt voor de communicatie en het controleren van het ruimtestation. In Sterrenstad zijn trainingsfaciliteiten aanwezig voor alle Russische modules.
Brazilië.
De Braziliaanse ruimtevaartorganisatie zou instrumenten en bevestigingssystemen leveren om buitenexperimenten uit te kunnen voeren. Dit is van groot belang voor experimenten met langdurige blootstelling aan het ruimtevacuüm.
België en Nederland.
Beide landen hebben via de ESA bijgedragen aan de ontwikkeling van de "Columbus"-module. De Belg Frank De Winne was in 2009 gedurende twee maanden de eerste niet-Amerikaanse en niet-Russische gezagvoerder van het ISS. De Nederlander André Kuipers verbleef er in 2004 tien dagen en in 2012 een half jaar.
Bestaande modules.
De Tweede fase ging op 20 november 1998 van start toen vanaf Bajkonoer in Kazachstan een "Proton"-raket met de "Zarja"-module vertrok.
"Zarja".
De "Zarja"-module, Engels: "Zarya", (Russisch voor dageraad) verzorgt de energievoorziening, opslagruimte en bijsturing tijdens de beginfase van de bouw van het ruimtestation. Deze module is tussen 1994 en 1998 gebouwd en gefinancierd door de VS. Zarja is gelanceerd op 20 november 1998. Zarja heeft een lengte van 12,56 m, een diameter van 4,11 m en een massa van 19 323 kg. Na het in baan brengen van de module traden er problemen op met de stroomvoorziening, maar die konden eenvoudig worden opgelost.
"Unity".
Op 4 december 1998 lanceerden de Amerikanen de "Unity"-module (Engels voor Eenheid) aan boord van de Spaceshuttle Endeavour. Een dag later, op 5 december, werd de koppeling tussen "Zarja" en "Unity" ingezet en op 12 december was deze voltooid. De "Unity"-module beschikt over een zestal koppelingspoorten waaraan later andere modules worden bevestigd. De "Unity"-module heeft een lengte van 5,49 m, een diameter van 4,57 m en een massa van 11 612 kg.
"Zvezda".
De "Zvezda"-module (Russisch voor ster) werd op 12 juli 2000 gelanceerd vanaf Bajkonoer. Als gevolg van de ernstige financiële problemen bij de Russen werd deze lancering niet verzekerd en was er geen back-up. Omdat de NASA dat erg riskant vond bouwden ze de "Interim Control Module" voor het geval dat de lancering van "Zvezda" zou mislukken of ernstige vertraging zou oplopen. De lancering van "Zvezda" verliep echter probleemloos.
Naast een cilindervormig werkcompartiment beschikt "Zvezda" over slaapplaatsen voor twee bemanningsleden, een fitnessruimte, een ruimtetoilet, een luchtsluis en een drukloze werkplaats. Verder beschikt ze over apparatuur voor lucht- en waterzuivering. Een op de grond beproefde methode om water uit urine terug te winnen bleek in het ISS echter onmogelijk. De dichtheid van beenderen in microzwaartekracht neemt af. Hierdoor scheidt het menselijk lichaam meer calcium via de urine uit. Het bezinksel verstopte de apparatuur. "Zvezda" heeft een lengte van 13,10 m, een diameter van maximaal 4,15 m en een massa van 19 050 kg.
"Z1 Truss".
"Truss" (Integrated Truss Structure of ITS; truss = "vakwerk") vormt het geraamte van het ISS waarvan "Z1 Truss" (11 oktober 2000 gelanceerd) een tijdelijk koppelingsstuk vormt. Daarnaast bevat "Z1 Truss" gyroscopen, communicatieapparatuur en systemen om elektrische ladingen in het station te neutraliseren. De lengte van "Z1 Truss" is 4,90 m, de diameter 4,20 m en de massa is 8755 kg.
"P6 Truss".
De tweede "Truss"-module, "P6 Truss", werd gelanceerd op 30 november 2000 en bevat een reeks zonnepanelen, radiatoren en pompen. Tot oktober 2007 was de "P6 Truss" gekoppeld aan de "Z1 Truss". Bij shuttlevlucht STS-120 is de "P6 Truss" verplaatst naar de definitieve locatie aan de "P5 Truss". "P6 Truss" heeft een lengte van 73,20 m, diameter van 10,70 m en een massa van 15 900 kg.
"Destiny Laboratory".
Het "Destiny Laboratory" werd op 7 februari 2001 gelanceerd en doet dienst als laboratorium. Er wordt onder andere (fundamenteel) onderzoek gedaan naar materialen en ziekten waarbij afwezigheid van zwaartekracht nodig is. Verder beschikt "Destiny" over systemen voor temperatuur- en luchtvochtigheidsbeïnvloeding. De bouw van het laboratorium is in 1995 begonnen door Boeing, het heeft een lengte van 8,53 m, diameter van 4,27 m en een massa van 14 515 kg.
"Canadarm2".
De "Canadarm2" werd op 19 april 2001 gelanceerd en is een robotarm die is gebaseerd op de robotarm die wordt gebruikt in de Space Shuttle, maar verder is ontwikkeld. Deze robotarm is van essentieel belang bij het verder uitbouwen van het ruimtestation. Hij beschikt over een zevental motoren en is in gestrekte staat 17,60 m lang. De massa van deze robotarm is 1800 kg.
"Quest Joint Airlock"-module.
Op 12 juli 2001 werd de "Quest Joint Airlock Module" gelanceerd. Deze module is hoofdzakelijk bedoeld als geavanceerde luchtsluis om ruimtewandelingen te vereenvoudigen. Intern zijn er in de "Airlock" twee compartimenten te onderscheiden. De "Equipment lock" dient voor de opslag van ruimtepakken en apparatuur en vanuit de "Crew lock" kunnen astronauten de ruimte betreden. Dit systeem is net als de robotarm gebaseerd op Space Shuttle-techniek, maar verder verfijnd om lekkage van zuurstof te verminderen. De lengte van de "Airlock" is 5,50 m, de diameter is 4,00 m en de massa is 6064 kg.
External Storage Platform (ESP-1).
Dit kleine platform dient voor de opslag van reserveonderdelen van het ruimtestation en is gelanceerd met Spaceshuttle Discovery-vlucht STS-102 en geplaatst op 13 maart 2001. Het is geïnstalleerd op het Destiny Laboratory en weegt 2676 kilogram.
"S0 Truss".
De "S0 Truss" die op 8 april 2002 werd gelanceerd vormt samen met de andere "Truss"-modules het geraamte van het ISS. Uiteindelijk wordt de al eerder aangebrachte "Canadarm2" aan de "S0 Truss" gekoppeld. De "S0 Truss" is 13,40 m lang, 4,60 m breed en heeft een massa van 12 247 kg.
"Mobile Base".
Met de op 5 juni 2002 gelanceerde "Mobile Base" kan in de toekomst de eerder aangebrachte "Canadarm2" over rails verplaatst worden om zodoende een groter gebied te kunnen bedienen.
"S1 Truss".
De "S1 Truss" werd op 7 oktober 2002 gelanceerd en dient als koppelingsstuk voor de later toe te voegen "Starboard MT". De "S1 Truss" is 13,70 m lang en 3,90 m breed. De massa bedraagt 12 598 kg.
"P1 Truss".
De "P1 Truss" die op 23 november 2002 werd gelanceerd, is gekoppeld aan de "S0 Truss" en vormt daarmee de koppeling voor de later aan te brengen ULC-modules. De lengte is 13,70 m, de breedte is 3,90 m en de massa is 12 598 kg.
External Storage Platform (ESP-2).
Dit platform dient voor de opslag van reserveonderdelen van het ruimtestation en is gelanceerd met Spaceshuttle Discovery-vlucht STS-114 en geplaatst op 26 juli 2005. Het is geïnstalleerd op de Quest Joint Airlock en weegt 2676 kilogram.
"P3/P4 Truss".
De "P3/P4 Truss" werd op 9 september 2006 gelanceerd met Spaceshuttle Atlantis-vlucht STS-115 en bestaat uit een set beweegbare zonnepanelen, zodat ze op de zon gericht kunnen worden. De "P3/P4 Truss" is gekoppeld aan de "P1 Truss" en heeft een breedte van 13,70 m en een massa van 15 900 kg. De uitgeklapte zonnepanelen hebben een "vleugelwijdte" van 73,2 m.
"P5 Truss".
De "P5 Truss" werd op 9 december 2006 gelanceerd met Spaceshuttle Discovery-vlucht STS-116 en bestaat uit een constructie die als afstandhouder dient tussen de "P3/P4 Truss" en de "P6 Truss" (tijdens STS-120). De "P5 Truss" is 3,4 meter breed en weegt 5600 kilo.
"S3/S4 Truss".
De "S3/S4 Truss" is het tweede stuurboordsegment dat op 8 juni 2007 gelanceerd werd met Spaceshuttle Atlantis-vlucht STS-117 en op 12 juni 2007 werd vastgekoppeld aan het eerste stuurboordsegment S1. "S3/S4 Truss" bestaat uit een set zonnepanelen, die beweegbaar zijn zodat ze op de zon gericht kunnen worden en een stroomvoorziening vormen voor het ruimtestation.
"S5 Truss".
De "S5 Truss" werd op 8 augustus 2007 gelanceerd met Spaceshuttle Endeavour-vlucht STS-118. De "S5 Truss" is de stuurboord-afstandhouderconstructie die tussen de S3/S4 Truss en de S6 Truss zit. De "S5 Truss" is 3,4 meter breed en weegt 1864 kilo.
External Storage Platform (ESP-3).
Dit platform dient voor de opslag van reserveonderdelen van het ruimtestation en is gelanceerd met Spaceshuttle Endeavour-vlucht STS-118. Het is het eerste grote onderdeel dat zonder hulp van astronauten is geïnstalleerd en enkel met behulp van de robotarmen van de Space Shuttle en ISS. ESP-3 is geïnstalleerd op de "P3 Truss".
Node 2 ("Harmony").
Node 2, omgedoopt naar "Harmony", is op 26 oktober 2007 aan het ISS gekoppeld. De module werd gebracht met Spaceshuttle Discovery-vlucht STS-120. Node 2 is gekoppeld aan "Destiny". Het Europese ruimtelaboratorium "Columbus" en het Japanse "Kibō"-laboratorium zijn in 2008 aan "Harmony" gekoppeld. Tevens kon er een Multipurpose Logistics Module aan worden bevestigd. PMA-2 was de voornaamste koppelpoort voor de Spaceshuttle, en zit aan het uiteinde bevestigd. In 2016 en 2018 zijn op PMA-2 en PMA-3 International Docking Adapters IDA-2 en IDA-3 geplaatst die het mogelijk maken dat de "Dragon 2" (zowel Cargo- als Crew-uitvoeringen) en de "Starliner" bij het ISS kunnen aankoppelen.
De Nadir- en de Zenit-poort op Node 2 worden gebruikt voor "Cygnus"- en HTV-vrachtschepen. Eerder werd ook de in 2020 buiten gebruik gestelde "Dragon 1" er aangekoppeld.
"Columbus".
"Columbus" is het primaire onderzoekslaboratorium voor de Europese ruimtevaartorganisatie ESA. Het laboratorium werd gebracht met Spaceshuttle Atlantis-vlucht STS-122 en werd 11 februari 2008 gekoppeld aan "Harmony".
Special Purpose Dexterous Manipulator (SPDM).
De Special Purpose Dexterous Manipulator, ook wel "Dextre" genoemd, is een tweearmige robot (of telemanipulator). Het is een onderdeel en uitbreiding van de reeds aanwezige "Canadarm2". "Dextre" werd gelanceerd aan boord van Spaceshuttle Endeavour-vlucht STS-123.
Experiment Logistics Module Pressurized Section (ELM PS).
ELM PS is het eerste deel van het Japanse ruimtelaboratorium "Kibo". Deze module werd gelanceerd aan boord van Spaceshuttle Endeavour op 11 maart 2008 en was tijdelijk gekoppeld aan "Harmony" op 14 maart 2008. Nadat het hoofdlaboratorium (ELM PS) bevestigd is (bij shuttlevlucht STS-124), is deze module verplaatst en gekoppeld aan de JEM PM. De module is 4,4 meter in diameter, 4,2 meter lang en weegt 4,2 ton.
Japanese Experiment Module Pressurized Module (JEM-PM).
JEM PM is een Japanse wetenschapmodule voor het Internationale Ruimtestation ontwikkeld door JAXA. JEM PM is de grootste module die aan het ISS is gekoppeld en werd gelanceerd aan boord van Spaceshuttle Discovery-vlucht STS-124 op 31 mei 2008. Op 3 juni 2008 is de module aan het internationale ruimtestation ISS gekoppeld. De robotarm van het ISS kwam eraan te pas om het laboratorium te kunnen bevestigen. De Japanse astronaut Akihiko Hoshide en zijn Amerikaanse collega Karen Nyberg voerden de operatie uit. De module weegt 14,8 ton, is 4,4 meter in diameter en 11,2 meter lang.
Cubesats worden soms eerst naar het ISS vervoerd en van daar door een veersysteem met een relatieve snelheid van 1 tot 2 m/s weggeschoten. Dit gebeurt met de "JEM Small Satellite Orbital Deployer (J-SSOD)" en de "Nanoracks CubeSat Deployer".
"S6 Truss".
De "S6 Truss" werd op 16 maart 2009 gelanceerd met Spaceshuttle Discovery-vlucht STS-119. De Truss werd op 19 maart aan ISS gekoppeld. De "S6 Truss" heeft een lengte van 73,20 m, diameter van 10,70 m en een massa van 15 900 kg.
"Poisk" (MRM-2).
"Poisk", de Mini Research Module 2 werd op 10 november 2009 gelanceerd met een "Sojoez"-raket en koppelde aan het Russische gedeelte van het ISS op 12 november 2009. MRM2 is bijna identiek aan de bestaande "Pirs"-module en zal gebruikt worden om "Sojoez"- en "Progress"-capsules te ontvangen, heeft een luchtsluis om ruimtewandelingen mogelijk te maken en er zullen ook wetenschappelijke experimenten in worden uitgevoerd.
Node 3 ("Tranquility").
De "Node 3 (Tranquility)" werd op 8 februari 2010 met Spaceshuttle Endeavour-vlucht STS-130, samen met de "Cupola", gelanceerd. Het is een module van ESA en de Agenzia Spaziale Italiana, de Italiaanse ruimtevaartorganisatie. De module bevat de meest geavanceerde lifesupportsystemen. Deze systemen zijn voor het hergebruiken van afvalwater, het genereren van zuurstof en het bevat een systeem om verontreinigingen te verwijderen uit de atmosfeer van het ISS. De "Tranquility" bevat ook een toilet voor de bemanning.
"Cupola".
De "Cupola" werd op 8 februari 2010 met Spaceshuttle Endeavour-vlucht STS-130 gelanceerd. De Cupola is een observatieonderdeel gemaakt door de ESA. Het zorgt ervoor dat men verschillende werkzaamheden aan de buitenkant van het ISS kan zien en controleren, en voor aardobservatie.
Rassvet Mini-Research Module (MRM-1).
De Rassvet Mini-Research Module werd op 14 mei 2010 met Spaceshuttle Atlantis-vlucht STS-132 gelanceerd. De Rassvet Mini-Research Module is een Russische module, bedoeld om vracht op te slaan en om "Sojoez"- en "Progress"-ruimteschepen te laten koppelen.
Permanent Multipurpose Module (PMM).
De Permanent Multipurpose Module "Leonardo" werd op 24 februari 2011 met Spaceshuttle Discovery-vlucht STS-133 gelanceerd. De module bevat reserveonderdelen en voorraden voor het ISS en zal permanent aan het ISS gekoppeld blijven.
Alpha Magnetic Spectrometer (AMS).
De Alpha Magnetic Spectrometer (AMS) werd op 16 mei 2011 met Spaceshuttle Endeavour-vlucht STS-134 gelanceerd. De AMS is bedoeld om te zoeken naar ongewone materie in de ruimte. De AMS is onder andere tot stand gekomen door CERN.
Bigelow Expandable Activity Module (BEAM).
Bigelow Expandable Activity Module (BEAM) is een kleine testmodule voor de veel grotere opblaasbare ruimtestationmodules die Bigelow Aerospace in ontwikkeling heeft. BEAM werd op 8 april 2016 in opgevouwen vorm in de achterbak van "Dragon SPX-8" gelanceerd en op 16 april 2016 met behulp van de "Canada2arm" gekoppeld aan de poort van de "Tranquility-node".
Op 26 mei 2016 werd een poging gedaan de BEAM op te blazen. Nadat de voorspelde hoeveelheid benodigde lucht de module onvoldoende liet ontvouwen terwijl de druk in BEAM hoger dan gepland was werd de poging afgebroken.
De oorzaak van het niet uitvouwen lag waarschijnlijk in de 10 maanden vertraging die de lancering had opgelopen. In die tijd zou de stof waarvan de wand gemaakt is stijf zijn geworden. Op 28 mei werd de module alsnog opgeblazen. In 2017 werd besloten BEAM nog zeker drie jaar aangekoppeld te houden en als opslagruimte voor wetenschappelijke experimenten te gaan gebruiken.
Nanoracks Bishop Airlock.
Nanoracks Bishop Airlock is een luchtsluis bedoeld voor het loslaten van kleine satellieten vanuit het ISS. "Bishop" kan ook worden gebruikt om afval vanuit het ISS de ruimte in te lozen. Zakken met afval zullen dan langzaam naar de aarde zakken en verbranden in de atmosfeer. Op 6 december 2020 heeft SpaceX de "Bishop" met SpaceX CRS-21 naar het ISS gebracht. Op 19 december werd de luchtsluis gekoppeld aan de module "Tranquility".
"Naoeka".
De Multipurpose Laboratory Module (MLM) alias "Naoeka" (Engels: Nauka) is een Russische module aan het Russische segment. Deze wordt gebruikt voor experimenten.
De lancering die meermaals werd uitgesteld vond plaats op 21 juli 2021. "Naoeka" moest "Pirs" vervangen. Van oorsprong werd de "Naoeka" in de jaren 1990 gebouwd als reservemodule die bij eventuele problemen bij de lancering van de Zarja kon worden gebruikt. Daarna werd deze gemoderniseerd.
Na de lancering kreeg de "Naoeka" problemen met een navigatieantenne en de voortstuwing. Het probleem met de antenne die niet uitklapte werd vrij snel verholpen, de problemen met de voortstuwing leken ruim 28 uur na de lancering te zijn verholpen en een eerste test-koerscorrecties werd met succes uitgevoerd. Daarna bleken er nog problemen met het KURS-navigatiesysteem (voor de aankoppeling) te zijn maar ook die werden uiteindelijk opgelost waarna de nadering naar het ISS kon worden ingezet.
De aankoppeling was op 29 juli 2021. Toen enkele uren later de poort naar de "Naoeka" werd geopend werden sensoren geactiveerd waardoor "Naoeka"’s boordcomputer dacht niet te zijn aangekoppeld en de motoren van de "Naoeka" ongecontroleerde correcties begonnen uit te voeren. Het ISS kantelde daarbij zo’n 40 graden. Andere motoren van het ISS moesten daardoor tegencorrecties uitvoeren. Pas nadat het team in sterrenstad de software had aangepast (een uplink was alleen mogelijk op een moment waarop het ISS boven Rusland vloog) werd het ISS weer bestuurbaar.
"European Robotic Arm".
De European Robotic Arm is een robotarm voor gebruik op het Russische gedeelte van het ISS, werd tegelijk met "Naoeka" gelanceerd.
"Pritsjal UM".
De "Nodal Module Pritsjal": Russische module voor het assisteren van koppelingen in het Russische segment. Werd gelanceerd op 24 november 2021, op 26 november 2021 aangekoppeld bij de Nadir-poort van de Naoeka en wordt begin 2022 verder aangesloten. De Pritsjal was voor zover bekend de laatste van de niet commerciële modules die aan het ISS werd toegevoegd.
Voormalige ISS-module.
"Pirs" Airlock/Docking, 2001-2021.
De op 14 augustus 2001 gelanceerde "Pirs" Airlock/Docking-module stelde Russische "Sojoez"- en "Progress"-ruimtevaartuigen in staat om soepel aan te meren. Daarnaast had deze een luchtsluis waar Russische kosmonauten gebruik van kunnen maken bij ruimtewandelingen. De lengte van deze module is 5,00 m, de diameter is 2,20 m en de massa is 3630 kg.
Op 26 juli 2021 werd de "Pirs" afgekoppeld en door vrachtcapsule Progress MS-16 uit zijn baan om de aarde geduwd. Dit gebeurde om ruimte te maken voor de "Naoeka"- en de Pritsjal-modules. De Pirz was als tijdelijke module bedoeld en had in de aanvankelijke planning in 2007 al het veld moeten ruimen voor de Naoeka. Door vele problemen bij de bouw van de Naoeka duurde dit veertien jaar langer.
ESA-astronaut Thomas Pesquet wist vanuit het ruimtestation het verbranden van de Pirz en Progress MS-16 op film vast te leggen.
Geplande en geannuleerde modules.
Na het ongeluk met de Spaceshuttle Columbia op 1 februari 2003 heeft de bouw vertraging opgelopen. Daarnaast rezen er steeds meer vragen over de haalbaarheid van de voltooiing en het nut van ISS omdat de kosten veel hoger uitvielen dan gepland. In juli 2004 is besloten om door te gaan met de bouw in een iets afgeslankter vorm dan oorspronkelijk gepland.
Ruimtecapsules als reddingssloep.
Naargelang er drie of zes of acht personen aan boord zijn, zijn één of twee ruimtecapsules aanwezig, voor reguliere landingen maar ook als reddingssloep. Voorheen waren dit alleen "Sojoez"-capsules maar ook de "Crew Dragon" en "Starliner" zullen deze functies vervullen.
Als er gevaar dreigt, bijvoorbeeld van naderend ruimteschroot waarbij een kleine baanwijziging van het ISS het risico niet afdoende kan beperken (bijvoorbeeld doordat het gevaar te laat wordt gesignaleerd), nemen de personen aan boord uit voorzorg erin plaats. Dit is vier keer voorgekomen, de laatste keer in juli 2015, toen een klein deel van een oude Russische weersatelliet naderde. Het gevaar werd anderhalf uur van tevoren gesignaleerd. Uiteindelijk vloog het stuk ruimteschroot op 3 km afstand voorbij. Ook in de andere drie gevallen was daadwerkelijke voortijdige terugkeer naar de Aarde niet nodig.
Op 29 juli 2021 werden de ruimteschepen ("Crew Dragon" en "Sojoez") opgestart wegens een noodsituatie toen de motoren van de enkele uren daarvoor aangekoppelde Naoeka-module op hol sloegen en het ruimtestation daardoor ongecontroleerd 45 graden gekanteld raakte. De bemanning zou als het verder mis ging naar de capsules gaan. Het Russische grondteam wist na zo’n 45 minuten de controle over het ISS terug te krijgen.
In 2019 was er een koppelpoort voor de "Sojoez" defect. De onbemande "Sojoez MS-14" (een testvlucht) kon daardoor niet aankoppelen bij het ISS. Daarom ging de bemanning van "Sojoez MS-13" aan boord van hun capsule en verplaatste die capsule naar de defecte poort omdat handmatig aankoppelen nog wel mogelijk was. "Sojoez MS-14" kon daardoor aan de vrijgekomen poort aankoppelen. Dat de hele bemanning van "MS-13" in de "Sojoez" moest plaatsnemen was om er zeker van te zijn dat er bij het mislukken van de manoeuvre geen extra bemanningsleden zouden achterblijven als er een noodlanding moest worden ingezet.
Oorspronkelijk had NASA de X-38 als reddingssloep willen inzetten. Maar die terugkeermodule werd uiteindelijk niet uitontwikkeld.
Huidige status.
In maart 2009 bevond het ruimtestation zich op een hoogte van ongeveer 355 km. Alle reeds geplaatste modules samen hebben een massa van 262,2 ton en een inhoud van ongeveer 574 m³. De maximale maten zijn 52 m lang (van "Zvezda" tot "Harmony"/PMA-2), 92,7 meter breed (van "S6" tot "P6") en 27,4 m hoog. De zonnepanelen hebben een maximale spanwijdte van 73,2 meter.
De bemanning bestaat uit drie vaste bemanningsleden. Elke dag daalt het vaartuig ongeveer honderd meter, waardoor continu moet worden gecorrigeerd. De gemiddelde snelheid bedraagt 27 744 km/h (7700 m/s). In ongeveer 91,2 minuten draait het ISS om de Aarde (de baanlengte is ongeveer 42 000 km). Overdag is de temperatuur aan boord van de woon- en werkvertrekken 26,9 °C.
Beëindiging ISS-project.
Er zijn meermaals data genoemd waarop het ISS buiten gebruik zal worden gesteld. In juli 2011 werd bekendgemaakt dat het ISS mogelijk in 2020 buiten gebruik zou worden gesteld. Later werd dat 2024. In december 2021 werd bekend dat de regering Biden-Harris het doorgaan tot 2030 van de activiteiten van het ruimtestation ISS zal blijven ondersteunen. Het ruimtestation zal dan uit zijn baan om de Aarde worden gehaald om het gecontroleerd neer te kunnen laten storten in de "South Pacific Oceanic Uninhabited Area", bij Point Nemo. Als belangrijkste reden wordt het tegengaan van de vorming van ruimteschroot genoemd. Het plan is dat het ISS wordt opgevolgd door een of meer "Commercial LEO Destinations" (CLDs). Al enkele jaren van tevoren zal begonnen worden de hoogte door afremmen geleidelijk te verminderen in plaats van deze door boosts op peil te houden.
Er zijn plannen om het ISS in de resterende tijd te commercialiseren. NASA heeft het Amerikaanse deel van het ISS in 2019 opengesteld voor betalende ruimtetoeristen en commerciële ruimtevaarders. Daarvoor worden ook nieuwe commerciële modules toegevoegd, zoals die van Axiom Space, die te zijner tijd zelfstandig verder gaan. Commerciële klanten moeten zelf de reis naar het ISS organiseren.
Mogelijk worden delen hergebruikt voor een nieuw te bouwen Russisch ruimtestation, "Orbital Piloted Assembly and Experiment Complex" (met als afkorting van de Russische naam: OPSEK).
Er zijn geen plannen om het ISS of grote componenten ervan intact naar de Aarde te brengen om bijvoorbeeld tentoongesteld te worden, omdat dit bijna niet mogelijk is en niet zo essentieel is. De modules zijn ook niet ontworpen om gemakkelijk te demonteren in de ruimte.
Op 30 april 2022 maakte Roskosmos bekend zich in 2024 terug te trekken uit het ISS. Ze verlengen hun aandeel niet naar aanleiding van de sancties tegen Rusland en een lijst Russische individuen die door westerse landen werden opgelegd na de invasie van Rusland in Oekraïne. Op 26 juli 2022 leek de terugtrekking per 2024 bevestigd door Borisov, de nieuwe directeur van Roskosmos. Borisov kwam daar enkele dagen later op terug om te specificeren dat hij "na 2024" had gezegd en niet zoals in de media gemeld "per 2024". Het moment van Russische terugtrekking hangt samen met de ontwikkeling van een eigen Russisch ruimtestation. Op 27 april 2023 werd bekend dat Rusland de activiteiten van het ruimtestation tot 2028 zal ondersteunen.
Op 26 juni 2024 won SpaceX, NASA’s aanbesteding om een voertuig te ontwikkelen dat het ISS in 2030 gecontroleerd de dampkring in moet sturen. Het bedrijf ontvangt hiervoor 843 miljoen dollar. Het U.S. Deorbit Vehicle is een Cargo Dragon die van een groteren achterbak is voorzien met daarin de raketmotoren en brandstof om het ruimtestation uit zijn baan te duwen.
Observeren.
Door de grootte van het Internationale Ruimtestation ISS en met name de grote reflecterende zonnepanelen is het ruimtestation een gemakkelijk, met het blote oog, te observeren object. Op sommige momenten is het een van de helderste objecten aan de hemel.
Door de lage baan om de aarde en de hoek van de zon is het echter maar voor korte perioden zichtbaar. Het ISS is dan te zien als een snelbewegende, heldere ster, die in enkele minuten tijd van ruwweg west naar oost beweegt. Het ruimtestation is meestal zichtbaar enkele uren na zonsondergang, of voor zonsopkomst en een overgang duurt nooit langer dan circa zeven minuten.
Het ISS wordt zichtbaar wanneer het (ongeveer in het westen) opkomt, of hoger aan de hemel uit de aardschaduw tevoorschijn komt ('s ochtends), en verdwijnt weer wanneer het (ruwweg in het oosten) ondergaat, of hoger aan de hemel in de aardschaduw verdwijnt ('s avonds).
De gunstigste verschijningen van het ISS vinden plaats wanneer het ruimtestation vrijwel recht boven de waarnemer langs beweegt. Het object is dan hoog aan de hemel zichtbaar, en, door de geringe minimumafstand, zeer helder.
NASA heeft een lijst met data wanneer het ISS zichtbaar is via hun Sightings-webpagina. Deze gegevens zijn ook beschikbaar via de ESA en de onafhankelijke site Heavens Above. Details voor overgangen boven Nederland en Vlaanderen zijn te vinden op de website hemel.waarnemen.com/iss.
Er zijn in de verschillende app-stores ook handige apps te vinden die vooraf waarschuwen wanneer het ISS zal passeren. Deze apps kunnen op de smartphone worden geïnstalleerd en geven 5 minuten voor de passage een melding. Zo weet men dan precies wanneer men naar buiten moet gaan om het ISS te kunnen zien.
Bemanningen.
Naast verschillende bezoekers, ook wel ruimtetoeristen genoemd, kent het ruimtestation een vaste bemanning. Zo maakten de Belgische astronaut Frank De Winne en de Nederlander André Kuipers al deel uit van die vaste bemanning. Tegenwoordig zijn er afwisselend drie en zes personen aan boord, waarbij er dienovereenkomstig één of twee "Sojoez TMA-M" aanwezig zijn. Vaak gaat het zo dat er drie personen bij komen, als er drie personen zijn. Vervolgens vertrekken de eerste drie.
In maart 2015 zijn er echter drie astronauten gearriveerd waarvan er twee (Kelly en Kornienko) een jaar bleven. Vervolgens zijn de drie die eerder aanwezig waren vertrokken. In juli 2015 kwamen er drie bij. Bij de drie die hierna vertrokken (september 2015) waren er dus twee (Mogensen en Aimbetov) die pas in juli 2015 aankwamen. Aimbetov nam deel in plaats van gepland ruimtetoerist Sarah Brightman, die van de vlucht afzag.
De zes maanden na de mislukte lancering van "Sojoez MS-10" was het ruimtestation door maar drie mensen bewoond met uitzondering van de dagen tussen de aankomst van "Sojoez MS-11" en het vertrek van "Sojoez MS-09".
Vanaf eind 2020 zullen de "Commercial Crew"-voertuigen vier personen per vlucht vervoeren waardoor de ISS-bemanning met een persoon wordt uitgebreid tot meestal zeven. Tijdens missiewisselingen kan dat, als er twee "Commercial Crew"-voertuigen en twee "Sojoez"-capsules zijn aangekoppeld, tijdelijk oplopen tot maximaal veertien.
NASA heeft naar aanleiding van de commerciële openstelling van het ISS interesse getoond om ook stoelen aan boord van korte commerciële vluchten naar het ISS te kopen om zodoende korte onderzoeksmissies in het ISS uit te voeren.
Opnames voor bioscoopfilms.
Regisseur Klim Shipenko en actrice Yulia Peresild zullen met de "Sojoez MS-19" (vertrek 5 oktober 2021) en de retourvlucht van de "Sojoez MS-18" de reis naar het ISS maken, om daar opnames te maken voor een film met de voorlopige naam "The Challenge".
Axiom Space heeft een vlucht gepland voor acteur Tom Cruise en filmregisseur en -producent Doug Liman, die in het ISS een film zullen opnemen.

</doc>
<doc id="35205" url="https://nl.wikipedia.org/wiki?curid=35205" title="ISS">
ISS



</doc>
<doc id="35206" url="https://nl.wikipedia.org/wiki?curid=35206" title="SVD">
SVD



</doc>
<doc id="35207" url="https://nl.wikipedia.org/wiki?curid=35207" title="? (doorverwijspagina)">
? (doorverwijspagina)



</doc>
<doc id="35210" url="https://nl.wikipedia.org/wiki?curid=35210" title="Commissaris der Koningin">
Commissaris der Koningin



</doc>
<doc id="35211" url="https://nl.wikipedia.org/wiki?curid=35211" title="Til">
Til

Een til, tille, ook wel tilbat, is een Groningse en Oudfriese naam voor een (meestal vaste) brug. 
Het Oudfriese woord "thille" of "tile", Nedersaksisch "dēle", betekent oorspronkelijk 'plank, deel, balk' (vergelijk duiventil). Het Middelengels kent de vormen "thil(le)" en "thele", Oudengels "þille" of "þel" ('plank, balk'), vandaar de toponiemen Theale, Thelbridge en Elbridge (de beide laatste uit "þel-brycge", 'balkenbrug', vanaf de 7e eeuw). Ook de Westfaalse plaatsnaam Delbrück is verwant.
Het woord til komt vooral in Groningen, maar ook in Oost-Friesland, Friesland en Noord-Holland voor. Rondom deze bruggen ontwikkelde zich soms een nederzetting met een herberg en andere voorzieningen.
In Zuid-Holland en Utrecht staat het woord voor een 'planken zoldering boven hooi- of koestallen'.
Een til was van hout en werd oorspronkelijk aan het begin van de winter afgebroken om de onderdelen droog te kunnen bewaren. In het voorjaar werden de balken teruggelegd en bedekt met zoden om een rijvlak te vormen. Nog in het register van het Winsumer- en Schaphalsterzijlvest van 1755 en 1757 wordt voorgeschreven: 
Een bat is een (loop)plank; een "bat" was een losse brug die in de regel 's winters verwijderd werd. Ook smalle bruggen werdem wel "bat, tilbat, batting" genoemd. Het woord komt voor in het toponiem Stinebarten bij Smalle Ee.
Een brug (Oudfries: "bregge") werd in de middeleeuwen, in tegenstelling tot een til, beschouwd als een vaste oeververbinding die het hele jaar kon worden gebruikt. De belangrijkste 'tillen' aan doorgaande wegen in Groningen en Friesland zijn al in de 15e of 16e eeuw vervangen door vaste houten bruggen. Desondanks is de naam 'til' dikwijls blijven bestaan. In tegenstelling tot een klapbrug of een draaibrug kon een til niet voor het scheepvaartverkeer geopend worden. Veel tillen zijn in de 19e eeuw vervangen door bruggen, waarbij uitgang van de naam werd veranderd in -draai of -klap.
Vergelijkbaar zijn de woorden "balk" en "post", bijvoorbeeld in het Friese Balk (oorspronkelijk "Balc"), het Overijsselse Balkbrug en in de plaatsnamen Buitenpost, Lutkepost en Ten Post.
Er zijn enkele plaatsnamen die naar een til verwijzen:
Daarnaast komt het toponiem vaak voor in namen van bruggen, straten, voorzieningen en instellingen, zoals:

</doc>
<doc id="35212" url="https://nl.wikipedia.org/wiki?curid=35212" title="ANSI">
ANSI



</doc>
<doc id="35214" url="https://nl.wikipedia.org/wiki?curid=35214" title="Doodstil">
Doodstil

Doodstil is een gehucht met 102 inwoners (2010) – en de naam van de daar gelegen brug (til) over het Boterdiep – in de gemeente Het Hogeland in de provincie Groningen in Nederland. Doodstil ligt ongeveer 3 kilometer ten zuiden van Uithuizen en 20 kilometer ten noorden van de stad Groningen.
De naam komt waarschijnlijk van de mansnaam "Doode" of "Doede". De naam "Doede" is nog steeds algemeen als voornaam in gebruik in Friesland en Groningen en leeft ook voort in de achternamen als Dooijes, Doma en Doema. De naam 'Doodstil' betekent dus: "de brug van Doode".
Een overlevering wil dat de brug om een heel andere reden deze naam kreeg. In het verleden zou er namelijk op deze plek geen brug zijn geweest, maar een pontje. Zo moest op een dag een lijkkist worden overgezet. Midden op het Boterdiep maakte het bootje een onverwachte beweging, waardoor de kist in het water verdween. Om dat in het vervolg te voorkomen, werd toen "een brug voor de doden" aangelegd.
De mooiste naam.
De plaatsnaam spreekt verder tot de verbeelding vanwege de woordenboek-betekenis: "volmaakt stil". In mei 2005 werd Doodstil dan ook uitgeroepen tot mooiste plaatsnaam van Nederland. Het dorpje liet bij een internetverkiezing het Zeeuws-Vlaamse Waterlandkerkje, het Overijsselse Muggenbeet en de Brabantse hoofdstad 's-Hertogenbosch achter zich.
Rijksmonumenten.
Doodstil telt een drietal rijksmonumenten. De burgemeestersvilla werd in 1916 door de architect R.B. Sleumer gebouwd voor de burgemeester van de destijds zelfstandige gemeente Kantens. Aan de Barmerweg 12 staat de in 1780 gebouwde monumentale boerderij Nieuw Hoijkingaheerd. De naastgelegen boerderij Barmerheerd was oorspronkelijk een edele heerd, maar de gebouwen dateren van het begin van de jaren zestig. De oude boerderij op Barmerweg 10, de Barmerheerd werd in 1959 door brand verwoest. De huidige gebouwen zijn in 1960 gebouwd op de resten van de afgebrande boerderij. Aan de Doodstilsterweg 3 staat de monumentale boerderij Langenhuis. Deze boerderij was voor 1600 een zogenaamde uithof van het Klooster Juliana van Rottum. Het woonhuis dateert uit 1624.

</doc>
<doc id="35215" url="https://nl.wikipedia.org/wiki?curid=35215" title="Skûtsjesilen">
Skûtsjesilen

Skûtsjesilen zijn de Friese zeilwedstrijden met skûtsjes, in het bijzonder de wedstrijden uitgeschreven door:
Historie.
Reeds in de negentiende eeuw werden wedstrijden met skûtsjes georganiseerd, zoals in 1820 in Sneek. Toentertijd werd met name gezeild als de boeren geen vracht hadden en de schippers op die manier weleens een geldprijs konden verdienen. Vaak waren het kasteleins die een wedstrijd uitschreven, bijvoorbeeld als er kermis was, zodat na afloop de prijsuitreiking in het café kon worden gehouden. In de tweede helft van de negentiende eeuw werden verenigingen opgericht om het zeilen te organiseren. Toen raakte ook het idee van amateursport in zwang, en werden er vrijwel geen wedstrijden meer uitgeschreven om geld. Omdat de schippers de tijd niet konden missen, begon het aantal deelnemers terug te lopen.
Toen in de eerste helft van de twintigste eeuw de vrachtvaart steeds meer gemotoriseerd werd, begon ook het aantal skûtsjes terug te lopen. In de Tweede Wereldoorlog was er door een tekort aan brandstof weer meer te doen voor skûtsjeschippers. Zo werd er weer meer gezeild. Men hield zelfs nog de wedstrijd in 1943 in Grou, hetgeen werd vastgelegd in de foto's van Cobie Douma. Vanwege die verhoogde zeilactiviteit werd in 1945 de Sintrale Kommisje Skûtsjesilen (Centrale Commissie Skûtsjesilen), afgekort SKS, opgericht.
Terwijl het aantal wedstrijdcommissies groeide na de oorlog, liep het aantal skûtsjes terug; in de jaren vijftig was het niet meer goed mogelijk voor een beroepsschipper om een skûtsje in de vaart te houden. Daarom werden er stichtingen opgericht die voor eigen rekening een skûtsje aan het Skûtsjesilen lieten deelnemen. Zo is het huidige SKS- kampioenschap ontstaan, met skûtsjes die uitkomen voor een stad of dorp (enige uitzondering hierop is d' Halve Maen, oorspronkelijk het skûtsje van Philips Drachten). 
Aan Lodewijk Meeter is het te danken dat de wedstrijdserie nog bestaat. In 1953, toen het silen zou worden afgelast wegens te geringe deelname, regelde Meeter voldoende boten zodat de wedstrijd kon doorgaan. Hij was ook de eerste schipper die een skûtsje speciaal voor wedstrijden kocht.
In de jaren zeventig en tachtig bleek het alweer mogelijk voor particulieren om een eigen skûtsje te bezitten. Omdat deze skûtsjes niet pasten in het stramien van de SKS (de schippers kwamen niet voort uit een schippersfamilie), hebben deze schippers een eigen organisatie opgezet, die sinds 1981 de Iepen Fryske Kampioenskippen Skûtsjesilen (Open Friese Kampioenschappen Skûtsjesilen), afgekort IFKS, uitschrijft. Daardoor zijn er nu in Friesland twee kampioenschappen Skûtsjesilen.
Aan het SKS-skutsjesilen wordt al jarenlang deelgenomen door een vast aantal van 14 skûtsjes. Hoewel er regelmatig een andere schipper of bemanning aantreedt, zijn het meestal nog dezelfde schepen die mee doen.
De belangstelling voor de IFKS is in de loop der jaren zodanig gegroeid, dat er momenteel in vier klassen wordt gezeild door ruim zestig skûtsjes.
Op 22, 23 en 24 mei 2014 vonden er ook wedstrijden plaats op de Kralingse Plas in Rotterdam onder de naam Skûtsjesilen Holland.
Op 18 juli 2017 publiceerde de provincie Friesland dat het skûtsjesilen van de IFKS in 2016 132.500 bezoekers had getrokken. Dat bleken er volgens schattingen van de plaatselijke commissies van de IFKS zeker 100.000 minder te zijn. Het bleek vaker voor te komen dat het Friese provinciebestuur bezoekersaantallen op provinciale evenemenenten zwaar overschatte.

</doc>
<doc id="35216" url="https://nl.wikipedia.org/wiki?curid=35216" title="Skutsjesilen">
Skutsjesilen



</doc>
<doc id="35217" url="https://nl.wikipedia.org/wiki?curid=35217" title="Jack Pickford">
Jack Pickford

John Charles Smith (Toronto, 18 augustus 1896 – Parijs, 3 januari 1933) was een Canadees acteur die als Jack Pickford grote bekendheid kreeg in de periode van de stomme films.
Hij werd geboren in Toronto, Ontario en was de broer van Mary Pickford. Net als zij werd ook Jack door zijn moeder al vroeg op de planken gezet. In 1910, toen hij net 14 jaar oud was, kreeg hij met de hulp van zijn zus een contract voor optredens in films gemaakt door Biograph Studios.
Nadat Biograph studio's opende in Hollywood verhuisde de familie Pickford naar het westen. Jack, een jonge, breekbare jongen, groeide op in een volwassen wereld, eentje die opeens zoveel geld bevatte dat het nauwelijks te behappen was toen Mary in 1917 een contract voor 1 miljoen dollar tekende bij First National Pictures. Jack kreeg een lucratief contract bij First National als deel van de deal maar kreeg datzelfde jaar ook het respect voor zijn acteren nadat hij "Pip" speelde in de filmversie van Charles Dickens' "Great Expectations". Ook speelde hij in dit jaar de titelrol in Mark Twains "Tom Sawyer".
Alhoewel zijn optredens hem lieten zien als de ideale schoonzoon was zijn privé-leven gevuld met alcohol, drugs en rokkenjagen. In die tijd konden de studio's vrijwel alle misdragingen van haar acteurs onder het tapijt vegen, maar in het Hollywood-milieu was Jack een levende legende. Hij gaf zijn geld uit als water en moest vaak zijn zus of moeder om hulp vragen. En naarmate zijn roekeloze leven erger werd, werd het aantal films dat hij maakte minder en dus ook zijn inkomen.
Nadat de Verenigde Staten hulp had toegezegd in de Eerste Wereldoorlog ging Jack in 1918 bij de Amerikaanse Marine. Hij gebruikte de beroemde Pickford-naam en was al snel betrokken bij een set-up waardoor rijke jonge mannen steekpenningen konden betalen waardoor ze militaire dienst konden ontwijken en waardoor, zo wordt gezegd, er vrouwen konden worden betaald voor de officieren. Voor zijn betrokkenheid kwam hij dicht bij een oneerbaar ontslag, maar er wordt gespeculeerd dat zijn zus zich ermee bemoeide zodat hij bewijs kon geven aan de autoriteiten in ruil voor een ontslag op medische gronden.
Zijn eerste huwelijk was met Olive Thomas in 1916, een in Pennsylvania geboren model, daarna showgirl, daarna filmactrice en waarschijnlijk heroïneverslaafde. Het was van meet af aan stormachtig, maar ze was de liefde van zijn leven. Terwijl ze filmden in Parijs gingen ze een avond uit in de bistro's van de Montparnasse. Nadat ze terugkwamen in de kamer van het hotel om ongeveer 3 uur 's ochtends overleed zijn vrouw nadat ze een grote dosis Kwikchloride inslikte. De stof was voorgeschreven aan Jack voor een geslachtsziekte die hij had doorgegeven aan Olive, alsook de medicijnen om het te behandelen. Het politieonderzoek naar haar dood draaide om Pickford, maar er werden nooit beschuldigingen gemaakt. Op weg terug naar Amerika weerhield filmregisseur Allan Dwan een emotionele Jack van zelfmoord door op hem in te praten.
Hij trouwde nog twee keer, maar was niet erg gelukkig. In 1932 was hij opnieuw alleen – zijn gezondheid ging achteruit door de gevolgen van syfilis, alcohol en drugsmisbruik. Pickford overleed in het American Hospital in Parijs, op 36-jarige leeftijd.
Zijn zus bracht zijn lichaam terug naar Los Angeles waar het begraven ligt op de Forest Lawn Memorial Park Cemetery in Glendale in Californië.
Pickford heeft een ster op de Hollywood Walk of Fame bij 1523 Vine Street.
Filmografie.
Gedurende zijn carrière speelde hij in ongeveer 130 films, hieronder een selectie:

</doc>
<doc id="35218" url="https://nl.wikipedia.org/wiki?curid=35218" title="Trygve Gulbranssen">
Trygve Gulbranssen

Trygve Emanuel Gulbranssen (Oslo, 15 juni 1894 – Eidsberg, 10 oktober 1962) was een Noors romanschrijver.
Gulbranssens beroemdste werk is de trilogie "Het geslacht Bjørndal", bestaande uit "En eeuwig zingen de bossen" (1933), "Winden waaien om de rotsen" (1934) en "De weg tot elkander" (1935), waarin hij het Noorse plattelandsleven in de periode 1760-1810 beschrijft. Gulbranssen heeft over het algemeen niet veel op met de hogere standen en die worden ook stevig en met humor op de hak genomen. 

</doc>
<doc id="35219" url="https://nl.wikipedia.org/wiki?curid=35219" title="Noorder Dierenpark Emmen">
Noorder Dierenpark Emmen

Dierenpark Emmen, tot 2004 Noorder Dierenpark genoemd, was een dierentuin in het centrum van de Nederlandse plaats Emmen in de provincie Drenthe. Het dierenpark sloot op 31 december 2015 en vestigde zich op 25 maart 2016 als Wildlands Adventure Zoo Emmen aan de overzijde van het centrum. Op 18 juni 2016 werd het oude dierenpark heropend door oud-directeur Aleid Rensen als stadspark Rensenpark.
Geschiedenis.
Vroege jaren en oorlogstijd.
In mei 1935 werd de dierentuin opgericht door Willem Oosting (1906-1983) die eigenaar en directeur was. Tijdens de Tweede Wereldoorlog bood Oosting het dierenpark aan als schuilplaats voor onderduikers. Vanaf begin 1943 woonden er illegaal mensen. Uiteindelijk was het een schuilplaats voor achttien personen die er als 'werknemers' dagelijks werkzaamheden verrichtten. De meesten waren vervolgde Joden, anderen gezochte verzetslieden en mensen die niet in Duitsland wilden werken. Ze sliepen op zolder boven de olifantenstal en in het roofdierenverblijf. Deze plek was gekozen omdat het niet gemakkelijk was hier onverwachts binnen te vallen. In maart 1945 kwam er weliswaar een inval van Duitse politie en hun Nederlandse handlangers in het park maar de onderduikers wisten tijdig weg te komen.
Jaren zestig.
Eind jaren 60 kwam de dierentuin in een crisis door dalende bezoekersaantallen. Oprichter Oosting stopte als directeur en werd in september 1970 opgevolgd door zijn dochter Aleid Rensen-Oosting en haar man Jaap Rensen. De dierentuin werd toen voor de helft eigendom van de gemeente Emmen en voor de andere helft van de familie Rensen. De dierentuin maakte een nieuwe start. Een belangrijke vernieuwing vormde de inrichting van de Savanne. Op een relatief groot terrein werden verschillende dieren van de Afrikaanse savanne, zoals zebra's, giraffen en struisvogels samengebracht. Een andere vernieuwing was de zogenaamde vlindertuin waar allerlei tropische vlinders gehouden werden. In 1985 werd het Biochron geopend; een permanente tentoonstelling over de evolutie van het leven. Ook kwam er een groot aquarium. Tot 1975 had de dierentuin ook leeuwen. Vanaf 2011 zijn er opnieuw leeuwen te zien in Dierenpark Emmen.
Uitbreiding en verplaatsing.
Het dierenpark had op haar oude locatie in het centrum van Emmen een oppervlakte van 12 hectare, maar liep in de jaren 1990 tegen haar grenzen aan; er was geen ruimte meer voor uitbreiding. Daarom begon de dierentuin in 1998 met een uitbreiding van zes hectare (inclusief nieuw parkeerterrein) aan de rand van Emmen op de Noordbargeres, in de wandeling vaak "de Es" genoemd. De beide delen van het park werden verbonden door een grote loopbrug over de Hondsrugweg. Als eerste werden de humboldtpinguïns hier tijdelijk gehuisvest. Het zeer grote verblijf daar moesten ze echter in 2013 verwisselen voor het oude zeeleeuwenverblijf.
In 2007 werden plannen bekendgemaakt die inhielden dat het dierenpark het centrum van Emmen zou verlaten om zich in zijn geheel te vestigen op de Es, waar een oppervlakte van 40 hectare beschikbaar zou komen; bijna drie maal zo groot als het huidige park. Samen met een nog te bouwen theater moest dit dierenpark een nieuw attractiepark gaan vormen. Eind 2007 werd bekendgemaakt dat de verhuizing uiterlijk in 2014 voltooid moest zijn. Dat werd uiteindelijk uitgesteld tot 2016.
In december 2008 ging de gemeenteraad van Emmen akkoord met de herontwikkeling van het centrumgebied van Emmen. De kosten van het megaproject werden inclusief verplaatsing van de dierentuin geraamd op minimaal 489 miljoen euro. De kosten voor het nieuwe dierenpark zouden 190 miljoen bedragen, waarvan 65 miljoen beschikbaar zou komen door verkoop van het oude terrein aan de gemeente Emmen. In mei 2010 stelde de minister van VROM, Huizinga, 8,5 miljoen euro beschikbaar voor de verplaatsing van het Dierenpark. In december 2010 becijferde adviesbureau Twynstra Gudde dat de verplaatsing naar de Es meer geld ging kosten waardoor de plannen moesten worden bijgesteld.
75-jarig jubileum en financiële problemen.
In 2010 vierde het Dierenpark Emmen zijn 75-jarig bestaan en ter gelegenheid hiervan kwam de Olifantenparade naar Emmen in het kader van het "Olifantastisch jaar". Vanaf Hemelvaartsdag (13 mei 2010) stonden 75 kunstolifanten in het centrum van Emmen tentoongesteld. De Olifantenparade deed eerder andere steden aan, zoals Londen, Amsterdam, Rotterdam en Antwerpen. De kunstolifanten zouden na afloop van deze periode na 1 september 2010 worden geveild voor het goede doel. Echter, zij vielen regelmatig ten prooi aan vernieling, waarna een van de kunstenaars en Jacques d'Ancona in juni 2010 een nachtwake hielden in het centrum van Emmen om vernieling te voorkomen. Uiteindelijk besloot het college van B&amp;W eind juni 2010 de olifanten per direct uit het centrum te verwijderen.
In 2010 bleek ook dat de dierentuin in grote problemen verkeerde. De bezoekersaantallen waren na het vertrek van geestelijk moeder Aleid Rensen-Oosting in 1995 sterk teruggelopen, de marketing schoot tekort en er was te veel personeel. De dierentuin was diep in de rode cijfers beland; in 2010 werd een verlies van vijf miljoen euro geleden. In oktober 2010 was de situatie zo nijpend geworden dat een faillissement alleen nog kon worden afgewend met een lening van de gemeente Emmen van 1,4 miljoen. In juni 2010 werd Frankwin van Beers directeur van het dierenpark (daarvoor van Dolfinarium Harderwijk). Hij kreeg de opdracht het park weer financieel gezond maken. Daartoe moest veel personeel verdwijnen en de kosten van de reorganisatie tot flexibele, moderne organisatie werden op 17 tot 22 miljoen euro begroot.
Nieuwe functie terrein Noorder Dierenpark.
In Juni 2016 werd het oude dierenpark door oud-dierentuindirecteur Aleid Rensen heropend als stadspark. Dit park kreeg eerst de naam 'Mensenpark' maar begin 2018 werd het omgedoopt tot 'Rensenpark', naar het echtpaar Rensen.

</doc>
<doc id="35220" url="https://nl.wikipedia.org/wiki?curid=35220" title="Bocholt">
Bocholt

Zie ook: Bocholtz, een plaats in Nederlands Limburg

</doc>
<doc id="35221" url="https://nl.wikipedia.org/wiki?curid=35221" title="Woningruil">
Woningruil

Van woningruil is sprake wanneer ten minste twee partijen besluiten om hun eigen huurwoning of koopwoning te verlaten en die van de ander te betrekken. Dit kan het geval zijn wanneer men een werkkring ver van zijn woonplaats heeft, of als de ene partij een grotere woning wil betrekken (bijvoorbeeld bij gezinsuitbreiding) en de andere een kleinere (bijvoorbeeld bij echtscheiding of als kinderen het huis uit gaan).
Voor woningruil van huurwoningen is wel toestemming nodig van de eigenaars van beide woningen, bijvoorbeeld de woningcorporaties.
Vakantie.
Daarnaast kan "woningruil" of "huisruil" ook een vorm van vakantie zijn. Bewoners van een huis staan hun woning voor beperkte tijd af aan een gezin, dat op zijn beurt zijn huis openstelt voor de ander. Het is goedkoper dan een vakantiewoning huren. Uiteraard is zo'n transactie gebaseerd op wederzijds vertrouwen.
'Woningtrein'.
Vaak verward met woningruil, is het verschijnsel woningtrein, ook wel verhuisreeks of verhuisketen genoemd. Dit betreft niet een (kruiselingse) verhuizing van bewoners naar elkaars woning, maar een lineaire reeks verhuizingen achter elkaar, waarbij elke bewoner verhuist naar de volgende woning in de reeks. De hele woningmarkt (zowel huur- als koopwoningen) gedraagt zich in hoofdzaak volgens dit principe. Een reeks kan bestaan uit woningen van ongeveer gelijke prijs en grootte in verschillende plaatsen (zelfs internationaal), maar hij kan ook bestaan uit een reeks woningen in oplopende of afnemende prijs. Het kan zelfs voorkomen dat een woningtreintje zich splitst of samenvoegt, in het geval van een scheidend echtpaar of mensen die gaan samenwonen. Het begin van een reeks in meestal een huishouden dat geen woning achterlaat, dus een starter, het einde van de reeks ontstaat indien een huishouden geen volgende woning betrekt, vooral door overlijden of samenwonen.
Bij stagnatie van de woningmarkt waarbij kopers ter voorkoming van dubbele woonlasten pas kopen als hun oude huis verkocht is, waardoor 'iedereen op iedereen wacht', en dus geen ‘treintjes’ spontaan gerealiseerd worden, kunnen afspraken gemaakt worden om deze vooraf te plannen en vervolgens verhuizingen in volgorde uit te voeren, zodat het risico van dubbele woonlasten voor de verhuizende huishoudens voorkomen wordt. Ondanks dat diverse websites zich hierop hebben gericht en de grote belangenverenigingen in de woningmarkt (Vereniging Eigen Huis, NVM) hier actief in pionieren zijn er in Nederland nog weinig goede resultaten geboekt.

</doc>
<doc id="35222" url="https://nl.wikipedia.org/wiki?curid=35222" title="Aanleunwoning">
Aanleunwoning

Aanleunwoningen zijn woningen die gebouwd zijn tegen of in de nabijheid van een verzorgingshuis en bedoeld zijn voor oudere mensen, die nog redelijk mobiel zijn en geen grote gezondheidsproblemen hebben. Een inleunwoning is een soortgelijke woning in een verzorgingshuis. 
Zij kunnen op deze manier wel gebruik maken van de diensten van het verzorgingscentrum (verpleging dichtbij en bereikbaar via een eenvoudige alarmknop, mogelijk verzorging van maaltijden), terwijl ze verder redelijk zelfstandig kunnen blijven wonen met veel meer privacy dan in het verzorgingscentrum mogelijk zou zijn. Voor mensen in de aanleunwoningen geldt soms een voorkeursregeling wanneer de gezondheid zodanig achteruit gaat dat intensievere verzorging nodig is; er wordt zo versneld een plekje in het verzorgingshuis gevonden.
De aanleunwoning werd aangekondigd in 1975 in de Tweede Nota Bejaardenbeleid van het kabinet-Den Uyl. Doel was vooral om de ouderen uit het bejaardenhuis te houden zolang dat kon. Slechts 7 procent van de ouderen zou in de toekomst in een instelling mogen wonen.

</doc>
<doc id="35223" url="https://nl.wikipedia.org/wiki?curid=35223" title="Verzorgingshuis">
Verzorgingshuis

Een verzorgingshuis, ook wel verzorgingstehuis, bejaardentehuis, bejaardenhome, rusthuis, rustoord of woon-zorgcentrum genoemd, is een instelling waar ouderen tijdelijk of definitief wonen omdat ze verzorging of verpleging nodig hebben die in de oorspronkelijke woonsituatie niet kan worden geboden.
Waar voor een verpleeghuis de eerste grondslag van een indicatie een medische zijn moet, is dit voor een verzorgingstehuis niet nodig. Een verzorgtehuis is doorgaans toegankelijk voor senioren vanaf de 50 tot 55-jarige leeftijd: verpleegtehuizen kennen in de regel geen leeftijdsgrenzen.
Geschiedenis.
In Nederland werd het Hofje van Bakenes al in 1395 gebouwd als voorziening voor ouderen. Later ontstonden er oudevrouwenhuizen, oudemannenhuizen en oudemannen- en -vrouwenhuizen. Het eerste moderne Nederlandse bejaardentehuis werd rond 1965 geopend in Eygelshoven. In 1996 werd de Wet op de Bejaardenoorden afgeschaft (hij ging feitelijk op in de AWBZ), en dat was ook het jaar waarop in de Nederlandse wetgeving de term 'bejaardenoord' officieel werd vervangen door 'verzorgingshuis'. In 2015 is deze vorm van wonen officieel afgeschaft, hoewel er her en der nog soortgelijke particuliere initiatieven bestaan.
De voorlopers van de Belgische bejaardentehuizen dateren net als in Nederland van voor 1600 en kregen ook daar vaak de naam oudemannenhuis omdat voornamelijk mannen een dergelijke vorm van hulp nodig hadden. Initieel was het een schande iemand van de familie in zo'n mannenhuis te plaatsen. Pas na de Tweede Wereldoorlog werd plaatsing in een dergelijk gasthuis normaler, ook voor vrouwen. In Vlaanderen evolueerde net als in Nederland de naam van deze vorm van dienstverlening van (oude)mannenhuis (of oudevrouwenhuis) over rustoord, bejaardentehuis en rust- en verzorgingstehuis naar de huidige term woon-zorgcentrum.
Vlaanderen.
In het federale België behoren verzorgingshuizen tot de bevoegdheden van de gemeenschappen, voor Vlaanderen is dat de Vlaamse overheid.
Naargelang de specifieke wettelijke voorwaarden waaraan zo'n instelling voldoet, wordt er gesproken van een rusthuis, een rust- en verzorgingstehuis of een woon- en zorgcentrum. Er bestaan woon-zorgcentra die door een kloosterorde of congregatie beheerd worden, private initiatieven en instellingen van de overheid die verbonden zijn aan een OCMW. De not-for-profitwoonzorgcentra worden overkoepeld door Zorgnet-Icuro, de privé-tehuizen door het Vlaams Onafhankelijk Zorgnetwerk (VLOZO). De personeelsbezetting per honderd bewoners varieert, van 33 fte in de commerciële centra, over 39 in de vzw-tehuizen tot 43 in de openbare sector. In de sector van de privé-tehuizen kwam na 2010 vaak een splitsing voor tussen zorg-vastgoedfondsen, die de gebouwen beheren, en de rusthuizen die als exploitant daarvoor huur betalen. De drie grootste zorg-vastgoedbedrijven, Aedifica, Care Property Invest en Cofinimmo, waren in 2019 eigenaar van zo'n 245 woonzorgcentra, en maakten in dat jaar 300 miljoen euro winst.
In Vlaanderen worden in 2010 een kleine 67.000 plaatsen aangeboden in een erkend woon-zorgcentrum. Met inbegrip van de geplande eenheden, zullen ruim 83.000 plaatsen voorzien worden. Daarnaast zijn er in een gedeelte van de woon-zorgcentra ook 36.000 plaatsen voor zwaar zorgbehoevende ouderen ("RVT-bedden"); deze centra worden dan vaak rust- en verzorgingstehuis of woon- en zorgcentrum genoemd. De totale opvangcapaciteit situeert zich dan ook rond de 120.000 bedden.
Organisatie en werking in Vlaanderen.
Een sociale dienst staat vaak in voor het onthaal, het eerste kennismakingsgesprek of intake en de verdere opvolging, onder andere naar familie of externe diensten (de instanties buiten de instelling) toe.
De ouderen wonen op kamers, meestal eenpersoons- of tweepersoonskamers, aangekleed met vast meubilair, eigen meubelen en persoonlijke spullen. Er is gewoonlijk een privéruimte met een toilet en wastafel. De aangepaste badkamers zijn gemeenschappelijk en worden meestal onder begeleiding van speciaal daartoe opgeleid personeel gebruikt. Er zijn dikwijls ook per afdeling gemeenschappelijke leefruimtes ter bevordering van het sociaal contact onder de bewoners. Denk hierbij aan huiskamers of andere activiteitenruimtes.
In veel bejaardenhomes zijn er gesloten afdelingen voor mensen met dementie omdat deze specifieke doelgroep beschermd moet worden tegen wegloopgedrag. Sommige bejaardenhomes organiseren al dan niet samen met een OCMW, ziekenhuis of andere met dementie geconfronteerde groepen, verenigingen, diensten, deskundigen enz. van tijd tot tijd een dementiecafé. Dit is een bijeenkomst met voordracht of informatieronde voor geïnteresseerden in één of meerdere aspecten van dementie, bekeken vanuit het standpunt van de getroffene en/of de positie van allen die de dementerende omringen zoals naaste verwanten of hulpverleners.
Andere aanwezige functionele ruimtes dan de reeds genoemde zijn een cafetaria ten behoeve van familiebezoek of grote ontspanningsactiviteiten zoals bijvoorbeeld een optreden. Verder zijn er dikwijls aparte zalen voor (groeps)kinesitherapie of ergotherapie.
De werking die zorggericht is, de zelfredzaamheid stimuleert en ontspannend is, steunt in hoofdzaak op diverse (zorg-)teams van professionele medewerkers elk met hun eigen takenpakket. Daarenboven is er ook het onderhouds- en keukenpersoneel, een technische dienst enz. Aanvullende taken zoals bewonersondersteuning bij een wandeling en de bediening in de cafetaria worden meestal door vrijwilligers gedaan. Deze laatste zijn vaak verwanten van de gasten of sympathisanten uit de onmiddellijke omgeving van de instelling.
Residentiële bejaardenhomes beschikken vaak ook over serviceflats en over ambulante dagverzorgingscentra. Soms fungeren deze laatste als opstap naar een verblijfsopname.
In bepaalde gevallen wordt er vanuit instellingen voor ouderenzorg (deels) geparticipeerd in een lokaal dienstencentrum omdat sociaal behoeftenonderzoek geregeld aantoont dat vooral (actieve) senioren (50 à 55-plussers) met zo'n centrum gebaat zijn. Deze doelgroep is de zogenaamde 'sandwichgeneratie' die geprangd zit tussen enerzijds de zorg voor kleinkinderen en anderzijds de opvang en begeleiding van hoogbejaarde ouders. Ze vertoeven zowel aan de schoolpoort als binnen de muren van een bejaardenhome. Een lokaal dienstencentrum is voor velen van hen geschikte ontspanning naast de brede waaier aan mogelijkheden van onder meer seniorenclubs. Betreft deze laatste kent Vlaanderen autonome en verzuilde verenigingen.
Inzake vervoer buiten de instelling kunnen de bewoners in Vlaanderen eventueel een beroep doen op een Minder Mobielen Centrale.
Vanaf 1 maart 2022 kon een reeks inspectieverslagen online geraadpleegd worden.
Nederland.
Nederland kende tot 2015 verschillende benamingen voor instellingen voor mensen die niet meer geheel zelfstandig konden of wilden wonen: officieel heette dit een woon-zorgcomplex (WoZo) of woon-zorgcentrum, maar in de volksmond werd het vaak verzorgingstehuis of bejaardenhuis genoemd. Mensen met een lichte zorgvraag (Zorgzwaartepakket 1,2 of 3) kwamen in aanmerking voor huisvesting en zorg vanuit de AWBZ. Voor mensen die meer zorg behoefden was er nog het verzorgingscentrum. Ouderen met een Zorgzwaartepakket 4 (ZZP VV4) of hoger kwamen voor deze vormen van intramurale zorg in aanmerking.
Nederlandse verzorgingshuizen kenden geen gesloten afdelingen voor mensen met dementie: deze doelgroep werd doorgaans in verpleeghuizen ondergebracht vanwege de specifieke zorg die zij nodig hebben, en de juridische maatregelen die soms nodig zijn. Er kon echter wel een gesloten verpleeghuisafdeling binnen een verzorgingshuis; meestal was dit een specifieke etage in het verzorgingshuis. Dit werd dan ook meestal de PG (Psychogeriatrische afdeling) afdeling genoemd.
In 2013 besloot de Nederlandse regering de groeiende kosten van de ouderenzorg een halt toe te roepen. De uitgaven aan de AWBZ stegen als gevolg van de vergrijzing. Er werd besloten tot een verkleinde wet voor mensen die langdurige zorg nodig hebben: de Wet langdurige zorg. Mensen met een zorgzwaartepakket ZZP1, 2 of 3 kwamen niet meer in aanmerking voor zorg vanuit deze wet en dus niet meer voor door de landelijke overheid gefinancierde huisvesting en zorg. Met andere woorden: wonen en zorg werden voor hen gescheiden. Mensen moesten zelf betalen voor hun huisvestingskosten. Het oude bejaardenhuis verloor daarmee voor veel mensen aan aantrekkelijkheid.
De AWBZ werd zo in 2015 vervangen door de Wet maatschappelijke ondersteuning 2015 (Wmo2015), Zorgverzekeringswet (Zvw) en de Wet langdurige zorg (Wlz). Ouderen kunnen een beroep doen op zorg en ondersteuning die vanuit gemeenten geboden wordt, vanuit de Wet maatschappelijke ondersteuning 2015 (Wmo 2015). Voor medische zorg verzekeren mensen zich en kan men via de Zorgverzekeringswet (Zvw) een beroep doen op vergoeding. Veel zorg verschoof daarmee naar extramurale zorg, de zorg aan huis, aangevuld met mantelzorg: langdurige onbetaalde zorg door naasten aan de hulpbehoevenden. Veel woon-zorgcentra werden omgebouwd tot verpleeghuizen voor zwaardere zorg of verbouwd tot zelfstandige woonunits.
Anno 2023 kunnen mensen die langdurig en dagelijks medische zorg (24 uur per dag, 7 dagen in de week zorg en ondersteuning in de nabijheid) nodig hebben terecht in verpleeghuizen, ongeacht de leeftijd. Mits mensen een indicatie hiervoor hebben gekregen van het Centrum Indicatiestelling Zorg. Daarnaast zijn er woonzorglocaties waarbij mensen ervoor kiezen om min of meer georganiseerd samen te wonen. Als er zorg nodig is wordt die op verschillende manieren geboden: basiszorg via de huisarts, langdurige zorg via een Volledig Pakket Thuis (VPT) of Modulair Pakket Thuis (MPT), twee leveringsvormen van de Wet langdurige zorg. Ook kan op dergelijke locaties soms een beroep gedaan worden op de Wmo indien er nog geen Wlz-indicatie is.

</doc>
<doc id="35224" url="https://nl.wikipedia.org/wiki?curid=35224" title="Seniorenwoning">
Seniorenwoning

Een seniorenwoning is in Nederland een kleine huurwoning waar mensen die zestig plus zijn voor in aanmerking komen. Deze mensen kunnen in de meeste gevallen redelijk zelfstandig wonen. 
Vaak zijn de woningen van extra faciliteiten voorzien. Met extra voorzieningen als thuiszorg kunnen bejaarden vaak nog lang in een dergelijke woning zelfstandig blijven wonen. Praktische hulpmiddelen inzake thuiszorg, kunnen verkregen worden in een thuiszorgwinkel.
In Vlaanderen kan een seniorenwoning aangevraagd worden bij een sociale huisvestingsmaatschappij die in dit verband een speciale procedure hanteert, vaak met een wachttijd die kan oplopen van één dag (uiterst zeldzaam) tot meerdere maanden of jaren. De huurprijs wordt bepaald op basis van het inkomen van de aanvrager.
De seniorenwoningen die een sociale huisvestingsmaatschappij ter beschikking stelt, vergen van de bewoner of gebruiker nog een behoorlijk hoge graad van zelfredzaamheid en onafhankelijkheid omdat hij, niettegenstaande zijn mogelijkheden om zelf een beroep te doen op thuiszorgdiensten voor gezinsbijstand, niet in het beschermde milieu van serviceflats of bejaardenhomes vertoeft.
In een Vlaamse seniorenwoning woont men immers gewoonlijk zo goed als volledig zelfstandig. Het gaat meestal om een klein rijtjeshuis met een voor- en achtertuintje. Deze gelijksoortige huizen worden ruimtelijk ingeplant in groepen of clusters. Soms vormen ze een miniwijk op zich of zijn geïntegreerd in een 'normale' woonwijk.

</doc>
<doc id="35226" url="https://nl.wikipedia.org/wiki?curid=35226" title="Huurwaardeforfait">
Huurwaardeforfait



</doc>
<doc id="35227" url="https://nl.wikipedia.org/wiki?curid=35227" title="Huurwoning">
Huurwoning

Een huurwoning is een woning die de bewoner huurt van de eigenaar, veelal een woningcorporatie of een particulier.
Er wordt een huurovereenkomst of -contract aangegaan waaraan beide partijen zich moeten houden. Wanneer men van woning wil veranderen geldt in Nederland vaak een opzegtermijn van één of twee maanden. In Vlaanderen stelt men meestal een huurcontract op voor één of drie jaar, dat stilzwijgend met eenzelfde termijn verlengd wordt als het drie maanden voor het einde van het contract niet wordt opgezegd.&lt;br&gt;
De regel is dat de huurder het binnenonderhoud verzorgt, de eigenaar het buitenonderhoud.
In tegenstelling tot een koopwoning mag aan een huurwoning veelal constructief niets veranderd worden. Wanneer dit zonder toestemming van de eigenaar wel gebeurt, moet de woning worden teruggebracht in de toestand zoals die was bij de ingang van het huurcontract.
Groepen huurders kunnen zogenaamde bewonerscommissies vormen die proberen inspraak te krijgen bij de woningcorporaties over veiligheid, comfort en de huurprijs.
Het aandeel huurwoningen ligt in steden veel hoger dan op het platteland. Dat scheelt gemiddeld zo'n 19 procent.
Er waren in 2013 in Nederland 375 woningcorporaties, die in totaal zo'n 2.422.500 woningen beheren.
Er waren in 2010 ruim drie keer zo veel sociale als particuliere huurwoningen in Nederland. Sindsdien is de voorraad sociale woningen met ruim 10% afgenomen.
Regulering in Nederland.
Woningen met bij de aanvang van de huur een kale huur boven de toenmalige liberalisatiegrens (in 2024 €879,66 per maand) behoren tot de "vrije sector". Hierbij heeft een verhuurder meer vrijheid bij het bepalen van de huurprijs en de huurverhoging. De huurprijs verschilt sterk per locatie. De gemiddelde huurprijs in Nederland is €13,57 per vierkante meter. Een verhuurder mag bij deze woningen dus vragen wat hij wil, een huurder kan wel binnen een half jaar na het aangaan van een huurcontract aan de Huurcommissie vragen om de woning te beoordelen. De Huurcommissie kijkt dan of de verhuurder terecht een geliberaliseerde huur vraagt.
Onder deze grens spreekt men van de "gereguleerde huursector". Hierin mag de huur niet hoger zijn dan overeenkomt met de kwaliteit van de woning: het woningwaarderingsstelsel (puntensysteem). Bovendien geldt er jaarlijks een maximaal huurverhogingspercentage. De woningcorporaties vormen verreweg het grootste deel van de gereguleerde huursector. Hun gereguleerde huurwoningen heten "sociale huurwoningen".
De term scheefwonen wordt wel gebruikt voor het huren van een woning met een huurprijs die relatief laag is in verhouding tot het inkomen. Voor alle huurwoningen in de gereguleerde huursector is er de mogelijkheid van een jaarlijkse extra huurverhoging op grond van inkomen, zolang de huur niet hoger wordt dan overeenkomt met de kwaliteit en schaarste van de woning. Daarnaast is er voor woningcorporaties de regel dat ten minste 90% van de in gereguleerde huursector vrijkomende woningen moet worden toegewezen aan huishoudens met een inkomen onder de "inkomensgrens staatssteunregeling woningcorporaties" (2012: €34.085; 2013: €34.229; 2014: € 34.678).
Daar wordt tegen ingebracht dat in grote delen van het land de reële benedengrens in de vrije huursector veel hoger ligt dan de liberalisatiegrens, waardoor de doorstroming van sociale huur naar vrije huur niet zal plaatsvinden.
Verhuurderheffing.
De verhuurderheffing was een belasting op sociale woningverhuur, die geheven werd van 2013 tot 2023. De heffing was oorspronkelijk ontworpen als tijdelijke belasting voor alle vastgoedbezitters om de schatkist opnieuw te vullen na de redding van ABN-AMRO, Fortis en SNS REAAL, maar werd vervolgens omgevormd tot een permanente belasting die alleen voor sociale verhuur gold, in lijn met een beleidsvisie waarin marktwerking als ideaal geldt en sociale huur als niet marktconform.
De "Wet van 3 juli 2013, houdende invoering van een verhuurderheffing (Wet verhuurderheffing)" bepaalde dat de verhuurder van elf of meer woningen met een huurprijs beneden de liberalisatiegrens per jaar een heffing betaalde van een percentage van het belastbare bedrag. Het belastbare bedrag was de som van de WOZ-waarden van de huurwoningen, verminderd met 10× de gemiddelde WOZ-waarde van die huurwoningen, of anders berekend: het aantal woningen verminderd met 10, maal de gemiddelde WOZ-waarde van de woningen.
De oorspronkelijke wet gold alleen voor het jaar 2013, en is ingegaan met terugwerkende kracht tot 1 januari 2013. Het tarief is 0,014% (dit is na een verhoging bij nota van wijziging, eerst werd voorgesteld 0,0014%). Eerst regelde het wetsvoorstel ook een veel hogere heffing voor latere jaren, maar naar aanleiding van de behandeling in de Eerste Kamer werd ook de "Wijziging van de Wet verhuurderheffing" (ook aangeduid als "novelle Wet verhuurderheffing") aangenomen, die het voorstel beperkte tot 2013.
De Tweede Kamer nam vervolgens de "Wet maatregelen woningmarkt 2014" aan. Deze bevatte een technische wijziging van de "Wet vergoedingen leden Eerste Kamer". Omdat het debat in de Eerste Kamer zou kunnen worden bezwaard met een discussie over de vraag of daarom een tweederdemeerderheid noodzakelijk is voor aanneming van het wetsvoorstel, werd dit onderdeel uit de wet verwijderd. Dit onderdeel werd vervolgens als "Wet maatregelen woningmarkt 2014 II" opnieuw ingediend en aangenomen door zowel de Tweede Kamer als de Eerste Kamer. Dit resulteerde in de "Wet van 18 december 2013 tot invoering van een verhuurderheffing over 2014 en volgende jaren alsmede wijziging van enige wetten met betrekking tot de nadere herziening van de fiscale behandeling van de eigen woning (Wet maatregelen woningmarkt 2014 II)". In 2016 betaalden woningcorporaties ongeveer 700 euro heffing per woning per jaar, wat de Nederlandse overheid jaarlijks ongeveer 1,7 miljard euro opleverde. Samen met een wijziging in het puntensysteem (2015) en een aantal andere factoren leidde de heffing tot een stijging van de gemiddelde sociale huur met 480 euro per jaar, ondanks een dalend reëel inkomen van de huurders en dalende grondprijzen. Per 2023 werd deze heffing na lange discussies weer afgeschaft.
Regulering in België.
De federale huurwet van 1991 blijft geldig voor huurcontracten, afgesloten tot 2018, en voor eventueel ontbrekende bepalingen elders. Ingevolge de zesde staatshervorming van 2011 is de woningverhuur sinds 1 juli 2014 niet langer een bevoegdheid van de Federale Overheidsdienst Justitie. Voor huurcontracten afgesloten na 1 januari 2019 is de gewestelijke regulering van toepassing: het Vlaams woninghuurdecreet, het Waals huurdecreet of de Brusselse huisvestingscode.
Indexering.
De huurprijs kan eenmaal per jaar aangepast worden via indexering, volgens de fomule:
Als indexcijfer wordt de gezondheidsindex gebruikt.

</doc>
<doc id="35228" url="https://nl.wikipedia.org/wiki?curid=35228" title="Huursubsidie">
Huursubsidie

Een huursubsidie is een tegemoetkoming van de overheid bij het huren van een huis. 
In België.
In Vlaanderen kunnen mensen met een laag inkomen die verhuizen van een onbewoonbare of te kleine woning naar een betere woonst een huursubsidie aanvragen, op voorwaarde dat beide woningen zich in het Vlaams Gewest bevinden.
In Nederland.
De huursubsidie was een tegemoetkoming van de Nederlandse overheid voor mensen met een laag inkomen voor wie de huur te hoog was ten opzichte van hun inkomen.
De huursubsidie kwam op 1 juli 1970 tot stand onder auspiciën van het Ministerie van Volkshuisvesting en Ruimtelijke Ordening. Dit heette toen nog aanvullend huursubsie en werd in de beginjaren 1970-1972 als proef in 431 gemeenten uitgevoerd. Onder het beleid van Marcel van Dam kwam de Huurmatiging tot stand. De huurmatiging hield in dat in 53 gemeenten werd gestart in overleg met de gemeenten en woningcorporaties de subsidie door deze te laten berekenen en in te houden op de te betalen huurprijs. Dit hield in dat de woningcorporaties en gemeenten de zekerheid hadden dat zij een deel van de huurprijs gegarandeerd ontvangen en de huurder een lagere huurprijs betaalde. Dit heeft geduurd totdat de politiek de huursubsidie onderbracht bij de belastingdienst onder de zogenaamde huurtoeslag. De huursubsidie werd per 1 januari 2006 vervangen door een huurtoeslag. Om de procedure te vereenvoudigen heeft het kabinet deze bij de belastingdienst ondergebracht. 
De hoogte van de huursubsidie was afhankelijk van het inkomen, de huurprijs,de kwaliteit van de woning en het vermogen van de huurder en toeslagpartner. Om een huursubsidie te krijgen moest de aanvrager zijn eigen inkomsten opgeven en een huurcontract aantonen. De aanvraag werd in behandeling genomen door het Ministerie van VROM, de verwerking ervan duurde ongeveer twee maanden. Volgens de Rijksoverheid vroegen veel mensen geen huursubsidie aan, terwijl ze er wel recht op hadden. Dit is waarschijnlijk omdat de voorlichting over de regels en mogelijkheden rondom huursubsidie tekortschoot.

</doc>
<doc id="35229" url="https://nl.wikipedia.org/wiki?curid=35229" title="Studentenhuis">
Studentenhuis

Een studentenhuis is een woning waar uitsluitend (meerdere) studenten (of soms ook werkende jongeren) een woongemeenschap vormen. In het Vlaams wordt het woord kot (mv. koten) gebruikt en wordt tevens van 'kotgenoten' gesproken.
Vaak zijn het bestaande panden die kamergewijs worden verhuurd, door een woningcorporatie, een studentenvereniging, de onderwijsinstelling zelf of particulieren. Meestal is er wel een gemeenschappelijke keuken en gemeenschappelijk sanitair. Daarom is het ook nodig afspraken te maken over huishoudelijke taken zoals schoonmaken en het afval wegbrengen. Ook zullen veel kosten gezamenlijk over alle bewoners omgeslagen worden, zoals gemeentelijke belastingen, GWE, telefoonkosten, schoonmaakkosten etc. Soms wordt ook gezamenlijk gegeten ('huiseten'), geborreld ('huisborrel'), uitgegaan ('huisuitje') of vinden andere 'huisactiviteiten' plaats.
Er zijn zowel gemengde studentenhuizen als studentenhuizen voor alleen meisjes of alleen jongens. Veel studenten wonen in speciaal voor studenten gebouwde huisvesting, doorgaans studentenflats. Studentenflats zijn vooral te vinden in steden met hogescholen en universiteiten. Er kan ook een campus zijn. Studentenflats zijn niet te vergelijken met studentenhuizen. De woning van een hospes of hospita die daar kamers verhuurt, ook al is het aan louter studenten, geldt niet als een studentenhuis.
Verenigingshuizen zijn huizen waar alle bewoners, nagenoeg alle bewoners of ten minste een meerderheid lid is van een vereniging. Waar deze grens ligt, bepaalt de vereniging. Verenigingshuizen profileren zich als zodanig en worden ook vermeld in de almanak van de vereniging. De vereniging kan een verenigingshuis erkennen of die erkenning intrekken, afhankelijk van diens eigen regels. Soms bestaan zelfs jaarclub- en dispuuthuizen, waarin alle bewoners lid zijn van zowel dezelfde vereniging als dezelfde jaarclub of dispuut. Het bekendst zijn de corpshuizen, maar ook andere verenigingen hebben verenigingshuizen. Dispuuts- en verenigingshuizen worden soms financieel ondersteund door oud-leden. Soms moeten nieuwe bewoners een ontgroening of introductie ondergaan. Verenigingshuizen kennen dan vaak een sterke hiërarchie gebaseerd op anciënniteit. Vaak bepalen oudere bewoners bepaalde gebruiken en draaien feuten op voor de vervelendste klusjes.
In studentenhuizen is het afhankelijk van de huurbaas of de bewoners een stem hebben in de keuze van een nieuwe huisgenoot. Vaak laat de huurbaas dit toe omdat de belangen van zowel de eigenaar als de oude bewoners hier overeenkomen: beiden willen een nieuwe huisgenoot die in het huis past en geen problemen geeft. De keuze kan bijvoorbeeld door middel van een hospiteerborrel, ook wel "kijkavond" of "instemming" genoemd. Hierbij komen alle kandidaat-bewoners op de borrel, waarna de bewoners hun keuze maken. In verenigingshuizen zullen de bewoners met goedvinden van de eigenaar leden van de eigen vereniging trachten te werven als nieuwe huisgenoot. De eigenaar heeft het laatste woord en staat het hem of haar vrij de voorgedragen kandidaat-huurder te weigeren of zelf een andere huurder voor te stellen. Om deze redenen hebben verenigingshuizen in de regel particuliere eigenaren; corporaties werken met wachtlijsten en werken zelden mee aan de wensen van bestaande bewoners.
Studentenhuizen hebben soms het imago dat het er niet al te schoon is, met uitpuilende afvalbakken, rondslingerend afval, vieze keukens en koelkasten, onhygiënische toestanden en ongedierte als mogelijke gevolgen. Een ander aangekaart probleem is de (geluids)overlast die sommige studentenhuizen zouden veroorzaken. Met name wanneer er een groot verloop is, is het vaak in de praktijk moeilijk bewoners hierop aan te spreken. Veel steden hanteren om deze reden een beleid waarin het aantal studentenhuizen in een straat of buurt wordt gemaximeerd, zodat de studentenhuizen enigszins over de stad worden verspreid. Ook hier geldt dat omwonenden in het uiterste geval de huisbaas kan aanspreken die dan vaak de studenten zelf aanspreekt op hun gedrag.
Berucht zijn de zogenaamde "huisjesmelkers", die gebruikmaken van de kamernood om kamers in krotwoningen voor zeer hoge prijzen te verhuren. Vaak zijn deze kamers klein en zijn er gebreken als lekkage, schimmelvorming, stank of een slecht werkende verwarming. De huurders zijn meestal nieuwkomers en internationale studenten die minder of geen netwerk hebben om een betere kamer te vinden. Ook wordt er soms door de verhuurder of vertrekkende huurders sleutelgeld gevraagd van nieuwkomers.

</doc>
<doc id="35231" url="https://nl.wikipedia.org/wiki?curid=35231" title="Gorecht (streek)">
Gorecht (streek)

Het Gorecht (Gronings: "t Gerecht"), vroeger als Goorecht geschreven, is een voormalig bestuurlijk district rond de Nederlandse stad Groningen en een historisch landschap.
Het Gorecht ligt grotendeels in de gemeente Groningen en omvat tevens het gebied van de vroegere gemeenten Haren en Noorddijk alsmede een deel van Hoogezand (nu Midden-Groningen).
Het Gorecht maakt sinds 2016 deel uit van het Geopark De Hondsrug. Het stroomgebied van de Drentsche Aa maakt deel uit van het Nationaal Park Drentsche Aa.
De landbouwstatistiek van 1912 behandelde "'t Goorecht" als een afzonderlijk landbouwgebied, dat tot het Noordelijke Zandgebied werd gerekend. Groningen en Noorddijk werden bij de Centrale Weidestreek geteld. Sinds 1991 geldt de hele streek als onderdeel van het Centraal Weidegebied.
Historie.
Het Gorecht besloeg vanouds het grondgebied van de stad Groningen met de omliggende dorpen op de Hondsrug en in de aangrenzende veengebieden.
In de late middeleeuwen werd het ook wel het "Gerecht van Selwerd" genoemd. Het oorspronkelijke dorp Groningen lag zelf ook in het Gorecht, maar heeft steeds een eigen positie gehad, op den duur werd het als stad een eigen rechtsgebied.
Het Gorecht bestond in de late middeleeuwen uit twee delen: het "Go", ten westen van de Hunze, en Drenterwolde, of het "Wold", ten oosten hiervan. "Go" heeft de algemene betekenis van gouw of landstreek, maar werd ook in de meer speciale betekenis van immuniteit gebruikt.
Beide delen werden ook wel aangeduid als de "hoge" en de "lage" zijde. Drenterwolde betekent eigenlijk het "wold" (= moerasbos, hoogveenontginning) dat bij Drenthe hoort. De dorpen op de Hondsrug ("Go") vormden één geheel met de Drentse dorpen. De dorpen in het Wold zijn daarentegen mogelijk ontgonnen vanuit het Friese Fivelingo.
Oorspronkelijk was het Gorecht een deel van Drenthe. Doordat de Frankische koningen hier echter een koningsgoed stichtten verloor het de band met Drenthe. Het voormalige koningsgoed werd waarschijnlijk in gedeeltes door de Duitse keizer geschonken aan de abdij van Werden en aan de Utrechtse bisschop en het kapittel van het bisdom. Het beheer werd overgelaten aan een prefect. De positie van de prefect werd in de loop der tijden steeds zwakker, de stad gedroeg zich steeds meer als heer over het Gorecht. In 1392 werd dit ook erkend door de bisschop van Utrecht, die de jurisdictie over het Gorecht in pacht aan de stad afstond.
Kerkelijk was het Gorecht oorspronkelijk een parochie die onder de Sint Maartenskerk in de stad viel. Die kerk geldt dan ook als moederkerk van alle kerken in het Gorecht.
Indeling.
Het Gorecht bestond in de late middeleeuwen - afgezien van de stad Groningen - uit acht kerkdorpen en vijf buurschappen, die ook wel marken of (wereldlijke) kerspelen werden genoemd. Ook de gehuchten Selwerd en Paddepoel werden tot het Gorecht gerekend. De Ooster- en Westerstadshamrik vielen onder het grondgebied van de stad Groningen. 
Groningen en Haren vormden vermoedelijk de oer-parochies, van waaruit de overige parochies werden gesticht. De Cock wijst er op dat Noorddijk is ontgonnen vanuit Groningen, Middelbert vanuit Helpen, Engelbert vanuit Haren, Westerbroek vanuit Onnen en Kropswolde vanuit Noordlaren. De buurtschappen Helpman en Onnen hebben zich niet tot parochies kunnen ontwikkelen en bleven kerkelijk tot Haren behoren. De dorpen in het veengebied van Drenterwolde - aan de oostkant van de Hondsrug - werden ook wel als "Asterwalde" betiteld. Het gebied ten westen van de Hondsrug langs de Drentse Aa was te vochtig voor de stichting van nieuwe dorpen. Hier vinden we alleen de toponiemen Hemmerwolde en Neerwolde. 
Het Gorecht telde ten minste sinds de 16e eeuw vijf of zes schultambten, waarbinnen de "schulte" (schout) voor handhaving van de openbare orde, opsporing van misdadigers en uitvoering van vonnissen verantwoordelijk was. Dit betrof in 1779 Noorddijk en Middelbert, Engelbert en Westerbroek, Kropswolde en Wolfsbergen, Haren en Noordlaren, en ten slotte Helpman.
De buurtschappen, marken of kerspelen Helpen, Essen en Dilgt, Hemmen, Onnen en ten slotte Glimmen hadden in de 17e en 18e eeuw een eigen bestuur, dat voor zaken als wegenonderhoud en belastingheffing verantwoordelijk was. Sommige belastingen werden over deze 12 of 13 kerspelen verdeeld (Hemmen en Glimmen werden vaak samen genomen), waardoor de boeren in de kleinste buurtschappen naar verhouding het meeste moesten bijdragen.
Nadat een begin werd gemaakt met de ontginning van de veengebieden ten oosten van Kropswolde en Wolfsbarge ontstonden Hoogezand en Sappemeer. De stad Groningen was hier de landsheer en rekende de omgeving Hoogezand oorspronkelijk tot het Vrije van het Gorecht. Sappemeer werd gesticht op het grondgebied van het Oldambt. Het hele gebied van Hoogezand, Lula-Windeweer en Sappemeer werd in 1633 verenigd tot de rechtstoel Sappemeer. Niet het landrecht van Selwerd maar het landrecht van het Oldambt gold hier voortaan als het geldende recht.

</doc>
<doc id="35232" url="https://nl.wikipedia.org/wiki?curid=35232" title="Wijzen uit het oosten">
Wijzen uit het oosten

De wijzen uit het oosten of drie koningen zijn, binnen de christelijke traditie, de wijzen (Grieks: μαγοι, "magoi") die Jezus van Nazareth na zijn geboorte kwamen vereren en geschenken van goud, wierook en mirre brachten. De aanbidding der koningen is een populair thema in de religieuze kunst. De wijzen maken deel uit van een traditionele kerststal, waarin ze vaak samen met kamelen worden afgebeeld.
Het bezoek van de wijzen uit het oosten aan Jezus wordt in het westers christendom oorspronkelijk gevierd op 6 januari. Sinds de vernieuwing van de liturgie wordt het feest in Nederland gevierd op de zondag tussen 2 en 8 januari, het hoogfeest van de Openbaring des Heren, in de volksmond Driekoningen.
Nieuwe Testament.
De vermelding van de wijzen komt in het Nieuwe Testament alleen voor in Matteüs 2:1-12. Over hun herkomst wordt alleen gezegd dat ze uit het oosten kwamen. Ook hun aantal en hun namen worden niet vermeld.
Er wordt verteld dat de wijzen vanuit het oosten naar Jeruzalem kwamen omdat zij de ster hadden zien opgaan van de pasgeboren koning der Joden en zij wilden hem eer bewijzen. Dit kwam koning Herodes de Grote ter ore en hij schrok van het nieuws. Hij riep de schriftgeleerden en hogepriesters samen om te weten te komen waar de messias geboren zou worden. Volgens de profetie was dat in Bethlehem. Daarna ontbood hij de wijzen en gaf hun de opdracht om de pasgeboren messias in Bethlehem te gaan opzoeken. Hij zei dat hij wilde weten waar het kind was, zodat hij hem zelf ook eer kon gaan bewijzen.
Volgens Matteüs zagen de wijzen, terwijl ze in Jeruzalem waren, de ster die zij hadden zien opgaan weer aan het firmament. De ster ging voor hen uit en bleef staan boven de plaats waar het kind verbleef. In dat huis vonden de wijzen Maria en de pasgeboren Jezus. Ze vielen op hun knieën en boden het kind goud, wierook en mirre aan.
God waarschuwde in een droom de wijzen ten slotte niet naar Herodes terug te gaan. Ze keerden daarom langs een andere route naar hun land terug. Toen Herodes ontdekte dat hij misleid was, liet hij, afgaande op het tijdstip dat hij van de magiërs had gehoord, alle jongetjes in Bethlehem tot de leeftijd van twee jaar vermoorden (de kindermoord van Bethlehem). Jozef was echter door God gewaarschuwd en was tijdig met Maria en Jezus gevlucht naar Egypte.
Latere uitbreidingen.
Het verhaal in Matteüs werd in de loop van de eeuwen uitgebreid met allerlei elementen die niet worden genoemd in het Bijbelse verhaal. Mattheüs noemt het aantal niet, maar volgens de traditie in het westers christendom zijn er drie wijzen. Dit getal van drie werd wellicht vastgesteld aan de hand van het aantal geschenken dat ze meebrachten. In tradities in het oosters christendom zijn er niet drie maar twaalf wijzen.
Drie wijzen.
De drie wijzen in de westerse traditie zijn:
De koningen kwamen volgens de overlevering uit de drie verschillende werelddelen. Ze vertegenwoordigen de drie takken van het menselijk geslacht, volgens de Bijbel het nageslacht van de drie zonen van Noach: Sem, Cham en Jafet. De mannen vertegenwoordigen drie leeftijden van de mens. Volgens de legende werden de koningen later gedoopt door Sint-Thomas. Ze zouden daarna bisschoppen zijn geworden in India. Deze legende kan teruggeleid worden tot een schrijver in de 6e eeuw die zich baseerde op apocriefe bronnen.
De namen Balthasar, Melchior en Caspar dateren uit de middeleeuwen. Rond de 8e eeuw werden ze in de kroniek "Excerpta latina barbari" genoemd als Bithisarea, Melichior en Gathasp. In andere christelijke tradities komen andere namen voor. Bij de Syrische christenen bijvoorbeeld heten de drie wijzen Larvandad, Goesjnasap en Hormisdas.
Beschrijving als wijzen.
In de Griekse grondtekst van het Bijbelboek Matteüs worden de wijzen uit het oosten met het woord μάγοι ("magoi") aangeduid. Omdat dit woord het meervoud is van magus, wat soms een priester van het zoroastrisme (een oud Perzisch geloof dat nog steeds leeft in het huidige Iran en India) aanduidt, is wel verondersteld dat de wijzen uit het oosten Perzische priesters waren. Er is bovendien een apocrief boek (het "Arabische evangelie van de Kindertijd van Jezus") waarin staat dat de wijzen Jezus bezochten omdat zijn komst door de profeet Zoroaster voorspeld was. De meeste wetenschappelijke commentaren zijn echter van mening dat dit verband met het zoroastrisme niet met zekerheid kan worden vastgesteld, omdat het woord "magoi" in meer algemene zin ook gebruikt wordt voor mensen die toekomstige gebeurtenissen kunnen voorzien, of voor magiërs en astrologen.
De benaming drie koningen komt vanaf de 3e eeuw voor, waarschijnlijk als vervulling van de voorspelling in Psalmen 72:11: "Laten alle koningen zich neerwerpen voor hem".

</doc>
<doc id="35233" url="https://nl.wikipedia.org/wiki?curid=35233" title="Koopwoning">
Koopwoning

Een koopwoning is een woning die eigendom is van een particulier (in het algemeen de bewoner van de woning). 
De meeste koopwoningen worden gefinancierd met een hypothecaire lening van een bank. De eigenaar van de koopwoning geeft via een hypotheekakte, te verlijden door een notaris, zekerheid aan de bank. De eigenaar heet in de notariële akte hypotheekgever; de bank heet hypotheeknemer. Het geven van zekerheid door middel van de woning als hypothecair onderpand wil zeggen, dat de bank in het uiterste geval, als de eigenaar te ver achter is met de betaling van zijn termijnen van rente en aflossing, het pand mag veilen via een executoriale veiling, dan wel onderhands mag verkopen met toestemming van de president van de rechtbank. De schuld aan de bank wordt dan als eerste uit de verkoopopbrengst betaald. Doordat de verkoop ook onderhands kan geschieden, is het aantal gedwongen veilingen de laatste jaren aanzienlijk afgenomen.
De notaris schrijft elke eigendomsoverdracht van een koopwoning en elke daarop gevestigde hypotheek in in de registers, die worden gehouden bij het kadaster. Die registers zijn openbaar, zodat eenieder tegen betaling de gegevens omtrent de eigendom en hypotheek van een bepaalde koopwoning kan opvragen.
Het begrip koopwoning wordt meestal gebruikt in tegenstelling tot huurwoning, dat wil zeggen een woning, die in eigendom is bij een verhuurder (een particulier, belegger of een woningbouwvereniging), die een overeenkomst van verhuur en huur, meestal vastgelegd in een huurcontract, heeft gesloten met de bewoner van de huurwoning, die daarvoor maandelijks huur betaalt.
Een bijzondere categorie koopwoningen wordt gevormd door woningen die verkocht worden tegen een lagere prijs in combinatie met specifieke verkoopregulerende bepalingen. Deze bepalingen zorgen ervoor dat betaalbare koopwoningen ook op de langere termijn voor kopers met lagere inkomens toegankelijk blijven. Deze bijzondere koopvorm is ook wel bekend als Maatschappelijk Gebonden Eigendom; de moderne toepassing hiervan is Koopgarant.
In en aan een eigen woning mag de eigenaar, met inachtneming van de 
plaatselijke (bouw)voorschriften, zoveel wijzigen als hij of zij wil. Zonder toestemming van de verhuurder, ook wel huisbaas genoemd, mag de bewoner van een huurhuis niet zo maar veranderingen aanbrengen of verbouwen.
Kopen versus huren.
Zowel het bewonen van een koopwoning heeft voordelen, als het bewonen van een huurwoning.
Voordelen koopwoning:
Nadelen koopwoning:
Voordelen huurwoning:
Nadelen huurwoning:

</doc>
<doc id="35234" url="https://nl.wikipedia.org/wiki?curid=35234" title="Riolering">
Riolering



</doc>
<doc id="35235" url="https://nl.wikipedia.org/wiki?curid=35235" title="Economische gebondenheid">
Economische gebondenheid

Economische gebondenheid aan de gemeente waar men zich wil vestigen, is een beleid dat veel gemeenten hanteren voor het verkrijgen van een woonvergunning.
Dit betekent dat als je een huis in die gemeente wilt bewonen, je werk moet hebben binnen die gemeente. In veel gemeenten wordt dit beleid niet meer zo strak gehanteerd als in het verleden, soms zelfs in het geheel niet meer. Veel gemeenten hanteren nog wel een puntensysteem.

</doc>
<doc id="35236" url="https://nl.wikipedia.org/wiki?curid=35236" title="Gustaaf II Adolf">
Gustaaf II Adolf



</doc>
<doc id="35237" url="https://nl.wikipedia.org/wiki?curid=35237" title="Koopakte">
Koopakte



</doc>
<doc id="35238" url="https://nl.wikipedia.org/wiki?curid=35238" title="Hypotheek">
Hypotheek



</doc>
<doc id="35239" url="https://nl.wikipedia.org/wiki?curid=35239" title="Johannes Gutenberg">
Johannes Gutenberg

Johannes Gensfleisch zur Laden zum Gutenberg (Mainz, ca. 1400 – aldaar, 3 februari 1468) was een Duitse drukker die geldt als de uitvinder van de boekdrukkunst met losse letters in Europa. Hij werkte in Straatsburg (ca. 1440) en Mainz (ca. 1450). Zijn bekendste werk is de in 1455 voltooide Gutenbergbijbel. 
De veelgehoorde bewering dat Gutenberg de boekdrukkunst zou hebben uitgevonden, is misleidend. De blokdruk bestond al langer; daarbij werd een hele bladzijde uit één blok vervaardigd. Als zo'n bladzijde achteraf moest worden gecorrigeerd en geredigeerd, moest er een heel nieuw blok worden gesneden. 
Gutenbergs grote verdienste bestaat in het gebruik van losse letters. Door Gutenbergs vinding werden correctie en redactie gemakkelijker en goedkoper; kleine veranderingen in het zetsel waren nu voldoende.
De uitvinding.
Gutenbergs uitvinding kwam later dan de ontwikkelingen in de drukkunst in China en Korea. In Korea zijn de oudste losse typen gedateerd tussen 1102 en 1232, in China was men er toen al langer mee bekend.
Het maken van losse letters was een grote onderneming, Gutenberg ontwikkelde of perfectioneerde daarvoor allerlei zaken, waaronder:
Gutenberg was opgeleid als edelsmid, en bekend met fijn-metaalbewerking. Hij was bekend met het gebruik van stempels, die bijvoorbeeld werden gebruikt bij het versieren van harnassen. Een stempel gebruiken om die veel dieper in koper te slaan, om daarmee een matrijs te verkrijgen, was op zichzelf al een prestatie van belang.
Het ontwikkelen van een geschikte legering voor het letter-metaal moet het resultaat zijn geweest van vele jaren experimenteren. Lood is wel goedkoop, en bij redelijk lage temperatuur vloeibaar, maar puur lood vloeit slecht uit, en vult matrijzen zeer slecht. Letters van puur lood zijn ook veel te zacht. Een zeker percentage tin maakt het metaal veel beter vloeibaar, en vult de matrijs beter, maar dit mengsel krimpt bij afkoeling zo sterk, dat het letterbeeld vaak afbreekt in de matrijs, en daarin achterblijft. 
Bismut en antimoon zijn twee metalen die juist uitzetten bij afkoeling. Toevoeging van deze metalen aan het letter-metaal vermindert de krimp van het metaal bij afkoeling: de letter komt los uit de matrijs. Bovendien zorgt het antimoon in de legering voor een veel grotere hardheid en duurzaamheid.
De techniek van het gieten zelf was al net zo veeleisend: de matrijzen dienen bij elkaar te passen wat betreft grootte, matrijzen dienen uitgelijnd te worden, zodat later alle letters op een lijn staan. De gietvorm moet snel uit elkaar gehaald kunnen worden, de letter moet gemakkelijk uit de gietvorm kunnen komen, want voor een werk van enige omvang zijn zeer veel letters nodig.
Dat alles diende bovendien met een zodanige precisie te geschieden, dat het uiteindelijke product, het boek, niet te onderscheiden was van een handgeschreven codex. Dit alles bij elkaar was een zeer bijzondere prestatie, getuige de hoge kwaliteit van het drukwerk, die nog altijd te bewonderen is in de Gutenbergbijbels over de hele wereld.
Het leven van Gutenberg.
Johannes (Henchen, Hengin, Henne, Henn) was de jongste van drie kinderen uit het tweede huwelijk van Friele Gensfleisch zur Laden met Else Wirich zum steinen Krame. Zoals in die tijd in die stad gebruikelijk was bij patricische families, voerde men als familienaam de naam van het eigen herenhuis, in dit geval Gensfleisch. Het "Hof zum Gutenberg" was tot het einde van de 14de eeuw in het bezit van een familie "zum Jungen" geweest; pas daarna werd het bewoond door leden van de familie Gensfleisch, die het dan in hun naam verwerkten.
De familie verliet Mainz in de jaren na 1420 omwille van de oplaaiende strijd tussen patriciërs en gilden. De patriciërs waren vrijgesteld van belastingen; de gilden eisten meer vertegenwoordiging in de stadsraad en de afschaffing van de patricische voorrechten.
Aanvankelijk vestigde de familie zich in het Hessische Eltville en rond 1430 in Straatsburg. Er zijn aanwijzingen dat Gutenberg in het midden van de jaren 30 al experimenteerde met het drukken van boeken. In 1444 verliet hij Straatsburg, omdat de uit Zwitserland terugkerende Franse Armagnacs de Elzas innamen en Gutenberg zich onveilig voelde. In 1447 keerde hij terug in zijn geboortestad en leende hij geld om een drukkerij in te richten. Zijn eerste product was het gedicht "Weltgericht". In hetzelfde lettertype drukte hij ook een Latijnse schoolgrammatica. De kalender die hij voor het jaar 1448 drukte en waarin astronomische voorspellingen te vinden zijn, was in een nieuw, harmonischer lettertype vervaardigd. Spoedig kreeg hij ook een opdracht van de Kerk: voor het drukken van aflaten. 
Na enkele volgende kalenders begon hij aan zijn hoofdwerk, de 42-regelige Gutenbergbijbel, bestaande uit 643 bladen, die in 1455 gereed zou komen. Dit groots opgezette werk vormde een grote technische en financiële uitdaging voor Gutenberg, vooral omdat de bijbel er precies zo uit moest zien als een handgeschreven exemplaar. Hoewel de initialen en verfraaiingen toch nog handmatig moesten worden aangebracht, kon een Gutenberg-bijbel de helft goedkoper zijn dan een traditionele codex. De welgestelde jurist Johann Fust stapte dan ook als financier en mede-eigenaar in Gutenbergs onderneming. In de loop van de vijf jaar dat de vervaardiging van de bijbel duurde, raakten Gutenberg, die met Peter Schöffer een helper had aangesteld, en Fust in conflict met elkaar. Fust eiste zijn geïnvesteerde geld terug en de drukkerij kwam met zijn letters in handen van Fust, die samen met Schöffer een concurrerende drukkerij stichtte. Met behulp van een lening van het stadsbestuur van Mainz richtte Gutenberg een nieuwe drukkerij in. Met de uitgave van twee kleinere boeken bracht Gutenberg genoeg geld bijeen voor het maken van een omvangrijkere incunabel: het "Catholicon" van Johannes de Balbus uit ca. 1460.
Hierna staakte Gutenberg zijn activiteiten als drukker. Rust kreeg hij niet, in 1462 moest hij Mainz verlaten, omdat er een conflict was uitgebroken tussen de aartsbisschop van Mainz en de paus. Na enkele jaren keerde hij in Mainz terug, en stierf daar begin 1468. De boekdrukkunst had zich inmiddels snel verspreid: toen Gutenberg stierf bestonden er behalve in Mainz drukkerijen in Bamberg, Straatsburg, Keulen en het Italiaanse Subiaco.
Johannes Gutenberg heeft op geen enkel door hem gedrukt werk zijn naam vermeld, zodat zijn werkstukken slechts indirect aan hem kunnen worden toegeschreven. 
Tijdgenoten van Gutenberg worden ook als uitvinders van de boekdrukkunst genoemd. In Nederland is dat traditioneel de Haarlemmer Laurens Janszoon Coster. Er is echter geen enkel hard historisch bewijs, dat de persoon Coster überhaupt heeft bestaan.
Gutenbergs geboortejaar is niet bekend, maar zowel in 1900 als in 2000 vierde men in Duitsland een Gutenbergjaar, waarmee 1400 als zijn officieuze geboortejaar kan worden beschouwd. Mainz heeft een Gutenberg-Museum en ook de universiteit van deze stad is naar Gutenberg genoemd. Tevens leeft hij voort in de naam van de eerste digitale bibliotheek: Project Gutenberg.

</doc>
<doc id="35240" url="https://nl.wikipedia.org/wiki?curid=35240" title="Guttapercha">
Guttapercha

Guttapercha (ook: getah-pertja) is een product dat wordt verkregen uit het melksap van guttaperchabomen (geslacht "Palaquium", familie "Sapotaceae") uit Indonesië, bestaande uit poly-trans-isopreen. Het lijkt enigszins op rubber, maar is harder.
Het wordt onder meer toegepast voor elektrische isolatie, in de tandheelkunde (als zenuwkanaalvulling) en in golfballen.
De naam is afgeleid van het Maleise "getah" (= rubber) en "perca" (= boom). De correcte uitspraak is dan ook guttápertjá, maar meestal zegt men guttapértja.
Literatuur.
Willem Hendrik de Vriese: "Handel in getah-pertja (gutta-percha) door den oorsprong dezer stof toegelicht". 1856, A.W. Sythoff.

</doc>
<doc id="35241" url="https://nl.wikipedia.org/wiki?curid=35241" title="Habeas corpus">
Habeas corpus

Habeas corpus (Lat., "u moet/zult het lichaam hebben") is een rechtsbeginsel dat stelt dat de verdachte van een misdrijf binnen een bepaalde termijn van zijn aanklacht in kennis moet worden gesteld, dat hij in levenden lijve aan een rechter moet worden voorgeleid en dat gevangenneming slechts mag volgen op gerechtelijk bevel.
Het beginsel voert terug op een bepaling die in 1679 werd vastgelegd in een Engelse wet, als amendement op de Magna Carta. De principes van deze wet gelden tegenwoordig als een grondrecht. Internationaal is het recht vastgelegd in onder meer het VN-verdrag voor Burgerrechten en Politieke Rechten (1966). Ook in het Europees Verdrag voor de rechten van de mens (1950) en het Verdrag inzake de rechten van het kind (1989) kan het beginsel worden teruggevonden. Het recht is in Europa niet-opschortbaar en kan dus ook in een noodtoestand niet worden opgeheven. In de Verenigde Staten zijn wel expliciete situaties gedefinieerd waarbij het congres het beginsel kan opschorten.
Geschiedenis.
De Habeas Corpus Act betekende het einde van een lange strijd tussen de Engelse Kroon en het parlement in de 17e eeuw. De naam van de wet is afgeleid van de beginformule van gerechtelijke bevelen, "habeas corpus ad subiiciendum" ("u moet het lichaam hebben ter ondervraging"), die een oproep is aan de gerechtsofficier om de verdachte in levenden lijve voor te leiden. De Britse vorst Karel I misbruikte dergelijke bevelen om welgestelde burgers tot dwangbetalingen te dwingen onder het dreigement hen anders achter de tralies te zetten. Hoewel het parlement in 1628 een "Petition of Rights" uitbracht die aan deze praktijk een einde moest maken, viel Karel I al spoedig terug in zijn oude gewoonte.
In 1641 moest Karel I, wegens opstand van Schotten en Ieren in geldnood, in een nieuwe wet toestemmen, die arrestaties alleen nog toestond als er een grond voor was.
Na de Engelse Burgeroorlog (1642–1649), die eindigde met de terechtstelling van Karel I, en het Commonwealth-regime onder de Lord protector Oliver Cromwell (1649–1660) kwam Karel II aan de macht. De regeling van voor de oorlog werd in ere hersteld, en dus keerde men spoedig tot misbruik en willekeur terug. Dit ging zover, dat Karel II, om de regelingen van het parlement te omzeilen, tegenstanders liet overbrengen naar plaatsen buiten Engeland, waar die regels niet golden. Het parlement kon het intussen niet eens worden over een strengere wet.
In de lente van 1679 werd als gevolg van onlusten het parlement ontbonden. In het parlement dat daarna gevormd werd, zaten overmatig veel tegenstanders van de koning. Kort daarna zouden dan zowel een eindelijk overeengekomen regeling voor arrestaties samen met een "Exclusion Bill" aangenomen worden. De Exclusion Bill was een wet die de tot het katholieke geloof bekeerde Jacobus, Hertog van York, de broer van Karel II, (de latere Jacobus II), van de troonopvolging moest uitsluiten. Om het aannemen van de "Exclusion Bill" te verhinderen, zag de koning zich gedwongen om het parlement te ontbinden.
Om onlusten onder het volk te voorkomen, ondertekende hij tegelijkertijd de "Habeas corpus amendment act", een toevoeging aan de eerdere, te zwakke regeling, die tegenwoordig als Habeas Corpus Act bekend is. Belangrijke wijzigingen waren dat een arrestant binnen drie dagen aan een rechter voorgeleid moet worden, en dat hij in geen geval naar het buitenland gevoerd mag worden. Om dit af te dwingen, werd het niet-naleven van de wet bedreigd met geldstraffen.

</doc>
<doc id="35242" url="https://nl.wikipedia.org/wiki?curid=35242" title="Weismannbarrière">
Weismannbarrière

De Weismannbarrière is het principe dat erfelijke informatie uitsluitend vanuit de genen naar de lichaamscellen gaat. Mannelijke en vrouwelijke gameten (zaad- en eicellen) met onder meer geslachtschromosomen, normaliter X of Y resp. X, ontstaan uit meiotische cel(kern)-delingen.
De 19de-eeuwse bioloog August Weismann formuleerde het principe voordat genetica als wetenschap bestond, maar het wordt nog steeds voor waar gehouden. Om te bewijzen dat dit principe niet meer geldt, dient het mechanisme waardoor erfelijke informatie vanuit lichaamscellen in de zaadcel en/of eicel terechtkomt, aangetoond te worden.

</doc>
<doc id="35243" url="https://nl.wikipedia.org/wiki?curid=35243" title="Huis Habsburg">
Huis Habsburg

Het huis Habsburg was een belangrijk Europees geslacht, vernoemd naar het stamslot Habichtsburg in Aargau. Van 1438 tot 1806 behoorden bijna alle keizers van het Heilige Roomse Rijk tot het huis Habsburg. Leden regeerden daarnaast eeuwenlang over Oostenrijk, Bohemen en Hongarije. In de 16e en 17e eeuw heerste het geslacht over Spanje en Portugal en in de 19e eeuw over het groothertogdom Toscane en andere delen van noordelijk Italië. Van 1482 tot 1581 (Plakkaat van Verlatinghe) regeerden de Habsburgers ook over de Nederlanden en tot 1795 over de Zuidelijke Nederlanden.
Geschiedenis.
Reconstructie genealogie.
De reconstructie van de genealogie van de Habsburgers is moeilijk. De eerste officiële optekeningen dateren uit 1160. Daarvoor en rond 1500 werden al wel stambomen bijgehouden, maar deze werden vaak extra 'opgeleukt' door als voorvaderen legenden als Priamus (een afstammeling van Jupiter) of koning Arthur op te nemen. Deze stambomen zijn daarmee dus vaak onbetrouwbaar.
Stamvaders.
Guntram de Rijke (gestorven in 973) geldt in de stamboom van 1160 als de stamvader van de Habsburgers. Een andere bron maakt echter melding van een Guntram die graaf aan de Boven-Rijn zou zijn. Mocht dit één en dezelfde persoon zijn, dan stammen de Habsburgers mogelijk van een hertogengeslacht uit de Elzas af.
Guntram de Rijke had een zoon "Lanzelin" of "Kanzelin", die graaf over Altenburg was, het huidige Zwitserse kanton Aargau. Rond 1020 richtte Guntrams kleinzoon "Radbot" (985-1045) het benedictijnenklooster Muri op en zijn broer "Rudolf" het Klooster Ottmarsheim. Rond 1020 werd door Radbot of ene Werner I (1030-1096) het kasteel Habsburg in de gelijknamige plaats Habsburg gebouwd. Daarnaast werden overigens ook andere kastelen gebouwd door de Habsburgers. Otto graaf van Habsburg (gestorven in 1111) was de eerste die zich "Von Habsburg" noemde. In de 11e en 12e eeuw bouwden de Habsburgers hun heerschappij uit. Ze verwierven rechten en voogdijen. Zo werden ze landgraaf in de Elzas en kregen ze de voogdij over het klooster in Straatsburg. Ze maakten aanspraak op de erfenis van de Kyburgers, waarmee ze landerijen in Schwyz, Unterwalden, Aargau en Uri verkregen.
Koningshuis.
De eerste deling van de stamlijn vond in het begin van de 13e eeuw plaats. Albrecht IV werd stamvader van de oude lijn en Rudolf III van de Habsburg-Laufenburgse lijn. Door onderlinge haat en concurrentie kwam het tot een tweedeling. Rudolf liet zich niet tot een bijrol in de politiek manoeuvreren, maar het lukte hem niet een eigen rijk in Centraal-Zwitserland op te bouwen. Latere pogingen hiertoe werden door de oude linie tegengewerkt.
De zoon van Albrecht IV, "Rudolf IV", daarentegen, kon zijn rijk systematisch uitbreiden. Zijn heerschappij in het Zwarte Woud breidde zich uit en door de Kyburger-erfenis maakte hij aanspraak op het oosten en noordoosten van Zwitserland. Hij werd een machtige graaf in Zuid-Zwaben. Zijn benoeming tot koning van het Heilige Roomse Rijk als Rudolf I was hiervan het hoogtepunt.
Na de verkiezing van Rudolf I tot Rooms-Duits koning, werden de Habsburgers een belangrijke macht. Ze kregen de heerschappij over het aartshertogdom Oostenrijk en het hertogdom Stiermarken. Verdere gebiedsuitbreidingen in het oosten en het verlies van de oude Habsburgse bezitting in Zwitserland, verplaatsten het centrum van de Habsburgse macht naar de Oostenrijkse landen. Het kasteel Habsburg zelf verviel in 1415 aan het Zwitserse Eedgenootschap, waarmee de betrekkingen met het thuisland steeds minder werden.
Europese grootmacht.
Het vorstenhuis Habsburg was meerdere eeuwen het dominerende adellijke geslacht in Centraal-Europa. Na de verkiezing van Albrecht II tot Rooms-koning in 1438, leverden de Habsburgers, met uitzondering van Karel VII, alle keizers van het Heilige Roomse Rijk tot eind 1806.
Slimme huwelijkspolitiek en onverwachte sterfgevallen, leverden in de loop van de 15e eeuw de heerschappij over het hertogdom Bourgondië op en daarna de kronen van Spanje, Bohemen en Hongarije. Filips de Schone (in 1494) en Karel V (in 1515) heersten over een rijk dat naast Oostenrijk ook de Nederlanden, Spanje, Napels en Sicilië omvatte. Na de troonsafstand van keizer Karel V in 1555 werd het rijk gesplitst; zijn zoon Filips II kreeg Spanje en de Nederlanden, Karels broer Ferdinand I kreeg de Duitse gebieden, waaronder het belangrijke aartshertogdom Oostenrijk. Vanaf dat moment wordt een onderscheid gemaakt tussen de Spaanse Habsburgers en de Oostenrijkse Habsburgers. Ferdinand voegde door huwelijk aan zijn Oostenrijkse bezittingen ook Hongarije, inclusief Bohemen en Silezië, toe. Na de Vrede van Westfalen werd de macht van de Roomse keizers ingeperkt en werd de onafhankelijkheid van verschillende staten erkend. De Habsburgers behielden echter wel hun zogenaamde "hausmacht", de heerschappij over meer dan dertig grote en kleine vorstendommen waarvan zij erfelijk de troon bezaten.
Na het uitsterven van de Spaanse tak kon de Oostenrijkse tak slechts een deel van de Spaanse bezittingen terugwinnen. In 1740 stierf ook de mannelijke tak van het Oostenrijkse huis uit. Na het huwelijk van Maria Theresia met Frans Stefanus van Lotharingen noemde de dynastie zich op grond van de Pragmatieke Sanctie van 1713 "Habsburg-Lotharingen". Deze tak leverde verder van 1765 tot 1806 de (gekozen) keizers van het Heilige Roomse Rijk.
Toen Napoleon in 1804 het Heilige Roomse Rijk ontbond en in plaats daarvan zijn Duitse vazallen verenigde in de Rijnbond, richtte keizer Frans II het keizerrijk Oostenrijk op en kroonde zichzelf tot (erfelijk) keizer Frans I. In 1867 werd dit onder Frans Jozef I Oostenrijk-Hongarije, dat tot en met het einde van de Eerste Wereldoorlog in 1918 zou voortbestaan. De laatste keizer, Karel I, regeerde van 1916 tot 1918 en trok zich toen terug van alle staatsaangelegenheden. De imperiale macht van de Habsburgers was hiermee ten einde.
Habsburg nu.
Na het overlijden van Karel I werd Otto van Habsburg-Lotharingen in 1922 als oudste zoon van de keizer, het familiehoofd. In 1961 deed hij voor zichzelf afstand van zijn rechten op de Oostenrijkse troon. Van 1979 tot 1999 was hij namens de Duitse CSU lid van het Europees Parlement. Hij stierf in 2011. Thans is zijn oudste zoon Karel van Habsburg-Lotharingen het familiehoofd.

</doc>
<doc id="35244" url="https://nl.wikipedia.org/wiki?curid=35244" title="Hadramaut">
Hadramaut

Hadramaut (Arabisch: حضرموت; "land van de zonnebrand"), ook gespeld als Hadramawt, is een landstreek in Jemen, langs de zuidkust van Arabië, ca. 150.000 km² groot met ca. 150.000 inwoners (data ca. 1980). Het gebied is woestijnachtig, en slechts bij de oases is landbouw mogelijk, met producten als dadels, vijgen en tabak.
Een van de eerste westerlingen die dit gebied heeft bezocht was de Nederlandse diplomaat Daniël van der Meulen.

</doc>
<doc id="35247" url="https://nl.wikipedia.org/wiki?curid=35247" title="Haften">
Haften

Haften of eendagsvliegen (Ephemeroptera) zijn een orde van ranke, gevleugelde insecten die het grootste deel van hun leven onderwater doorbrengen. De haften behoren tot een evolutionair oude groep genaamd Palaeoptera, waartoe ook de libellen en juffers worden gerekend. Er zijn wereldwijd meer dan 3000 soorten beschreven.
Haften zijn te herkennen aan hun netvormige vleugeladering. De vleugels kunnen niet worden opgevouwen en worden in rust verticaal achter het lichaam gehouden. Dit is vermoedelijk een primitief morfologisch kenmerk dat al aanwezig was in de eerste vliegende insecten. De larven (nymfen) leven in helder stromend of stilstaand zoet water; hun aanwezigheid is een indicatie van een hoge waterkwaliteit. De levenscyclus van haften is uniek binnen de insecten door het voorkomen van een zogenaamd subimago, een volledig gevleugeld stadium dat zich nogmaals vervelt tot een volwassen haft.
De levensduur van de larven verschilt per soort, en ligt tussen een paar maanden tot enkele jaren. De levensduur van het volwassen insect (imago) is zeer kort, slechts een paar uur tot maximaal twee à drie weken. Het gemiddelde ligt op enkele dagen en om deze reden worden haften ook wel eendagsvliegen genoemd. De korte, efemere levensduur van de imago's is al bekend sinds de klassieke oudheid.
Ontwikkeling.
Haften zijn hemimetabool en kennen dus geen larve- en popstadium. Het onvolwassen dier is een nimf, net zoals bij bijvoorbeeld libellen of sprinkhanen. Haften leven het overgrote deel van hun bestaan (tot enkele jaren) als nimfen in het water. De nimfen zijn gevoelig voor vervuiling. Aanwezigheid van nimfen duidt op een goede waterkwaliteit. De ontwikkeling van de nimfen is uniek voor insecten: haften kennen, als enige insectenorde, een vervelling in een gevleugeld stadium. Ze vervellen tot zo'n 45 keer. De nimf, die zich bij (vrijwel) alle soorten in het water of de waterbodem ontwikkelt, stijgt ten tijde van de gedaanteverwisseling naar het wateroppervlak, waarna in het oppervlak of op uitstekende plantendelen een zogenaamde subimago uit de nimfhuid sluipt. Deze subimago is volledig gevleugeld en kan ook normaal vliegen. Na enige tijd (dit kan variëren van vrijwel onmiddellijk, in het wateroppervlak, tot enige tijd later, bijvoorbeeld op vegetatie), vindt de laatste vervelling plaats, waarbij uit de subimago de uiteindelijke imago sluipt. Het meest in het oog springende verschil tussen subimago (in Engelstalige landen en onder vliegvissers ook wel 'dun' genoemd) en imago (ook wel 'spinner' geheten) is het uiterlijk van de vleugels. Deze zijn bij de subimago dun, mat en grijzig als gevolg van de aanwezigheid van talrijke microscopische haartjes. Bij de imago zijn die haartjes afwezig en zijn de vleugels helder, glanzend en doorzichtig. De haartjes op de vleugels zorgen voor een structuur waardoor water niet aan de vleugels blijft hangen en het uitsluipen in het wateroppervlak mogelijk wordt.
De volwassen dieren hebben gedegenereerde monddelen en kunnen niet eten, slechts bijten. Ze leven slechts enkele uren tot enkele dagen, afhankelijk van de soort. Het volwassen stadium wordt uitsluitend gebruikt om tot paring te komen. De dieren komen vaak massaal uit waardoor de kans op bevruchting wordt vergroot. Ze zijn dan in grote zwermen van talloze exemplaren te zien. Het zijn de mannetjes die zwermen vormen. De vrouwtjes zoeken een zwerm op en paren in de lucht met een mannetje. Korte tijd later zet het vrouwtje al de eitjes af op het water, waarna beide sterven.
Kenmerken.
Haften zijn ranke insecten met een teer lichaam, twee paar vleugels, grote ogen, korte borstelachtige antennes en lange staartdraden. Hun vleugelspanwijdte is 12 tot 50 mm. Hun voorvleugels zijn veel groter dan de achtervleugels, die soms helemaal niet aanwezig zijn. Een mannetje heeft langere poten en grotere ogen dan het vrouwtje, om makkelijker een vrouwtje uit de lucht te kunnen grijpen om te paren. Haften kunnen bruin of bruingeel zijn, groenbruin of wit komen minder voor. Hun ogen zijn vooral in het geval van een mannetje rood tot roodbruin. De ademhaling gaat met behulp van beweegbare tracheekieuwen aan hun achterlijf. Zwemmen doen ze met drie lange aanhangsels aan hun achterlijf.
Eitjes worden een voor een of in een groepje afgezet en zijn maximaal 0,5 mm. Het proces om daaruit een nimf te worden duurt zo'n 10 dagen tot meerdere maanden.
Er zijn wereldwijd zo'n tweeduizend soorten, in Midden- en Noordwest-Europa ongeveer zeventig en in Nederland veertig soorten. De meeste soorten zijn vegetariër en eten algen en planten, carnivore nimfen komen in Nederland niet voor.
Taxonomie.
De orde van de haften is opgedeeld in de volgende families:

</doc>
<doc id="35248" url="https://nl.wikipedia.org/wiki?curid=35248" title="Zuiger">
Zuiger

Een zuiger (ook wel piston genoemd) is een onderdeel van een zuigermachine, dat in een cilinder heen en weer kan bewegen. Door de beweging wordt een vloeistof of gas verplaatst, of gecomprimeerd, dit bij pompen en compressoren. Bij motoren wordt door gassen arbeid uitgeoefend op de zuiger, die arbeid kan dan overgebracht worden op andere onderdelen, bijvoorbeeld de krukas. In machines waar de zuiger een cilinder- of ovale vorm heeft, is de zuiger dikwijls met de drijfstang (of zuigerstang) gekoppeld aan de krukas. Om de zuiger zitten vaak zuigerveren die ervoor zorgen dat er een goede afdichting is tussen de cilinderwand en de zuiger (compressieveren en olieschraapveren) en dus tussen beide kanten van de cilinder.

</doc>
<doc id="35249" url="https://nl.wikipedia.org/wiki?curid=35249" title="Ephemeroptera">
Ephemeroptera



</doc>
<doc id="35251" url="https://nl.wikipedia.org/wiki?curid=35251" title="Contragewicht">
Contragewicht

Een contragewicht of tegengewicht is een gewicht dat een systeem in balans houdt. Het kan bijvoorbeeld zorgen dat het zwaartepunt van een constructie boven het steunpunt ligt. Een andere toepassing is het verminderen van de kracht nodig om een object op te tillen of neer te laten, door een constructie (zoals een kabel over een katrol, of een hefboom) waarmee het contragewicht de andere kant op beweegt. Bij een kabelspoorweg zijn twee gelijke objecten (treinen) "elkaars" contragewicht.
Contragewichten komt men onder andere ook tegen op hijskranen, liften, heftrucks, beweegbare bruggen en kermisattracties.
Tevens toegepast bij schuiframen.
Zonder contragewicht zou een hijskraan, wanneer deze wordt belast, al snel kunnen omvallen. Het contragewicht zorgt er echter voor dat het geheel in balans blijft.
Een contragewicht wordt vaak gemaakt van een materiaal met een grote dichtheid, zoals beton, gietijzer, lood of in extreme gevallen zelfs wolfraam-legeringen of verarmd uranium, zodat met een relatief klein volume kan worden volstaan.
Ook in een verbrandingsmotor kan men contragewichten vinden aan de krukas, die dienen om de trilling en resonantie van de draaiende krukas te minimaliseren.

</doc>
<doc id="35252" url="https://nl.wikipedia.org/wiki?curid=35252" title="Hagenpreek">
Hagenpreek

Een hagenpreek is een predicatie in het open veld in de eerste tijd van de Reformatie. Ze vonden plaats in de Spaanse Nederlanden in de aanloop naar de Beeldenstorm van 1566.
Etymologie.
Het begrip verscheen voor het eerst op schrift in 1569 in de sermoenen van broeder Cornelis Brouwer. Het is niet duidelijk of hij de term heeft bedacht, dan wel overgenomen uit de volkstaal. Hij sprak in een sermoen van 1566 voor het eerst honend van "haechpredikanten", introduceerde dan het werkwoord "haechpreken" en gebruikte in 1568 "haechpredicatie". De plakkaten, vonnissen en andere overheidsdocumenten gebruikten de term niet, maar hadden het over conventiculen (conventikels) en ongeoorloofde vergaderingen. De oorspronkelijk pejoratieve lading van de term 'hagenpreek' is pas in de 17e eeuw afgesleten.
Geschiedenis.
Deze preken werden in de Nederlanden veel gehouden door calvinisten, wederdopers en andere hervormden, omdat geloofsuitoefening hun verboden was. Adriaan van Haemstede was de eerste die publiek ging preken op Sacramentsdag 1558 op de "Maere" bij Antwerpen. Echte verbreiding kende het fenomeen enkele jaren later in de industriecentra van het Vlaamse Westkwartier. Op 28 mei 1562 vluchtte de augustijn Carolus Daneel uit zijn Ieperse klooster en begon hij nachtelijke hagenpreken te houden. Zijn voorbeeld werd in juni gevolgd door Antonius Algoet, die tot duizend toehoorders trok. Op 12 juli werd Gelein Damman actief in Boeschepe in een provocatief gewapende bijeenkomst.
Repressie bracht het fenomeen van de hagenpreken enige tijd onder controle, maar in de zomer van 1566 herleefde het op volle kracht. Sebastiaan Matte preekte op 26 mei 1566 in Roesbrugge. Nog in mei was er een lutherse hagenpreek bij Antwerpen. Het calvinistische consistorie van die stad was eerst verrast, maar nam dan het initiatief over. Het verzekerde de Doornikse predikant Ambroise Wille dat het Eedverbond der Edelen ruggensteun bood en instrueerde hem in de openbaarheid te treden. Op 28 juni hield hij zijn eerste publieke preek. De vergadering van het Eedverbond in Sint-Truiden op 15 juli besliste inderdaad de prediking te beschermen in ruil voor financiële steun van de consistorieën. In Antwerpen was het hek van de dam. Waar de lutheranen vooral op het Kiel preekten, deden de calvinisten dit in het nabije Berchem en Borgerhout. Ook Gent was een centrum van hagenpreken.
Het succes van de hagenpreken was massaal. Voor de preek van Herman Moded op 14 juni in Oudenaarde zouden er 7000 toehoorders zijn geweest. In andere gevallen liepen de schattingen op tot 14.000 of zelfs 25.000. Waar aanvankelijk vooral de lagere klassen erop af kwamen, werden al snel ook edelen te paard gesignaleerd. Iemand als Dirk van Batenburg deed dat als beschermer en begeleider. Vanaf juli was het publiek van de meeste hagenpreken gewapend, maar geweld bleef doorgaans uit. De eis om binnen de steden te prediken, werd steeds dringender. In augustus zette Cornelis Walraevens zich na een preek aan het hoofd van zijn publiek en leidde hen 's-Hertogenbosch binnen. In Brugge werd op 10 augustus een kerk binnengedrongen. Dit type incidenten zou zich weldra vermenigvuldigen en escaleren tot beeldenbraak.
Later gebruik.
Tijdens de opstand van de Boerenkrijg van 1798 hielden ondergedoken priesters 's nachts vaak verboden missen, vooral in de dorpen en kleinere gemeenten. Zij hadden immers geweigerd de eed van trouw aan de republiek en haat aan het koningschap af te leggen en kregen geen parochie meer toegewezen. Deze missen worden soms verkeerdelijk hagenpreken genoemd.
Ook bij de Afscheiding, een scheuring in het Nederlandse protestantse kerkgenootschap in 1834, greep men demonstratief terug op godsdienstoefeningen in open lucht.
Een nu nog bekende plek waar vroeger hagenpreken werden gehouden is de Papeloze kerk bij Schoonoord. Vanaf 2006 werden daar hagenpreken gehouden in het Drents, niet meer om te opponeren tegen de Katholieke Kerk, maar om de oecumene te bevorderen.

</doc>
<doc id="35254" url="https://nl.wikipedia.org/wiki?curid=35254" title="Diskettestation">
Diskettestation



</doc>
<doc id="35255" url="https://nl.wikipedia.org/wiki?curid=35255" title="Hainan">
Hainan

Hainan is een eiland in de Zuid-Chinese Zee dat tevens de kleinste provincie van China uitmaakt. Hainan wordt van het Chinese vasteland, de meest nabije zuidelijke provincie Guangdong, gescheiden door de Golf van Tonkin en de Straat van Hainan, met aan de overzijde van de zeestraat het Leizhou-schiereiland. Het behoort wel tot het zogenoemde 'vasteland van China'. De oppervlakte is 33.920 km², en de provincie telt 10.081.232 inwoners (2020). Het Li-volk, de oorspronkelijke bewoners van Hainan, bestaat tegenwoordig uit ongeveer 1,1 miljoen mensen.
De grootste plaats van het eiland, tevens hoofdstad van de provincie, is Haikou. Het hoogste punt van het eiland is de Wuzhi Shan (1.867 meter). Verder zijn Boao (gelegen in de stad Qionghai) en Sanya de belangrijkste plaatsen van Hainan. In Boao vindt jaarlijks het Boao Forum for Asia plaats en Sanya was de gastheer van de Miss World-verkiezingen in 2003 en 2004. Sanya is vooral in trek bij Russische toeristen.
Geschiedenis.
Hainan had vroeger benamingen als Zhuya (珠崖), Qiongya (琼崖) en Qiongzhou (琼州). Bij de Nederlanders van de VOC stond het bekend als Aijnam.
Sinds het Han-bestuur behoorde het eiland tot de provincie Guangxi. In 1369 werd het eiland onder het bestuur van de provincie Guangdong gezet. Van 1944 tot 1 mei 1950 was Hainan een "Speciale bestuurlijke regio" binnen de Republiek China. Van 1950 tot 1988 werd het eiland weer bestuurd door de provincie Guangdong. Sinds 1988 is Hainan een zelfstandige provincie. Het klimaat op het eiland is tropisch. De stranden in de verschillende baaien vormen een kern van toenemend toerisme, zowel uit China zelf als uit andere landen. Verreweg de meeste internationale toeristen komen uit Rusland, en veel opschriften zijn dan ook tweetalig Chinees/Russisch of drietalig Chinees/Engels/Russisch.
De Chinese burgeroorlog.
De Chinese burgeroorlog tussen de communisten onder leiding van Mao Zedong en de zittende republikeinse Kwomintang-regering van Chiang Kai-shek eindigde in 1950. Toen de oprukkende legers van Mao na ruim 20 jaar de overhand kregen op het vasteland vluchtten de Amerikaanse gesteunde Kwomintang met meer dan een miljoen aanhangers naar de eilanden Taiwan en Hainan, waar ze de Republiek China voortzetten. Op het vasteland werd daarop de Volksrepubliek China uitgeroepen. De meeste eilanden tussen Taiwan en het vasteland bleven in handen van de Kwomintang, daar de Volksrepubliek China nog niet over een noemenswaardige zeemacht beschikte. In april 1950 echter viel het eiland Hainan toch in handen van de Volksrepubliek China, waarvoor zware verliezen werden geïncasseerd door Peking. In mei 1950 volgden de Zhoushan-eilanden hetzelfde lot. In 1954-'55 werden de Dacheneilanden en Yijiangshaneilanden eveneens geïncorporeerd tijdens de Eerste Taiwancrisis.
Demografie.
In 2000 bestond de Hainanse bevolking voor 84% uit Han-Chinezen, 14,7% uit Li, 0,7% uit Miao en 0,6% uit Zhuang. Op het eiland zijn ook Cambodjaanse moslims te vinden.
Religie.
90% van de Hainanse bevolking is boeddhist. Vlak bij Sanya wonen 5.000 moslims. Verder zijn er 35.000 protestanten en 4.100 katholieken.
Taal.
De Han spreken een variant van de Chinese taal Minnanyu. Het dialect wordt Hainanhua genoemd. De lokale bevolking verstaat Putonghua en Standaardkantonees.
De Li, Zhuang en de Limgao (Ong-Be) spreken Tai-Kadai talen.
De Miao spreken Hmong-Mien talen. De Chinese minderheden gebruiken Putonghua meestal als tweede taal.

</doc>
<doc id="35256" url="https://nl.wikipedia.org/wiki?curid=35256" title="Halfstok">
Halfstok

Een vlag die halfstok wordt gehangen is een (nationale) vlag die niet aan de top van de vlaggenmast, maar slechts tot ongeveer de helft of 2/3 van de hoogte wordt gehesen en daar uitgehangen. Dit is een teken van rouw. Symbolisch hangt de onzichtbare vlag des doods boven de vlag die halfstok is gehangen.
België.
Op 17 februari 1934 kwam Koning Albert I in Marche-les-Dames om het leven na een val van een rotspartij. Na het overlijden van Koningin Astrid anderhalf jaar later besloot men om voortaan elk jaar op 17 februari de vlag van België halfstok te hijsen, ter nagedachtenis van alle overleden leden van de Belgische koninklijke familie. 
Nederland.
In Nederland wordt de nationale driekleur zonder oranje wimpel op rijksgebouwen halfstok gehesen:
Voor particulieren wordt dezelfde wijze aanbevolen.
Bijzondere vlaginstructies.
De minister-president heeft bijzondere vlaginstructies uitgevaardigd:
Saoedi-Arabië.
De vlag van Saoedi-Arabië mag nooit halfstok gehesen worden. De vlag toont de sjahada, de getuigenis dat er slechts één godheid is. De vlag zal ook nooit als teken van rouw op halfstok gehesen worden.
Verenigde Staten.
In de Verenigde Staten mag de nationale vlag niet lager hangen dan meer lokale vlaggen, zoals die van de staat of gemeente. Daarom moet deze ook als eerste gehesen en als laatste afgehaald worden. Vlaggen van andere naties mogen wel hoger hangen. Alleen de president of de gouverneur van een staat mag het bevel geven om de nationale vlag halfstok te hangen. 
Er zijn in de VS vijf dagen in het jaar waarop de nationale vlag halfstok moet hangen:
Daarnaast is het ook noodzakelijk dat de vlag halfstok gehesen wordt bij het overlijden van de huidige of voormalige president, de zittende vicepresident, zittende opperrechter of zittende voorzitter van het Huis van Afgevaardigden.
Wijze van halfstokhangen.
Officieel halfstokhijsen van de vlag wordt op de volgende wijze gedaan:
Koninklijke standaard.
Een koninklijke standaard kan niet halfstok worden gehesen. Een zwarte wimpel kan in Nederland de rouw verbeelden.
In Groot-Brittannië leverde dit in 1997 na het overlijden van Diana, prinses van Wales, een discussie op. Koningin Elizabeth II bleef staan op de traditie om de standaard niet halfstok te laten gaan, terwijl het volk het een belediging vond dat overal de Union Jack halfstok werd gehangen, maar op Buckingham Palace de koninklijke standaard voluit wapperde. Het is echter protocol dat op Buckingham Palace de koninklijke standaard wappert wanneer de koning in het paleis aanwezig is. Omdat een koninklijke standaard nooit halfstok kan hangen, was het uitgesloten om op Buckingham Palace de koninklijke standaard halfstok te hangen. Als compromis werd onmiddellijk na het vertrek van de vorstin voor de uitvaartdienst de koninklijke standaard gestreken, zoals de gewoonte voorschrijft bij vertrek, en werd de Union Jack halfstok gehesen.

</doc>
<doc id="35258" url="https://nl.wikipedia.org/wiki?curid=35258" title="Halle (Saksen-Anhalt)">
Halle (Saksen-Anhalt)



</doc>
<doc id="35259" url="https://nl.wikipedia.org/wiki?curid=35259" title="Formele taal">
Formele taal

De term formele taal heeft ten minste drie verwante betekenissen:
Formeel taalgebruik.
In het normale spraakgebruik is formele taal taalgebruik dat "vormelijk" is: het houdt zich aan conventies om datgene wat gezegd wordt te formuleren, die zelf weer een onderdeel zijn van conventies voor de manier waarop de communicatie plaatsvindt. Het tegenovergestelde is "informeel" taalgebruik, dat zich juist niet aan zulke conventies houdt.
Met formeel taalgebruik wordt, als alle partijen het beheersen, een specifieke context van communicatie gecreëerd waarin de communicatie veel preciezer kan zijn dan met informeel taalgebruik mogelijk is. Dit is in sterke mate het geval bij ambtelijk of juridisch taalgebruik, waarin heel veel gebruik wordt gemaakt van standaardformuleringen waarvan de betekenis zeer precies vast is komen te liggen, deels expliciet in wetsteksten en juridische uitspraken, deels impliciet door de lange geschiedenis van het gebruik van de formuleringen in eerdere communicatie over het desbetreffende onderwerp.
Kunstmatige taal.
In de wetenschap, en met name in de wiskunde en informatica, is een formele taal een gecreëerde, kunstmatige taal waarvan vorm (de syntaxis) en vaak ook betekenis (de semantiek) exact is vastgelegd, vaak door middel van wiskundige definities. Formele talen worden bestudeerd en gebruikt in de wiskunde en de informatica en enige aanverwante disciplines. Het doel is ook hier om zeer precieze communicatie mogelijk te maken door de betekenis van uitdrukkingen en constructies zo exact mogelijk vast te leggen. Veel formele talen zijn expliciet ontworpen om door machines begrepen te worden; hieronder vallen de computertalen, die worden gebruikt om informatie op een computer op te slaan of het gedrag van een computer te programmeren. Daarnaast bestaan er informatierepresentatietalen of gegevensmodelleertalen. Voorbeelden van informatierepresentatietalen die zijn gebaseerd op een formalisering van natuurlijke talen zijn Gellish Formeel Nederlands en Gellish Formal English. Het tegenovergestelde van een kunstmatige taal is een natuurlijke taal: een taal zoals het Nederlands die door mensen wordt gebruikt om onderling te communiceren en in de loop van die communicatie geleidelijk is ontstaan. De taalkunde houdt zich bezig met de bestudering van natuurlijke talen.
Als vorm en betekenis van een taal volledig wiskundig vastliggen spreken we van een "wiskundig formalisme". Zulke formalismen zijn de grondslag voor het bedrijven van wiskunde; bepaalde gebieden van de wiskunde en toepassingen ervan, zoals de mathematische logica en de theoretische informatica, houden zich uitvoerig bezig met het ontwerpen en bestuderen van dergelijke formalismen.
De wiskunde zelf is ontstaan doordat de vorm en inhoud van logische redeneringen hoe langer hoe meer geformaliseerd is, totdat de formaliseringen vastlagen die ook nu nog het meest worden gebruikt.
Hierdoor ontstond een discussie over de grondslagen van de wiskunde waarin de grenzen van de wiskundige formaliseerbaarheid werden onderzocht; sommige wiskundigen meenden zelfs dat het wiskundige redeneren in wezen niet meer is dan formele, mechanisch uitvoerbare symboolmanipulatie (een standpunt dat het formalisme wordt genoemd). Hiermee werden ook de grondslagen gelegd voor de programmeerbare computer.
Tegelijkertijd ontstond in de taalkunde de behoefte om de vorm en betekenis van door mensen gesproken talen zoals het Nederlands precies te beschrijven. Een van de manieren om dit te doen is om een formele taal te definiëren die in vorm en betekenis de natuurlijke taal probeert te benaderen.
Deze benadering heeft een grote stimulans gekregen door het beschikbaar komen van computers voor algemeen gebruik, vanaf 1950, enerzijds omdat men wilde proberen computers begrip van natuurlijke taal bij te brengen – bijvoorbeeld voor automatisch vertalen – en
anderzijds omdat men in begon te zien dat computerprogrammatuur moet worden geschreven in een taal die voor de menselijke programmeur zo begrijpelijk mogelijk moet zijn. Hierdoor ontstond onderzoek naar de vraag welke eigenschappen zulke talen moeten hebben en de vraag hoe zulke talen goed beschreven kunnen worden. Dit leidde tot het wiskundige vakgebied van de formeletalentheorie.
Baanbrekend werk op dit terrein is verricht door Noam Chomsky.
Taal in de formeletalentheorie.
De formeletalentheorie, een zelfstandig onderzoeksgebied binnen de theoretische informatica, formele logica en mathematische taalkunde, is gewijd aan de bestudering van wiskundige formalismen om de "vorm" (syntaxis) van uitdrukkingen in formele talen mee te beschrijven. De "inhoud" (betekenis, semantiek) van uitdrukkingen wordt meestal volkomen buiten beschouwing gelaten.
Een taal is in de formeletalentheorie gedefinieerd als een verzameling tekenreeksen bestaande uit tekens gekozen uit een gegeven eindig alfabet. Zo'n verzameling fungeert als een predicaat: de definitie van een taal onderscheidt de grammaticale uitdrukkingen (de tekenreeksen die tot de taal behoren) van de ongrammaticale (de tekenreeksen die niet tot de taal behoren). Het begrip formele taal in deze zin is complementair aan het begrip van een formalisme in de wiskunde. In de wiskunde wordt de precieze definitie van de vorm van uitdrukkingen als tekenreeksen van symbolen tamelijk informeel afgedaan; het gaat om de betekenis van de uitdrukkingen. In de formeletalentheorie is deze precieze definitie juist het object van onderzoek.
Een voorbeeld is de verzameling natuurlijke getallen. De meeste wiskundigen beschouwen deze als gegeven, of onderzoeken hoe hun betekenis het best gedefinieerd kan worden; maar hun precieze notatie als formula_1 beschouwen ze niet als onderwerp van onderzoek. In de formeletalentheorie gaat het juist om die precisering van notatie: het decimale, octale en binaire talstelsel zijn bijvoorbeeld drie verschillende talen.
Chomsky definieerde een natuurlijke taal als een formele taal in deze zin: de grammaticale zinnen in de taal kun je zien als een formele taal over het alfabet van de letters waar de taal mee wordt geschreven. De opdracht is dan om een precieze definitie van deze taal te vinden. Voor de meeste talen zijn er uitgebreide grammatica's die dit grotendeels beschrijven. Chomsky onderschatte echter de moeilijkheden bij het volledig doorvoeren van dit idee: zowel wat precies de elementaire eenheden zijn waar zinnen uit zijn opgebouwd als wat precies grammaticale zinnen zijn ligt voor natuurlijke talen niet precies vast. De zin van zijn uitgangspunt wordt dan ook door veel taalkundigen betwijfeld. Bovendien hoopte Chomsky een eenvoudig formalisme te vinden dat geschikt is om precies het soort taal te beschrijven waar bestaande natuurlijke talen voorbeelden van zijn; hij dacht daarbij in eerste instantie aan de contextvrije grammatica. Ook hierbij was hij te optimistisch: met dit formalisme kunnen inderdaad grammatica's worden gedefinieerd die de structuur van natuurlijke taal grofweg benaderen, maar voor exacte beschrijvingen van werkelijke talen zijn allerlei aanvullende mechanismen nodig.
Dit geldt ook in de informatica, maar toch worden de technieken van Chomsky, en uitbreidingen daarvan, daar routinematig toegepast bij de definitie van computertalen. Een toepassing is de exacte definitie van notaties, bijvoorbeeld de decimale notatie van natuurlijke getallen; zulke definities zijn meestal onderdeel van de definitie van ingewikkeldere talen, bijvoorbeeld een programmeertaal. Een tweede toepassing is om de algemene syntactische structuur van uitdrukkingen in ingewikkeldere talen te beschrijven: zo'n formele grammatica (vaak in BNF) beschrijft dan alle geldige uitdrukkingen, maar meestal zijn om alle ongeldige uitdrukkingen uit te sluiten aanvullende regels nodig, die meestal informeel of zelfs helemaal niet gesteld worden.
Definitie.
Een "formele taal" formula_2 is een verzameling van woorden. Een woord uit een formele taal is een rijtje letters uit het (normaal gesproken eindige) alphabet formula_3. Het achter elkaar schrijven van letters of woorden heet concatenatie. Als men deze wil benadrukken wordt meestal formula_4 of formula_5 gebruikt. Concatenatie is associatief, maar niet commutatief:
maar
De concatentatieoperatie levert daarom de algebraïsche structuur van een monoïde over het gegeven alfabet.
Men geeft het "lege woord", een rijtje zonder enige letter, meestal aan met formula_8.
Verder wordt met verticale strepen meestal de lengtefunctie beschreven:
Als formula_9 een woord is, dan wordt met formula_10 de lengte daarvan bedoeld, dus het aantal letters in het rijtje. We hebben formula_11, formula_12 en formula_13 (waarbij formula_14 de taal van alle eindige rijtjes letters uit het alfabet formula_15 is).
Uiteraard kan een alfabet behalve tekens in het Romeinse alfabet zoals wij ze kennen allerlei andere tekens bevatten. Bijvoorbeeld formula_19. Voor veel toepassingen weten we alleen dat we x verschillende symbolen hebben en is het niet zinvol aan ieder symbool een grafische weergave toe te kennen. In zo'n geval worden symbolen vaak genummerd, bijvoorbeeld: formula_20. Een woord is dan een reeks getallen.
Een woord dat niet oneindig veel symbolen bevat, heeft een eindige lengte. De verzameling van alle mogelijke woorden in een alfabet formula_15 met een eindige lengte wordt aangeduid met formula_14. Zo'n verzameling is dus oneindig groot, maar wel aftelbaar.
Een formele taal L is een deelverzameling van formula_14, dus:
Klassen van talen.
Een veelgebruikte hiërarchie om formele talen in te delen is de Chomskyhiërarchie, die talen indeelt van klasse 0 (alle talen) tot klasse 3. Elke klasse in de hiërarchie omvat ook de talen in de daaropvolgende klassen.
Binnen de klasse contextvrije talen bestaan verschillende subklassen, die vooral van belang zijn in de compilerbouw, omdat ze sneller te herkennen zijn. Binnen de klasse contextgevoelige talen bestaan ook subtiele subclassificaties, die vooral van belang zijn voor natuurlijketaalverwerking.

</doc>
<doc id="35260" url="https://nl.wikipedia.org/wiki?curid=35260" title="Edmond Halley">
Edmond Halley

Edmond Halley (Haggerston, Londen, 8 november 1656 - Greenwich, 14 januari 1742) was een Brits astronoom, hoogleraar aan de Universiteit van Oxford (1705) en directeur van de sterrenwacht van Greenwich (1720). Zijn carrière werd aanvankelijk geblokkeerd door de vrome astronoom John Flamsteed, die de Anglicaanse geestelijkheid mobiliseerde omdat Halley de oudtestamentische tijdrekening in twijfel trok en in een artikel had verondersteld, dat de Zondvloed misschien door een komeet was veroorzaakt. Door dit verzet kon Halley in 1693 geen hoogleraar in Oxford worden, maar in 1705 werd hij het alsnog, en in 1720 volgde hij zelfs Flamsteed op als koninklijk sterrenkundige.
Jeugd.
Halley werd geboren in Haggerston, Oost-Londen. Zijn vader, Edmond Halley Sr., kwam uit een Derbyshire familie en was een rijke zeepmaker in Londen. Als kind had Halley veel interesse in wiskunde. Hij studeerde aan de St Paul's School en vanaf 1673 aan The Queen's College, Universiteit van Oxford. Hoewel hij geen aan het onderwerp verwante studie volgde, publiceerde Halley onder andere stukken over het sterrenstelsel.
In het kort.
Halley bepaalde de positie van 340 sterren aan de zuidelijke hemel, resulterende in de "catalogus stellarum Australium". Hij ontdekte dat de in 1531, 1607 en 1682 geobserveerde kometen één en dezelfde waren, en dat deze dus elke 76 jaar terugkeert. Deze komeet is nu bekend als de komeet van Halley. Ook ontdekte Halley de eigenbeweging van sterren. Hij financierde tevens de eerste druk van de Principia van Isaac Newton. In 1721 legde hij de tweede versie van de meridiaan van Greenwich vast, op basis van zijn waarnemingen aan het Koninklijk Observatorium.
Halley suggereerde het gebruik van de venusovergangen van 1761 en 1769 om de astronomische eenheid te bepalen met behulp van parallax. Na zijn dood vonden dan ook expedities plaats om de venusovergang op verschillende plaatsen waar te nemen.
Edmond Halley gebruikte zijn wiskundige kennis niet alleen voor de sterrenkunde, maar ook voor de actuariële wetenschap. In 1693 publiceerde hij een artikel over levensverzekeringswiskunde waarmee hij de actuariële wetenschap sterk beïnvloedde. Hij was een van de eerste actuarissen.
De holle Aarde.
Edmond Halley kwam in 1692 met een hypothese dat de aarde bestond uit een holle schil van ongeveer 800 kilometer dik, twee interne schillen ter grootte van de planeten Venus en Mars, en een bolvormige kern ter grootte van de planeet Mercurius. Deze schillen zouden van elkaar zijn gescheiden door een eigen atmosfeer per schil, en elke schil zou zijn eigen magnetische polen hebben. Halley gebruikte deze hypothese als verklaring voor vreemde kompaslezing. Zijn theorie hield ook in dat het poollicht zou ontstaan door gas dat vanuit een van de lager gelegen schillen naar de oppervlakte ontsnapte.
Persoonlijk leven.
Halley trouwde Mary Tooke in 1682 en woonde in Islington. Ze hadden samen drie kinderen.

</doc>
<doc id="35262" url="https://nl.wikipedia.org/wiki?curid=35262" title="Frans Hals">
Frans Hals

Frans Hals (Antwerpen, 1582/1583 – Haarlem, 26 augustus 1666) behoort met Rembrandt van Rijn en Johannes Vermeer tot de drie belangrijkste schilders uit het tijdperk van de Nederlandse Gouden Eeuw. Hij wordt vooral gewaardeerd om zijn losse toets en levendige portretten van tijdgenoten, genrevoorstellingen en kleurrijke schuttersstukken. Het werk van Hals behoort net als dat van Rembrandt en Vermeer tot de Hollandse school.
Leven.
Hals werd in 1582 of 1583 geboren in Antwerpen als zoon van Franchois Fransz. Hals (ca. 1550-1610) en zijn tweede vrouw Adriaentje van Geertenryck (Antwerpen ca. 1552 - Haarlem, na november 1616). Zijn vader kwam uit Mechelen en vertrok rond 1562 naar Antwerpen om er werk te zoeken. Hij was er werkzaam als "droochscheerder", waarbij hij met een lange schaar van in Engeland en Spanje geweven lakens de pluisjes wegknipte. Zoals zoveel Zuid-Nederlanders in die tijd verhuisde het gezin na de Val van Antwerpen naar de Noordelijke Nederlanden. Wanneer het gezin precies vertrok en om wat voor specifieke reden is onbekend. De eerste vermelding dat het gezin in Haarlem woonde, dateert uit 1591. Of Franchois met zijn gezin na het vertrek uit Antwerpen nog elders in de Noordelijke Nederlanden gewoond heeft, is niet overgeleverd. Evenmin is bekend welke godsdienst Frans Hals bij zijn doop kreeg. De kinderen uit het eerste huwelijk van Franchois werden allemaal katholiek gedoopt, maar Frans Hals' jongste broer Dirck werd in 1591 in Haarlem in een protestantse kerk gedoopt.
Volgens een anoniem geschreven biografie over de schilder Carel van Mander in diens tweede editie van zijn "Schilder-Boeck" en uitgegeven in 1618, dus twaalf jaar na Van Manders overlijden, zou Frans Hals diens leerling zijn geweest. Als dat klopt, dan moet dat eerder dan in 1603 zijn geweest, aangezien Van Mander in dat jaar de stad Haarlem verliet. In 1610 werd Hals lid van het Haarlemse Sint-Lucasgilde en vanaf dat moment mocht hij ook leerling-schilders in dienst nemen. Zijn vroegst bekende gedateerde werk is uit 1611, maar hij moet al veel eerder volleerd zijn geweest. In 1616 reisde hij naar Antwerpen om het werk van Rubens en Antoon van Dyck te bestuderen. De reguliere diensttijd in de plaatselijke schutterij was twee jaar, maar Frans Hals diende van 1612 tot 1624. In 1616 schilderde hij zijn eerste schuttersstuk en in 1639 zijn laatste. Deze laatste schuttersstukken vormen door hun veelzijdige gelaatsuitdrukkingen, de glimmende uniformen en de rijke kleurnuances het hoogtepunt in Hals' oeuvre. Frans Hals maakte vanaf 1616 tien jaar lang deel uit van de Wijngaerdtrancken, een van de drie Haarlemse rederijkerskamers. 
Hals is tweemaal getrouwd: in 1610 of 1611 met Anneke Harmensdr. Abeels (1590-1615) en op 12 februari 1617 met Lysbeth Reyniersdr. (1593-1675). Het laatste huwelijk werd voltrokken in Spaarndam en een paar dagen later werd zijn dochter Sara geboren. Hals heeft vijftien kinderen laten dopen en hij heeft vijf of zes zonen tot schilder opgeleid. Rond 1615 verkeerde Hals in dusdanige financiële moeilijkheden dat de voedster hem aanklaagde. De armoede zou hem zijn hele leven blijven achtervolgen. Tussen 1620 en 1630 schilderde hij portretten van de elite. Hij schilderde ze in al hun rijkdom en zelfvoldaanheid. Zijn mensenkennis keerde terug in zijn werken, vooral in de latere. Tevens leidde hij diverse leerlingen op, onder wie Philips Wouwerman. Een van zijn schuttersstukken, "De magere compagnie", werd afgemaakt door Pieter Codde. 
Hals staat bekend om zijn uitbundige stijl, maar in zijn laatste jaren werd zijn stijl soberder. De 17de-eeuwse schilder Matthias Scheits noemde hem "lustich van leven" en Arnold Houbraken beweerde omstreeks 1720 enigszins malicieus dat hij dagelijks gedronken zou hebben. Hiervoor ontbreekt echter het bewijs en eigenlijk zou men ook kunnen beweren dat het in tegenspraak is met de algemene waardering die hij onder zijn opdrachtgevers oogstte. En die opdrachtgevers waren zeker niet de minste: de gegoede burgerij, gilde- en schuttersverenigingen en zelfs de meest prominente patriciërs van de stad Haarlem. Zijn beroemdste model was René Descartes.
Op ongeveer 84-jarige leeftijd, na een carrière van meer dan een halve eeuw, overleed de kunstschilder in 1666. In de oude Sint-Bavokerk aan de Grote Markt in Haarlem ligt hij onder het koor begraven. In de 18de eeuw genoot het werk van Hals weinig waardering, maar in de 19de eeuw werd hij herontdekt door de impressionisten, die vooral door zijn eigenzinnige, zwierige en losse penseelvoering en intieme, raadselachtige dramatiek werden getroffen. In 1900 werd in het Haarlemse Florapark een standbeeld van Frans Hals opgericht. In 1968 werd hij in de serie 'erflaters' afgebeeld op het Nederlandse bankbiljet van 10 gulden.
Werk.
Het is onduidelijk hoeveel van het werk van Frans Hals is overgebleven, maar volgens de gezaghebbende oeuvrecatalogus van Seymour Slive uit 1970-1974 kunnen nog 222 schilderijen aan Hals worden toegeschreven. Een andere Hals-kenner, Claus Grimm, houdt het in 'Frans Hals. Das Gesamtwerk' (1989) op 145 stukken.
De kunstenaar schilderde:
Het is even onbekend als onwaarschijnlijk dat Frans Hals landschappen, stillevens of verhalende stukken heeft gemaakt. Veel 17de-eeuwse kunstenaars in Holland verkozen specialisatie, en dat was ook bij Hals het geval.
Al in de 17de eeuw werden mensen getroffen door de levendigheid van Hals' portretten. Zo noteerde de Haarlemmer Theodorus Schrevelius, een van de mannen die hij portretteerde, dat er in Hals' werken "zo'n kracht en leven" is dat de schilder "de natuur schijnt uit te dagen met zijn penseel". En twee eeuwen later schreef Vincent van Gogh aan zijn broer Theo: "Wat is het een genot zo'n Frans Hals te zien, wat is 't heel iets anders dan de schilderijen – er zijn er zóó veel – waar zorgvuldig alles op dezelfde wijze is gladgestreken." Met die observatie slaat Van Gogh de spijker op z'n kop: Hals koos ervoor om een schilderij niet glad af te werken, zoals ongeveer al zijn tijdgenoten dat nog deden, maar probeerde het leven er in te houden. Aangezien leven te herkennen is aan beweging, zorgde hij ervoor dat de kijker de indruk krijgt dat het portret in beweging is. Wie kijkt naar iemand in beweging, ziet die persoon niet helemaal scherp: je krijgt niet helemaal vat op wie of wat zich beweegt, je ziet vlekken, lijnen, stippen, grote kleurvlakken, nauwelijks details. En zo schilderde Frans Hals zijn portretten, vooral later, wanneer hij helemaal op dreef is. Hiermee bereikte Hals een oplossing voor een aloud probleem: hoe maak je een levensechte voorstelling op een plat vlak? Weliswaar is het zogenaamde trompe-l'oeil oftewel het zo extreem mogelijk gladschilderen ook een oplossing (zoals (Gerrit Dou en de schilders van de Leidse school deden), maar de keuze van Hals is zeer bijzonder en hij was met deze aanpak zijn tijd ver vooruit. Pas in de 19de eeuw kreeg hij echt volgelingen, met name onder de zogenaamde impressionisten.
Techniek.
Vaak wordt gedacht dat Hals zijn werken 'aus einem Guss' – in één worp – op het doek slingerde maar uit technisch en natuurwetenschappelijk onderzoek blijkt dat hij dat nauwelijks deed. Een enkel werk is weliswaar grotendeels zonder ondertekeningen of onderschildering 'alla prima' neergezet maar de meeste werken ontstonden toch in verschillende lagen, zoals in die tijd gebruikelijk. Op een grondlaag werd met krijt of verf een tekening gemaakt, soms in kleur soms in het grijs, die in stadia werd ingevuld. Wel lijkt zijn onderschildering in het algemeen ook zeer losjes te zijn opgezet: hij was vanaf het begin virtuoos, met name bij zijn latere, rijpe werken. Hals had een enorme durf, grote moed en virtuositeit. Hij kon zijn handen van het doek (of paneel) terugtrekken zodra de afgebeelde persoon er wat hem betrof levend en wel op stond. Hij schilderde ze niet doods, zoals veel tijdgenoten dat in hun grote nauwkeurigheid en ijver vaak wel deden. "Een onghemeyne (ongewone) manier van schilderen, die hem eyghen is, bynae alle (iedereen) over-treft", schreef zijn eerste biograaf Schrevelius in de 17de eeuw.
Leerlingen.
Nogal gemakkelijk worden schilders als leerling van Hals beschouwd. Maar uit nader onderzoek blijkt dat er op dat gebied veel vragen zijn. Arnold Houbraken noemt in zijn "De Groote Schouburgh" (1718-21) Adriaen Brouwer, Adriaen van Ostade en Dirck van Delen als leerlingen. Waarschijnlijk waren Frans' broer Dirck Hals en zijn eigen zonen bij hem in de leer of hebben zij bij hem op het atelier gewerkt. Dan zijn er nog Vincent Laurensz van der Vinne (volgens diens zoon was deze een Hals-leerling), en Pieter Gerritsz. van Roestraeten (volgens een notarieel document). Van Roestraeten werd overigens zijn schoonzoon. Mogelijk studeerde de Haarlemse portretschilder Johannes Verspronck (een van de ongeveer tien concurrerende portrettisten in het Haarlem van toen) ook enige tijd bij Hals. Het handjevol schilderijen dat aan Judith Leyster wordt toegeschreven staat qua stijl het dichtst bij Hals en zij geldt dan ook als een waarschijnlijke leerling, net als haar echtgenoot Jan Miense Molenaer. Vermoedelijk waren er nog meer, maar vele schilders van toen zijn in de vergetelheid verzonken. Twee eeuwen na zijn dood kreeg Hals nog een aantal 'postume leerlingen': Claude Monet, Charles-François Daubigny, Max Liebermann, James Whistler, Gustave Courbet, en in Nederland Jacobus van Looy en Isaac Israëls, zij behoorden tot de impressionisten en realisten die zich in Hals hebben verdiept, die zich door hem hebben laten inspireren en die op hem hebben voortgebouwd.
Echt of onecht.
Van veel aan Frans Hals toegeschreven schilderijen wordt de echtheid betwist. Zie bijvoorbeeld Frans L. M. Dony: "Alle bekende schilderijen van Frans Hals" uit 1975. De vervalsingen van Han van Meegeren hebben de onzekerheid nog eens vergroot.
In 2006 is bijvoorbeeld vastgesteld dat het "Portret van de Haarlemse kerkvoogd Jacobus Hendricksz. Zaffius" een 17de-eeuwse kopie is van het vroegst bekende werk van Hals. Vijf jaar later werd bij Sotheby's een schilderij als een Frans Hals verkocht voor 9,5 miljoen euro, waarna in 2016 bleek dat het om een vervalsing ging. Het was afkomstig uit de kunstcollectie van de Franse kunstverzamelaar Giulano Ruffini.
Lijst van werken.
"Voor een complete lijst van de schilderijen toegeschreven door Claus Grimm en Seymour Slive, zie de lijst van schilderijen van Frans Hals"

</doc>
<doc id="35265" url="https://nl.wikipedia.org/wiki?curid=35265" title="Mainz">
Mainz

Mainz (Nederlands, verouderd, "Ments"; Frans: "Mayence") is de hoofdstad en grootste stad van de Duitse deelstaat Rijnland-Palts ("Rheinland-Pfalz"). De stad telt inwoners () op een oppervlakte van 97,76 km². Mainz behoort niet tot een Landkreis en is daarom een kreisfreie Stadt. De stad ligt op de linkeroever van de Rijn tegenover de plaats, waar de Main in de Rijn vloeit. Mainz ligt op de 50e breedtegraad noorderbreedte.
Geschiedenis.
Mainz heeft een geschiedenis, die teruggaat tot de prehistorie. Op de plaats van een Keltische nederzetting stichtte de Romeinse generaal Drusus in 13/12 v. Chr. een legerkamp. Hieruit ontwikkelde zich de stad Mogontiacum, het huidige Mainz. Vooral de brug over de Rijn maakte de stad van groot strategische belang. Na de splitsing van Germanië werd Mainz in het jaar 90 na Chr. officieel de hoofdstad van de provincie Germania Superior, vanaf circa 300 Germania Prima genoemd.
Mainz was in de vierde eeuw al een bisdom. Vanaf de achtste eeuw hadden de (aarts)bisschoppen er wereldlijke macht. Belangrijke figuren uit de middeleeuwse geschiedenis van Mainz zijn: Bonifatius (ca. 675-754; de eerste aartsbisschop van Mainz), Hrabanus Maurus (780-856); aartsbisschop en toonaangevend geleerde) en Willigis (ca. 940-1011; aartsbisschop en aartskanselier van het Heilige Roomse Rijk). Het was Willigis die van keizer Otto III in 983 de "Veronese schenking" ontving, waarbij een flink deel van de Rheingau onder het aartsbisdom werd gebracht. Willigis liet
een voorloper van de Dom van Mainz en de Sint-Stefanuskerk bouwen. De bisschoppen van Mainz voerden de eretitel "Primas Germaniae". Later behoorden de Mainzer aartsbisschoppen tot de zeven keurvorsten in het Heilige Roomse Rijk.
Mainz kreeg in 1476 voor het eerst een universiteit, maar deze werd in de zeventiende eeuw gesloten. De huidige Johannes Gutenberg Universiteit dateert van 1946. Hij is genoemd naar de beroemde boekdrukker Johannes Gutenberg, die uit Mainz kwam.
In 1631, tijdens de Dertigjarige Oorlog, moest aartsbisschop en keurvorst Anselm Casimir Wamboldt von Umstadt vluchten voor de protestantse troepen. De Zweden vestigden tussen 1632 en 1634 hun hoofdkwartier in Mainz. De stad werd versterkt met het Zweedse legerkamp Gustavsburg, katholieke bezittingen werden aangeslagen en de lutherse kerkorde werd ingevoerd. De bibliotheek van de keurvorst werd geplunderd en deze periode was een van economische achteruitgang. Pas in 1636 kon de keurvorst terugkeren naar Mainz.
In 1792 werd Mainz ingenomen door Franse revolutionaire troepen, die vervolgens de Republiek Mainz uitriepen. Negen maanden later werd de stad heroverd (zie: beleg van Mainz).
Mainz hanteert een bijzondere wijze van het bewegwijzeren van straatnamen, daterend uit 1853: alle straten parallel aan de Rijn hebben blauwe straatnaamborden, de straten loodrecht op de Rijn zijn met rode straatnaamborden aangegeven.
In de Tweede Wereldoorlog werd een groot gedeelte van de stad vernietigd, vooral door een Engels bombardement in augustus 1942. Na de oorlog werden bij de bestuurlijke herindeling van Duitsland zes stadsdelen aan de oostzijde van de Rijn ingedeeld bij de nieuwe bondsstaat Hessen. Drie van die stadsdelen gingen naar Wiesbaden, dat sindsdien groter is. De treinstations in die wijken dragen nog de naam van Mainz in zich. Na de oorlog werd de binnenstad gerestaureerd, waarbij het middeleeuwse stratenpatroon behouden bleef.
Economie.
Mainz heeft een veelzijdige economie, met onder andere een universiteit, de regeringsgebouwen van het bondsland Rijnland-Palts en verschillende mediabedrijven. Ook het hoofdkantoor van DB Cargo is in Mainz gevestigd. Er is een glasfabriek, die door de deling van Duitsland zich sterk kon ontwikkelen, doordat de concurrentie van de glasindustrie van Jena in de DDR wegviel. Ook staat er een fabriek van onder meer toiletpapier, maandverband en zwangerschapstesten.
In 2008 ontstond het biochemiebedrijf BioNTech, dat medicijnen ging ontwikkelen tegen kanker. Tijdens de COVID19-pandemie in 2020 bracht BioNTech samen met het Amerikaanse Pfizer een vaccin op de markt, dat in 2021 ingezet werd bij de beheersing en bestrijding van de pandemie. Maar het vaccin gaf ook een boost aan de economie van Mainz: er kwam werkgelegenheid bij en het tekort in de gemeentekas werd omgezet in een overschot.
Kunst, cultuur, erfgoed.
Bezienswaardigheden.
Mainz heeft een bezienswaardige binnenstad, met als belangrijkste monument de Dom van Mainz, een van de drie romaanse keizerkerken langs de Rijn. Interessant is ook de Sint-Stefanuskerk, met glas-in-loodramen van Marc Chagall.
Musea.
In de stad staan diverse musea, waaronder het "Gutenberg Museum" (onder andere twee Gutenberg-bijbels), het "Römisch-Germanisches Zentralmuseum" (oudheden uit de Keltische en Romeinse periode; gelieerd aan het wetenschappelijke instituut " Leibniz-Forschungsinstitut für Archäologie"; het museum is op 1 januari 2023 herdoopt in: "Leibniz-Zentrum für Archäologie (LEIZA)") en het "Landesmuseum" (kunst en gebruiksvoorwerpen vanaf de Romeinse tijd tot heden, met een zekere nadruk op de Middeleeuwen).
Folklore en evenementen.
In Duitsland is Mainz, samen met Keulen, de stad waar het Rijnlands carnaval het uitbundigst wordt gevierd.
Sport.
1. FSV Mainz 05 is de professionele voetbalclub van Mainz en speelt in de Mewa Arena. Sinds 2009 speelt de club op het hoogste niveau van de Bundesliga.
Media.
In Mainz bevinden zich de hoofdkantoren van ZDF, SWR en 3sat en de stad staat om die reden bekend als mediastad. Het plaatselijke dagblad, de Allgemeine Zeitung, heeft een geschiedenis die teruggaat tot 1850 en verschijnt sinds 1947 onder zijn huidige naam. De uitgever is VRM "Verlagsgruppe Rhein Main").

</doc>
<doc id="35266" url="https://nl.wikipedia.org/wiki?curid=35266" title="Koninklijk Huis (Koninkrijk der Nederlanden)">
Koninklijk Huis (Koninkrijk der Nederlanden)

Het Koninklijk Huis is in het Koninkrijk der Nederlanden dat deel van de koninklijke familie dat gerechtigd is tot de troon én onder de ministeriële verantwoordelijkheid valt. Daarnaast zijn ook de afgetreden monarch en de echtgenoten van bovengenoemde personen leden van het Koninklijk Huis.
Lidmaatschap van het Koninklijk Huis.
In de Wet lidmaatschap koninklijk huis is vastgelegd wie lid zijn van het Koninklijk Huis.
De Koning(in) der Nederlanden (het staatshoofd) staat aan het hoofd van het Koninklijk Huis.
Leden van het Koninklijk Huis zijn zij die krachtens de grondwet de Koning kunnen opvolgen en aan hem verwant zijn in de eerste of tweede graad van bloedverwantschap, alsmede het staatshoofd dat afstand van het koningschap heeft gedaan. Ook alle echtgenoten van voornoemde personen zijn lid van het Koninklijk Huis.
Bepaalde kosten van het Koninklijk Huis worden door de staat vergoed. Zo krijgen het hoofd van het Koninklijk Huis (de Koning[in]), de eerste in de lijn van opvolging (de Prins[es] van Oranje) vanaf de 18-jarige leeftijd, en de voormalige Koning een uitkering als inkomen en vergoeding van niet-declarabele kosten. Ook alle echtgenoten van voornoemde personen krijgen zo'n uitkering. De overige leden van het Koninklijk Huis hebben alleen recht op vergoedingen voor gemaakte kosten wegens hun koninklijke verplichtingen.
Bij verlies van lidmaatschap van het Koninklijk Huis verliest men het recht op een koninklijke toelage alsmede de titels "Prins der Nederlanden" en/of "Prins van Oranje-Nassau". Deze titels zijn bij wet aan het lidmaatschap van het Koninklijk Huis verbonden. In voorkomende gevallen kan bij koninklijk besluit beslist worden over het behoud van de titel "Prins van Oranje-Nassau" als persoonlijke titel voor hen die het lidmaatschap hebben verloren.
Het lidmaatschap van het Koninklijk Huis eindigt door ontslag verleend bij koninklijk besluit en bij verlies van het Nederlanderschap (nationaliteit). Indien een lid van het Koninklijk Huis een huwelijk aangaat zonder bij wet verleende toestemming, verliest hij of zij daarmee het recht tot erfopvolging en daardoor tevens het lidmaatschap van het Koninklijk Huis.
Leden van het Koninklijk Huis.
Het Koninklijk Huis heeft sinds de troonswisseling van 2013 de onderstaande tien leden:
De graaf en gravinnen Claus-Casimir, Eloise en Leonore van Oranje-Nassau van Amsberg (kinderen van prins Constantijn en prinses Laurentien) zijn wel erfopvolgers, maar geen lid van het Koninklijk Huis, aangezien ze een verwantschap in de derde graad hebben met de Koning.
Voormalige leden van het Koninklijk Huis.
De volgende levende personen hebben hun lidmaatschap van het Koninklijk Huis verloren:
Na de abdicatie van koningin Beatrix en aanvang van het koningschap door koning Willem-Alexander hebben prins Maurits en prins Bernhard hun recht op erfopvolging verloren omdat de grondwet hiervoor een bloedverwantschap met de Koning in maximaal de derde graad vereist; daarmee maken ze ook geen deel meer uit van het Koninklijk Huis. Gravin Eloise, graaf Claus-Casimir en gravin Leonore verloren op dat moment eveneens hun lidmaatschap van het Koninklijk Huis (de "Wet lidmaatschap Koninklijk Huis" vereist hiervoor een bloedverwantschap met de Koning in maximaal de tweede graad), maar behielden hun recht op erfopvolging.
Personen die het recht op erfopvolging en/of het lidmaatschap van het Koninklijk Huis hebben verloren doordat ze niet de vereiste graad van bloedverwantschap met de Koning bezitten, kunnen beide terugkrijgen indien erfopvolging ze terugbrengt binnen de vereiste graden van bloedverwantschap ten opzichte van de nieuwe Koning.
Lidmaatschap koninklijke familie.
Het verlies van het lidmaatschap van het Koninklijk Huis betekent niet dat deze personen geen lid meer zijn van de "koninklijke familie". Daar waar het lidmaatschap van het Koninklijk Huis vooral wordt bepaald door aangelegenheden rondom het staatsrecht, wordt zoals bij elke familie in Nederland door het personen- en familierecht bepaald wie lid is van de koninklijke familie.
Ondersteuning.
De leden van het Koninklijk Huis worden bij hun werkzaamheden ondersteund door:
Inkomen van de Koning.
Na geruchten in 2016 over zogenaamde 'deals' tussen het Koninklijk Huis en de regering in 1972 over het inkomensdeel van de toelage aan leden van het huis, werd in 2017 in opdracht van de minister van Algemene Zaken hiernaar onderzoek verricht, met name rond de totstandkoming van het financieel statuut van 1972 dat anno 2017 grotendeels nog steeds van kracht is. Op 1 december 2017 werd het rapport gepresenteerd; het onderzoek stond onder leiding van Carla van Baalen.

</doc>
<doc id="35269" url="https://nl.wikipedia.org/wiki?curid=35269" title="Warmte-isolatie">
Warmte-isolatie

Warmte-isolatie of thermische isolatie is een eigenschap van materialen en constructies. Een sterke isolatie vermindert de overdracht van thermische energie (warmte) tussen de twee zijden van het materiaal of de constructie.
Isoleren van leefruimten.
Op de meeste plaatsen in de wereld is de warmte van de zon en de inwendige warmteproductie (van elektrische apparaten) onvoldoende om het hele jaar door in de leefruimten een aangename binnentemperatuur te bereiken: er is verwarming nodig. Indien de binnentemperatuur hoger is dan de buitentemperatuur ontstaat volgens de wetten van Fourier energietransport door de schil van een gebouw (muur, dak, vloer). Om de temperatuur constant te houden, moet de verloren gegane energie weer toegevoegd worden. In een Nederlandse (ongeïsoleerde) doorsnee woning bestaat 75% van het totale energieverbruik uit verwarming.
De meestvoorkomende beweegreden om te isoleren zijn energiebesparing en comfortverhoging. Het binnenoppervlak van een geïsoleerde woning voelt warmer aan dan dat van een ongeïsoleerde woning.
Door isolatie wordt veelal ook de damp-huishouding in de wand veranderd: de damp wordt minder snel naar buiten afgegeven en kan in de wand condenseren en vochtproblemen veroorzaken. De oplossing bestaat uit het veranderen van de wandopbouw, zodat minder waterdamp aan de warme kant in de wand komt dan dat aan de koude kant kan worden afgegeven. Hiertoe kunnen dampdichte of dampremmende folies aan de warme kant worden aangebracht, of men kiest de bouwmaterialen zorgvuldig op basis van hun dampweerstand. Voor dat laatste moet rekening gehouden worden met de verwachte relatieve luchtvochtigheid, binnen en buiten.
Normen.
In vele landen dienen nieuwbouwwoningen volgens bepaalde normen geïsoleerd te zijn, in Vlaanderen onder andere:
Fysische principes.
In bouwwerken treden meerdere typen warmtetransport op:
Daarnaast kan warmtetransport ontstaan door verdamping en condensatie. Hierbij wordt plaatselijk warmte onttrokken door verdamping, op een andere plaats kan die warmte bij het condenseren weer vrijkomen. Tevens is bij gebouwen ventilatie een factor.
In vaste stoffen zoals muren en isolatiematerialen vindt uitsluitend warmtetransport plaats ten gevolge van geleiding. Bij convectie vindt het warmtetransport plaats door middel van een stromend medium (bijvoorbeeld opstijgende warme lucht boven een radiator). Warmtetransport door straling kan zonder transportmedium plaatsvinden en gebeurt door elektromagnetische straling. Een voorbeeld hiervan is de energie van de Zon die de Aarde bereikt.
Structuurisolatie.
Veel isolatiematerialen bestaan voor het grootste gedeelte uit lucht. Lucht is een goede isolator (warmtegeleiding erdoor gaat moeilijk) zolang die niet kan bewegen. Poreuze materialen zoals vezelmatten of polyurethaanschuim bevatten een groot volume aan stilstaande lucht.
Vacuüm getrokken isolatie (VIP) isoleert nog veel beter, de enige warmtegeleiding kan nog plaatsvinden door het steunmateriaal in het luchtledige. Bouwtechnisch is het materiaal moeilijker te verwerken, doordat het kleinste lek het isolatie-effect teniet doet. Deze isolatiematerialen hebben een lambdawaarde die 10 keer lager is dan bijvoorbeeld PUR, waardoor voor dezelfde isolatie waarde 10 keer minder dikte nodig is. Dit soort isolatie is uiteraard volledig dampdicht.
In spouwmuren en in ramen kunnen stralingsreflecterende lagen aangebracht worden; deze reduceren het warmtetransport door straling.
Traditioneel werden vensters dubbel uitgevoerd. Tussen de twee glaslagen komt de lucht nauwelijks in beweging als die zich niet meer dan een centimeter of vijf uit elkaar bevinden. Sinds het einde van de twintigste eeuw wordt doorgaans een hogere isolatiewaarde gewenst dan dat zo kan worden bereikt. Toevoeging van een derde - dunne - glaslaag in het midden, reflecterende lagen en gebruik van argon in plaats van lucht kunnen de isolatiewaarde verder verhogen.
Isolatiematerialen.
Bijvoorbeeld: cellenbeton, isolerende baksteen en schuimglas isolatiesteen;
Onder meer:
Om de eigenschappen bij het verwerken of de levensduur te verbeteren, worden natuurlijke materialen soms verder behandeld of met synthetische materialen vermengd.
Isolatiemateriaal mag niet permanent vochtig zijn. Een zorgvuldige keus van bouwmateriaal met oog voor het waterdamptransport is nodig. Met onder meer borax kunnen materialen schimmelresistenter worden gemaakt. Isolatiematerialen op basis van natuurvezels zijn toepasbaar bij de renovatie van houten vloeren in oude huizen. Bij gebruik irriteren ze minder dan minerale vezels. Ook materialen van dierlijke oorsprong zoals wol kunnen worden gebruikt in binnenisolatie. Wol brandt en rot niet; tegen mot moet ze wel zijn behandeld. Kruipruimten kunnen ook met een laag schelpen worden geïsoleerd. In het verleden werd ook wel turf als materiaal voor isolatie gebruikt.
Spouwisolatie.
In Nederland en België was het een tijd lang gangbaar om bestaande spouwmuren met isolatiemateriaal op te vullen. De spouw is echter belangrijk om de natte (buiten)muur door luchtcirculatie in de spouw te laten drogen. De isolatie kan dan tot vochtproblemen leiden. Daarnaast is de spouw veelal te smal om voldoende isolering te bereiken.
Brandveiligheid.
Van veel isolatiematerialen is de brandveiligheid niet of niet openbaar bekend. De verwoesting door brand van de Londense Grenfelltoren in 2017 was te wijten aan de toepassing van brandbaar isolatiemateriaal waardoor de toren versneld vlam vatte. In Nederland worden door een normcommissie van het normalisatie instituut NEN normen opgesteld voor de brandveiligheid van isolatiemateriaal, maar in 2021 is deze commissie niet onafhankelijk gebleken en wordt deze ook beïnvloed door producenten van isolatiemateriaal.
Milieu-impact.
Met isolatiemateriaal is het veelal kunststof dat in het leefmilieu wordt ingebracht. Bij (na-)isoleren van bebouwing met piepschuimbolletjes (ook wel: 'EPS-parels') kunnen deze tijdens het aanbrengen ervan in het milieu terecht komen doordat ze ontsnappen via kieren. Het probleem van losrakend isolatiemateriaal doet zich overigens ook voor wanneer de spouw weer bloot komt te liggen zoals bijvoorbeeld bij latere vervanging van kozijnen.
Ook wordt het leefmilieu tussen de spouwmuren verrast door na-isolatie. Zij raken hun verblijf kwijt.
De opbrengst voor het buitenmilieu is dat er doorgaans minder gestookt hoeft te worden om de bebouwing te verwarmen, waardoor minder (al dan niet fossiel) brandstof benodigd is. (Het binnenmilieu dient daarentegen na aanbrengen van isolatie voortaan goed geventileerd te worden.)
Gezondheid.
Op 12 februari 2018 heeft minister Ollongren van het ministerie van BZK Kamervragen over de problematiek rond PUR als isolatiemateriaal beantwoord. Er is geen causale relatie vastgesteld tussen gespoten PURschuim en gezondheidsklachten. Het Expertise Centre Environmental Medicine, Rijnstate Ziekenhuis Arnhem, oordeelde dat vrijkomende stoffen uit het materiaal zowel bouwmedewerkers als bewoners kunnen schaden. Eind 2020 bracht de Gezondheidsraad het advies "Advies van de Gezondheidsraad over de invloed van gespoten PUR-schuim op bewoner" uit, waarin staat dat de gezondheidsrisico's samenhangen met een onveilige verwerking.
Na isolatie van bebouwing dient er extra geventileerd te worden voor een gezond inpandig leefklimaat. Een automatische ventilatie kan daarbij helpen.

</doc>
<doc id="35270" url="https://nl.wikipedia.org/wiki?curid=35270" title="Kumtepe">
Kumtepe

Kumtepe is de oudst bekende vaste nederzetting in de Troas, de landstreek in Noordwest-Anatolië, gelegen op de westelijke oever van de antieke Skamandros (de "Karamenderes") op 5 km ten noordwesten van Troje. Kumtepe kent vier woonlagen, Kumtepe IA, IB, IC en II. De laatste twee zijn in de twintigste eeuw sterk verstoord. Het zijn echter vooral de relatief onverstoorde IA en IB die de archeologen interesseren, omdat ze ouder zijn dan andere nederzettingen in de regio. Het betreft een ovale heuvel, zowat 100 m lang en 8 m hoog.
Stichting en ontwikkeling.
Rond 4800 v.Chr. werd het eerste dorp op Kumtepe gesticht. De inwoners leefden van de visvangst. Ook oesters stonden veel op het menu. De doden werden begraven, maar zonder grafgiften. Kumtepe A valt onder het late Neolithicum, maar de bewoners kenden al het gebruik van koper. Rond 4500 voor onze jaartelling werd het dorp weer verlaten.
Rond 3700 v.Chr. kwamen er nieuwe kolonisten in Kumtepe. De mensen van deze nieuwe cultuur, die "Kumtepe B" wordt genoemd, bouwden relatief grote huizen met meerdere kamers, soms met voorportaal. Zij bedreven veeteelt en akkerbouw. De belangrijkste huisdieren waren geiten en schapen, die niet alleen voor het vlees, maar ook voor melk en wol werden gebruikt. Naast koper kenden zij ook lood en brons. Kort na 3000 v.Chr. werden gelijklopend met de opkomst van de zeemacht der Minoïsche beschaving de plaatsen Yassıtepe en Hisarlık (Troje), waarschijnlijk vanuit Kumtepe, gekoloniseerd.
Archeologische vondsten.
In 1934 voerden J. W. Sperling en H. Z. Koşay (in het kader van de opgravingen van Blegen in Troje) de eerste opzoekingen op Kumtepe uit. Daarbij konden zij vaststellen dat de lagen A en B ouder waren dan Troje I (ca. 3000 v.Chr.)
Van 1993-1995 werden onder Manfred Korfmann opnieuw opgravingen uitgevoerd op Kumtepe. Daaruit bleek dat er zich tussen de eerste lagen A en B een tijdvak van meerdere eeuwen bevond. Uit recente C14-datering is gebleken dat laag A tussen eind 6e begin 5e millennium v.Chr. geplaatst moet worden. De daarop volgende periode B liet zich dan in het laatste derde van het 4e millennium v.Chr. dateren. De lagen C en II liggen ongeveer in de tijd van Troje I.
Bij de opgravingen van Kumtepe kwamen zowel stenen fundamenten van gebouwen aan het licht als keramiek. Grote hoeveelheden mossel- en oesterschelpen onder de vondsten in laag A wijzen op een groot aandeel aan zeevruchten in het menu, temeer daar in de tijd van de vestiging de plaats vlak aan zee lag. Ook vijgen en peulvruchten waren naar archeobotanisch onderzoek uitwees van betekenis in de eetgewoonten van de bewoners. In de volgende perioden won het verbouwen van graan aan belang, eerst gerst, dan in periode C emmertarwe en eenkoorn, zoals in Troje I.
Onder de opgegraven gebruiksvoorwerpen treden in laag A nog obsidiaan voor spiegels en werktuigen, en marmer voor vaatwerk op de voorgrond, terwijl in Kumtepe B een toename van koper en brons is vast te stellen. Ook spindels werden gevonden. De vondst van spinrokkens en weefgewichtjes in terracotta is eveneens sterk vertegenwoordigd in Troje I.
Keramiek afkomstig van de eerste opgravingen is tentoongesteld in de musea van Istanboel en Ankara, terwijl die van de nieuwe vondsten in het Archeologisch Museum van Çanakkale zijn te zien.
In 1995 werden zes uit de rots gehouwen graven met elk de overblijfselen van een volwassene gevonden. Ook werden in lagen B en C begraafplaatsen van zuigelingen in kruiken aangetroffen.

</doc>
<doc id="35275" url="https://nl.wikipedia.org/wiki?curid=35275" title="Recessie">
Recessie

Recessie betekent letterlijk 'teruggang' of 'terugval'. In de economie betekent dit dat de economische groei daalt en lager is dan gemiddeld. In de praktijk wordt meestal van een recessie gesproken als de groei van het bruto nationaal product gedurende twee of meer opeenvolgende kwartalen negatief is. Wanneer de productie van een economie langdurig en sterk daalt, is er sprake van een depressie.
In de conjunctuurbeweging van een economie is de recessie onderdeel van een laagconjunctuur. Een variant is de balansrecessie waarbij de groei afneemt door een sterke daling in de waarde van activa, zoals grond, onroerend goed of effecten, en particulieren en bedrijven de schulden fors gaan reduceren ten koste van de consumptie en investeringen.
Ten gevolge van een recessie vinden vaak reorganisaties en meer ontslagen plaats bij bedrijven. Er wordt minder geld uitgegeven aan extra scholing, en er kunnen bedrijven failliet gaan. Het landelijke werkloosheidscijfer kan hierdoor stijgen. Bij een recessie kan bij de overheidsfinanciën een financieringstekort ontstaan of sterk oplopen, omdat de belastinginkomsten teruglopen en de overheidsuitgaven stijgen.
Recessies in Nederland.
In Nederland wordt door het Centraal Planbureau de definitie gehanteerd dat er sprake is van een recessie als er twee of meer opeenvolgende kwartalen met economische krimp zijn. Nederland heeft sinds de jaren 30 van de twintigste eeuw 5 duidelijke recessies gekend:
Hiernaast waren er ook vijf zeer milde recessies:

</doc>
<doc id="35276" url="https://nl.wikipedia.org/wiki?curid=35276" title="Chiang Rai">
Chiang Rai



</doc>
<doc id="35278" url="https://nl.wikipedia.org/wiki?curid=35278" title="Frits Goldschmeding">
Frits Goldschmeding

Frederik Johannes Diederik (Frits) Goldschmeding (Amsterdam, 2 augustus 1933 – 26 juli 2024) was een Nederlands topman en grondlegger van de flexibele arbeidsmarkt. Hij is vooral bekend als oprichter, voorheen president-directeur en voorzitter van de raad van bestuur, later vicevoorzitter van de raad van commissarissen van Randstad Holding. Daarna zat hij in de raad van toezicht van de Goldschmeding Foundation voor Mens, Werk en Economie.
Tijdens zijn studie economie aan de Vrije Universiteit Amsterdam kwam Goldschmeding tot de conclusie dat er in Nederland ruimte was voor een uitzendbureau. In 1960 richt hij "Uitzendbureau Amstelveen" op. Kort daarna wordt de naam veranderd in Randstad Uitzendbureau. Inmiddels is Randstad internationaal actief en is het de grootste uitzender van de wereld. Goldschmeding had volgens de Quote 500 (2020) een geschat vermogen van € 4,1 miljard.
Frits Goldschmeding overleed op 26 juli 2024 op 90-jarige leeftijd.
Goldschmeding Foundation.
In 2015 richtte Frits Goldschmeding de Goldschmeding Foundation voor Mens, Werk en Economie op, om liefde en medemenselijkheid terug te brengen in de samenleving. De Goldschmeding Foundation heeft ANBI-status en heeft als doel een betere wereld te initiëren door te denken vanuit het belang van de ander. De stichting ondersteunt hiertoe projecten en wetenschappelijk onderzoek die inspelen op belangrijke maatschappelijke vraagstukken op het gebied van Mens, Werk en Economie.

</doc>
<doc id="35279" url="https://nl.wikipedia.org/wiki?curid=35279" title="Kamphaeng Phet">
Kamphaeng Phet



</doc>
<doc id="35280" url="https://nl.wikipedia.org/wiki?curid=35280" title="Kamphaeng Phet (provincie)">
Kamphaeng Phet (provincie)

Kamphaeng Phet is een Thaise provincie in het noorden van Thailand. In december 2002 had de provincie 768.130 inwoners, waarmee het de 31e provincie qua bevolking in Thailand is. Met een oppervlakte van 8607,5 km² en is daarmee de 22e provincie qua omvang in Thailand. De provincie ligt op ongeveer 358 kilometer van Bangkok. Kamphaeng Phet grenst aan Sukhothai, Phitsanulok, Phichit, Nakhon Sawan, Tak en ligt niet aan zee.
Klimaat.
De gemiddelde jaartemperatuur is 28 graden. De temperatuur varieert van 15 graden tot 41 graden. Gemiddeld valt er 1524 mm regen per jaar.
Politiek.
Bestuurlijke indeling.
De provincie is onderverdeeld in 9 districten (Amphoe) en 2 subdistricten (King Amphoe).
Prestatie-index.
United Nations Development Programma (UNDP) in Thailand heeft sinds 2003 voor subnationaal niveau een Index van de menselijke prestatie (Human Achievement
Index - HAI) gepubliceerd op basis van acht belangrijke gebieden van de menselijke ontwikkeling. Provincie Kamphaeng Phet neemt met een HAI-waarde van 0,6056 de 62e plaats in op de ranglijst. Tussen de waarden 0,5214 en 0,607 is dit "laag".

</doc>
<doc id="35281" url="https://nl.wikipedia.org/wiki?curid=35281" title="Lampang">
Lampang



</doc>
<doc id="35283" url="https://nl.wikipedia.org/wiki?curid=35283" title="Lamphun">
Lamphun



</doc>
<doc id="35285" url="https://nl.wikipedia.org/wiki?curid=35285" title="Mae Hong Son">
Mae Hong Son



</doc>
<doc id="35286" url="https://nl.wikipedia.org/wiki?curid=35286" title="Mae Hong Son (provincie)">
Mae Hong Son (provincie)

Mae Hong Son is een Thaise provincie in het noorden van Thailand. In december 2014 had de provincie 248.178 inwoners, waarmee het de 71e provincie qua bevolking in Thailand is. Met een oppervlakte van 12.681 km² is het de 8e provincie qua omvang in Thailand. De bevolkingsdichtheid is 19/km² ofwel de laagste van alle provincies in Thailand. De provincie ligt op ongeveer 924 kilometer van Bangkok. Mae Hong Son grenst aan Myanmar en aan de provincies Chiang Mai en Tak. Mae Hong Son ligt niet aan zee.
Klimaat.
De gemiddelde jaartemperatuur is 29 graden. De temperatuur varieert van 9 graden tot 42,5 graden. Gemiddeld valt er 1358 mm regen per jaar.
Politiek.
Bestuurlijke indeling.
De provincie is onderverdeeld in 7 districten (Amphoe).
Prestatie-index.
United Nations Development Programme (UNDP) in Thailand heeft sinds 2003 voor subnationaal niveau een Index van de menselijke prestatie (Human Achievement Index – HAI) gepubliceerd op basis van acht belangrijke gebieden van de menselijke ontwikkeling. De provincie Mae Hong Son heeft een HAI-waarde van 0,5241 en blijft als 76e provincie onderaan de ranglijst staan.

</doc>
<doc id="35287" url="https://nl.wikipedia.org/wiki?curid=35287" title="Blauwbaard">
Blauwbaard

Blauwbaard is een sprookje opgetekend door Charles Perrault (1697) in "De sprookjes van Moeder de Gans".
Inhoud.
Blauwbaard is een steenrijke, maar afschrikwekkende man met een grote 'zwart-blauwe' baard. Wanneer hij op zakenreis vertrekt, overhandigt hij zijn jonge vrouw de sleutelbos van zijn kasteel. Daarmee mag ze alle kamers bezoeken behalve één, het kleine provisiekamertje in de kelder. 
Na verloop van tijd kan de vrouw haar nieuwsgierigheid niet meer bedwingen en opent ze toch de verboden kamer. Daar vindt ze de zes lijken van haar voorgangsters. Wanneer Blauwbaard onverwachts vervroegd thuis komt, merkt hij al snel dat zijn vrouw toch het kleine sleuteltje heeft gebruikt. Hij wordt woest en wil zijn vrouw ter plekke doden. Ze weet echter uitstel te bedingen en waarschuwt haar broers. Deze vallen Blauwbaard aan en doden hem.
Betekenis.
Interpretaties zijn uiteenlopend. Vaak wordt Blauwbaard voorgesteld als een seriemoordenaar, een beest. Soms wordt de jonge vrouw met de vinger gewezen: het is haar nieuwsgierigheid, haar bemoeizucht, die haar leven in gevaar brengt.
In dit sprookje is het ruimtelijk aspect van groot belang: de afgesloten kamer staat symbool voor geheimen, leugens etc. die binnen elke relatie bestaan, zelfs in een relatie tussen partners.

</doc>
<doc id="35288" url="https://nl.wikipedia.org/wiki?curid=35288" title="Vuurwapen">
Vuurwapen

Een vuurwapen is een wapen dat door middel van bij explosieve verbranding vrijkomende gassen een of meer projectielen kan afschieten.
Geschiedenis.
Vuurwapens zijn ontstaan na de uitvinding van het buskruit. In China waren rond het jaar 1000 al vuurwerk-raketten gevuld met buskruit in gebruik bij de oorlogsvoering. Of buskruit via handels- of veroveringsroutes naar Europa kwam of hier onafhankelijk ontdekt is is niet meer na te gaan. Eén theorie is dat een Duitse monnik die zich met alchemie bezighield, per ongeluk het buskruit heeft ontdekt. Een andere theorie is dat de Mongolen het buskruit, dat ze in China hadden ontdekt, tijdens hun veroveringstochten naar de Arabische wereld brachten en dat deze op hun beurt vuurwapens inzetten bij de Moorse verovering van Al-Andalus (Spanje). Ook schijnt er al een formule voor buskruit, of een sterk daarop gelijkend poeder, in een Latijns geschrift uit de negende eeuw te hebben gestaan.
In Europa zijn de eerste primitieve vuurwapens door de Moren ingezet bij de slag om Zaragoza in 1118. Dit waren mortierachtige wapens van hout, die stenen projectielen afschoten. Deze leidden tot de Pot-de-Fer; een op een fles of vaas gelijkend wapen waar stenen of bijeengebonden ijzeren pennen mee werden afgeschoten.
Gedurende de 13e en 14e eeuw evolueerde de vaasvormige Pot-De-Fer tot een langgerekte buis. In het Middelnederlands werden deze wapens met "bus" of "busse" aangeduid. Hieraan ontleent ook het buskruit zijn naam.
De eerste vuurmonden werden gemaakt van smeedijzeren staven die met ijzeren hoepels bijeen werden gebonden, of werden in brons gegoten. Bronzen vuurmonden waren kwalitatief beter, maar wel veel duurder. Gietijzeren bussen waren niet erg populair, wegens de broosheid van gietijzer. Dankzij ontwikkelingen in de metallurgie en het buskruit konden de bussen tot gigantische bombardes uitgroeien en projectielen van bijna 300 kilo verschieten over anderhalf kilometer afstand.
Bussen werden in vele verschillende soorten en maten gemaakt. Het eerste draagbare vuurwapen was de handbus, een kleine vuurmond aan een lange houten of ijzeren staf. Uit deze handbussen zijn de handvuurwapens als de haakbus, het musket, het geweer, het pistool en de karabijn ontstaan.
Het vuurwapen heeft gezorgd voor een ommezwaai in de oorlogsvoering. De vuurkracht en het relatief eenvoudige gebruik van het vuurwapen maakte zelfs mede een einde aan de feodale Middeleeuwen. Kasteelmuren waren niet tegen het geweld van kanonnen bestand en verloren daarom grotendeels hun militaire nut. Mede hierdoor verdween het systeem van lokale heersers in versterkte kastelen of burchten. In plaats daarvan werden ommuurde en omwalde steden en vestingen, die hun verdedigingswerken flexibeler konden aanpassen aan de ontwikkelingen in belegeringsgeschut en bovendien daarvoor het geld hadden, het centrum van de macht.
In de 16e eeuw verdrongen handvuurwapens (musket en vuurroer) in rap tempo de andere projectielwapens als de boog en de kruisboog van het slagveld. Het zou echter nog tot de achttiende eeuw duren voor het vuurwapen de andere infanteriewapens (speren, pieken, hellebaarden et cetera) zou vervangen.
Ook in de jacht deden handvuurwapens hun intrede. Jagers maken voornamelijk gebruik van hagelgeweren voor de jacht op gevogelte en klein wild, en van geweren met getrokken loop voor de jacht op groot wild. Jagers spreken van "geweer" voor het hagelgeweer en van "buks" voor het getrokken geweer. Mengvormen komen ook voor.
Vuurwapens kunnen ruwweg worden opgedeeld in een aantal categorieën: artillerie, handvuurwapens en mitrailleurs.
Artillerie.
Kanon.
Een kanon is een niet-draagbare vuurmond die een projectiel in een rechte of licht gebogen baan op een doel afvuurt. Kanonnen waren de eerste effectieve en veelvuldig ingezette vuurwapens. De eerste kanonnen werden met "bus" en "bombarde" aangeduid.
Kanonnen worden gebruikt om direct vuur op de vijand uit te brengen. Ze werden in eerste instantie ingezet tegen verdedigingswerken als kastelen en forten. Later werden kanonnen ook ingezet als verdedigingsmiddel op muren en wallen. Na de introductie van de tappen op het kanon (de zijwaartse uitsteeksels waardoor ze op een onderstel gelegd konden worden) en affuiten en rolpaarden, was het kanon ook geschikt voor inzet op schepen en in het veld, als ondersteuningswapen voor infanterie en cavalerie.
Kanonnen werden in eerste instantie van smeedijzeren staven gemaakt of in gietijzer of brons gegoten. Brons was duurder maar betrouwbaarder dan smeed- en gietijzer; bovendien konden bronzen kanonnen die waren opgeschoten, worden omgesmolten tot nieuwe kanonnen. Dit was met smeedijzer en gietijzer niet mogelijk. Na verbeteringen in de metallurgie omstreeks 1470 werd het mogelijk om beter betrouwbare ijzeren kanonnen te gieten. Kanonnen van staal verschenen pas tijdens de industrialisatie in de 19e eeuw.
De 19e eeuw bracht grote ontwikkelingen met zich mee. Kanonnen werden voorzien van trekken en velden in de loop. Hierdoor werd de dracht van het kanon vele malen groter. De gladloops bronzen voorlaadkanonnen van 1800 hadden een bereik van één à twee kilometer, maar de stalen scheepskanons van 1900 hadden een bereik van wel 15 kilometer.
In de tweede helft van de 19e eeuw werden achterlaadtechnologieën ontwikkeld en geperfectioneerd. Hierdoor kon het kanon veel sneller worden geladen. Samen met de introductie van het staal in de kanongietkunst werden kanonnen van ongekende grootte mogelijk. Tot ver in de twintigste eeuw zouden slagschepen met enorme kanonnen (de Japanse "Yamato" (1945) had onder meer negen kanonnen van 460 millimeter) het beeld op zee bepalen, tot de introductie van het vliegdekschip en de geleide raket de rol van het kanon minder belangrijk maakte. De laatste slagschepen werden in de jaren 90 van de twintigste eeuw uit dienst genomen. Hedendaagse oorlogsschepen hebben vaak nog slechts één kanon aan boord.
Bij de artillerie werd het kanon vrijwel geheel vervangen door de houwitser, die explosieve granaten met een kromme baan naar het doel kon schieten. Hierdoor werd het mogelijk de artillerie achter het front op te stellen en was het niet meer nodig de bemanning bloot te stellen aan de gevaren van het front.
Tijdens en na de Eerste Wereldoorlog vond het kanon een nieuwe toepassing als boordwapen van tanks en pantserwagens, als anti-tankwapen en als luchtdoelgeschut. Ook enkele vliegtuigen namen een kanon mee aan boord, zoals de B-25G Mitchell, die een kanon aan boord had met een kaliber van 75 millimeter. In deze rollen doet het kanon nog steeds dienst, hoewel het anti-tankkanon is vervangen door raketwerpers als de bazooka, de RPG-7 en de Javelin.
Eveneens in de twintigste eeuw verscheen het snelvuurkanon, een mengvorm tussen kanon en mitrailleur. Snelvuurkanonnen werden, en worden, voornamelijk ingezet als boordwapen van pantservoertuigen en vliegtuigen en als luchtdoelgeschut.
Houwitser.
Een houwitser is een mengvorm tussen kanon en mortier. Een houwitser vuurt projectielen in een kromme baan naar het doel en wordt daarom ook met "krombaangeschut" aangeduid.
De eerste houwitsers verschenen aan het einde van de 17e eeuw. Dit waren voorladers met een (zeer) korte loop, waar kogels, granaten en chemische of brandbommen mee werden afgeschoten. Houwitsers hadden een minder groot bereik dan kanonnen maar waren erg effectief in het bestoken van verdedigingswerken. Ook konden ze tijdens veldslagen over de eigen troepen schieten; iets wat met kanonnen niet of maar heel beperkt mogelijk was.
De rol van de houwitser nam sterk toe na de ontwikkelingen op staal- en munitiegebied in de 19e eeuw. Houwitsers werden van achterlaadmogelijkheden en van trekken en velden voorzien, waardoor ze een veel grotere dracht kregen, tot wel 40 kilometer. Deze veranderingen betekenden een ommezwaai in de oorlogsvoering. De rol van de artillerie veranderde van een ondersteunende, tot een beslissende. De Eerste Wereldoorlog maakte duidelijk hoezeer de toegenomen vuurkracht van de artillerie het oorlogsbeeld had veranderd.
Houwitsers werden vanwege hun relatieve onnauwkeurigheid niet aan boord van schepen ingezet.
In de Tweede Wereldoorlog werden houwitsers ook ingebouwd in tanks, zoals de Amerikaanse M4 Sherman (105). Ook verschenen er gemotoriseerde (en soms gepantserde) houwitsers, zoals de Britse Bishop en Canadese Sexton. Deze vorm van pantserhouwitsers is nog steeds in gebruik, zoals de PzH2000 van het Nederlandse leger.
Mortier.
Een mortier is een korte schietbuis waarmee een projectiel in een hoge, kromme baan naar het doel wordt geschoten. Mortieren werden vaak bij de belegering van vestingen en steden gebruikt en worden tegenwoordig voornamelijk ingezet als ondersteuning van infanterie, in de rol van licht geschut.
De eerste mortieren waren zeer kort, waardoor ze meer op ketels leken dan op kanonnen. De naam "mortier" is dan ook afkomstig van het potvormige werktuig. Ze werden op de grond of een houten bed gelegd en wezen in een steile hoek omhoog. De eerste mortieren verschoten kogels, maar al vrij snel werd het mortier met bommen (granaten) geladen; holle kogels waar een kruitlading in zat. Andere vormen van munitie waren "stinkpotten", bommen met een chemische lading, en "karkassen" (brandbommen).
De schootsafstand werd bepaald door de hoeveelheid buskruit te variëren. Om een granaat te laten exploderen op het moment dat hij neerkwam, werd ook gevarieerd met de lengte van de lont van de bom. In eerste instantie werd de lont van de bom aangestoken voor het mortier werd afgeschoten, maar van deze praktijk werd afgestapt nadat was gebleken dat het afgaande schot de lont ook kon aansteken. Hierdoor kon het moment van exploderen preciezer worden bepaald en waren de potentiële gevolgen van een niet-afgaand schot minder fataal voor het stuk en de bemanning.
Mortieren hadden een kleiner bereik dan kanonnen en bovendien lagen hun doelen veelal verder naar achteren. Kanonnen hadden meestal de muren of wallen als doel, mortieren datgene wat zich daarop of daarachter bevond. Hierdoor was het noodzakelijk mortieren dichter bij het front te plaatsen dan kanonnen; een gevaarlijk werk als de verdedigende partij ook over geschut beschikte. Vaak werden er, onder dekking van geschut, loopgraven naar de belegerde vesting of stad gegraven, waarna de mortieren in een nieuwe geschutsopstelling werden geplaatst en hun beschietingen konden beginnen. Het mortier als belegeringswapen heeft tot in de negentiende eeuw dienstgedaan.
Mortieren werden ook op schepen gemonteerd. Deze werden ingezet om andere schepen en steden mee te bombarderen en hebben onder andere bij de belegering van Kopenhagen in 1801 en 1807 grote schade aan de stad aangericht.
In de Eerste Wereldoorlog werd het loopgraafmortier uitgevonden; een simpel buisvormig wapen waarmee granaten vanuit een loopgraaf in een andere loopgraaf geschoten konden worden. Dit mortier wordt in vele vormen heden ten dage nog gebruikt.
Hedendaagse mortieren zijn de laatste voorlaadwapens die nog zijn overgebleven. Ze worden gebruikt met explosieve of rookgranaten, die voor in de schietbuis worden geschoven en door de valbeweging worden ontstoken.
Handvuurwapens.
Geweer.
Een geweer is een handvuurwapen dat met twee handen wordt bediend en een relatief lange loop heeft. Geweren worden gebruikt bij de krijgsmacht als persoonlijk wapen van de soldaat, bij de jacht en bij de schietsport.
Geweren zijn ontstaan uit de eerste handvuurwapens zoals de handbus. Het eerste echte geweer was de haakbus, een schietbuis op het onderstel van een kruisboog gemonteerd en voorzien van een lontslot. Sommige haakbussen, vooral die met een groot kaliber, hadden inderdaad een haak voor aan het wapen, om het achter een muur of borstwering te kunnen vastklemmen om de terugslag op te vangen. De latere walbus had dit eveneens. In de 16e eeuw verscheen het musket, een zwaar wapen dat met een furket gebruikt moest worden. Een lichtere variant hiervan was het vuurroer die een kleiner kaliber had, maar moeite had met het doorboren van borstpantser. Dit wapentype verdween in de loop van de zeventiende eeuw weer, vooral toen musketten lichter werden en daardoor zonder furket gebruikt konden worden. Aan het eind van de zeventiende eeuw werd het musket opgevolgd door een soortgelijk wapen met een vuursteenslot, dat met snaphaan werd aangeduid. De snaphaan werd vanaf de tweede helft van de achttiende eeuw "(schiet-)geweer" genoemd en is tot de tweede helft van de 19e eeuw in de krijgsmacht in gebruik gebleven.
In de jacht vonden aparte ontwikkelingen plaats. In de zeventiende en achttiende eeuw verschenen er dubbelloops jachtgeweren en experimentele achterlaadgeweren met scharnierende loop (de knikloop). Voor de vogeljacht werden extreem lange geweren gemaakt (eendenroers) en voor de jacht op groot wild de jachtbu(k)s; het geweer met getrokken loop. Bij de krijgsmacht bleef men echter vasthouden aan de snaphaan, aangezien deze eenvoudiger was en ook na enkele schoten snel was te herladen. Bovendien waren de krijgstactieken inmiddels op het salvovuur en de bajonetaanval met de snaphaan gebaseerd.
Sommige legers voerden het getrokken geweer wel in, in kleine getale. De Amerikaanse "minutemen" waren vaak met getrokken jachtgeweren ("long rifles") bewapend. Enkele Duitse staten hadden al in de zeventiende eeuw "Jaeger"-korpsen met jachtbuksen. Het Britse leger voerde aan het begin van de negentiende eeuw de met het Baker-geweer bewapende "Rifle Regiments" in. Pas omstreeks 1850 werd er een kogel uitgevonden die net zo snel in een voorlaadgeweer met getrokken loop als een gladloops voorlaadgeweer kon worden geladen; dit was de Minié-kogel. Hierdoor kreeg uiteindelijk ook de normale infanterist een geweer met getrokken loop.
Omstreeks 1840 werd het nog altijd gangbare vuursteenslot vervangen door het percussieslot en later door met kant-en-klare patronen geïntegreerde ontstekingsmechanismen. Zo'n 20 jaar later werd het voorlaadgeweer vervangen door het achterlaadgeweer en uiteindelijk het repeteergeweer. Aan het einde van de negentiende eeuw werden ook het semi-automatische geweer (de Mannlicher Model 85) en het automatische geweer (De Cei-Rigotti) uitgevonden. Automatische geweren zouden geen succes hebben als infanteriewapen, maar wel als lichte mitrailleur, zoals de Browning BAR en de BREN. Semi-automatische geweren werden pas in 1936 ingevoerd met de introductie van de M1 Garand in het Amerikaanse leger. De meeste landen bleven echter het repeteergeweer gebruiken.
In de Tweede Wereldoorlog werd een mengvorm tussen geweer en pistoolmitrailleur geïntroduceerd: het Sturmgewehr. Dit geweer verschoot een kleinere patroon dan het repeteergeweer en had ook een veel kleiner effectief bereik; zo'n 300 meter. Dit bleek echter genoeg te zijn op het strijdtoneel, aangezien infanteriegevechten plaatsvonden op kortere afstanden. Door de kleinere patroon en de kleinere terugslag werd automatisch vuur mogelijk, iets wat een probleem was geweest met automatische geweren. Het aanvalsgeweer heeft inmiddels het repeteergeweer vervangen.
Pistool.
Een pistool is een handvuurwapen dat met één hand kan worden bediend. Pistolen worden om die reden ook "vuistvuurwapens" genoemd.
Het pistool komt voort uit de "petronel", een op het musket gelijkend vuurwapen die van een kromme kolf was voorzien en was bedoeld voor ruiters. Het wapen was ook aanzienlijk lichter dan een musket of haakbus. Inkorting en verkleining van het wapen leidde tot de eerste pistolen. Deze werden voornamelijk gebruikt door ruiters, piekeniers en zeelieden. Naarmate het wapen kleiner en handzamer werd, vond het ook aftrek in de burgerij.
In de achttiende en negentiende eeuw verschenen de eerste meerschots pistolen ten tonele, eerst in de vorm van het meerloops pistool, daarna in de vorm van revolvers met roterende cilindermagazijnen en nog later in de vorm van het zelfladende of semi-automatische pistool, die met gasdruk werkt om een nieuwe patroon in de kamer te laden.
Pistolen worden gebruikt door de politie en aanverwante diensten, en (als secundair wapen) in de krijgsmacht. Pistolen zijn ook populair in de schietsport.
Karabijn.
Een karabijn is een op het geweer lijkend vuurwapen met een relatief korte loop.
Net als het pistool komt de karabijn voort uit een ruiterhaakbus genaamd "petronel". Het karabijn was oorspronkelijk een cavaleriewapen maar werd in de twintigste eeuw, na de verschrikkingen van de loopgravenoorlog, in vele legers de rechtstreekse vervanger van het geweer, hoewel het meestal ging om ingekorte geweren in plaats van apart ontwikkelde wapens. Een uitzondering hierop vormt de M1 Carbine, een Amerikaans semi-automatisch wapen dat ontwikkeld werd voor gebruik door tankbemanningen en paratroepen. Deze karabijn verschoot een unieke patroon: de .30 Carbine. De meeste karabijnen verschieten dezelfde munitie als hun geweer-tegenhangers.
Karabijnen zijn hedendaags in gebruik in de legers van vele landen; vaak als reservewapen voor voertuigbemanningen of vliegers, maar ook als primair wapen van speciale troepen. Sommige politiediensten maken ook gebruik van karabijnen als ondersteuningswapen.
Machinepistool.
Een machinepistool of pistoolmitrailleur is een automatisch vuurwapen dat over het algemeen pistoolmunitie verschiet. Sommige moderne pistoolmitrailleurs hebben echter een uniek kaliber (bijvoorbeeld de P-90) of verschieten geweermunitie (bijvoorbeeld de Magpul PDR); deze wapens heten ook wel "Personal Defense Weapon" (PDW).
De pistoolmitrailleur werd voor het eerst in de Eerste Wereldoorlog ingezet door het Duitse leger, voor de strijd in de loopgraven. Dit was de Bergmann MP 18.1.
De pistoolmitrailleur raakte in het leger in onbruik na de introductie van het aanvalsgeweer, hoewel voertuigbemanningen en speciale troepen het wapen in gebruik blijven houden. Bij de politie is het wapen in gebruik bij arrestatieteams en anti-terreureenheden.
Overige soorten vuurwapens.
Mitrailleur.
In de negentiende eeuw verscheen een derde soort vuurwapen: de mitrailleur. Dit was in eerste instantie een meerloops vuurwapen die loop-voor-loop, of met alle lopen tegelijk, werd afgevuurd. De eerste gangbare mitrailleur, die omstreeks 1860 werd geïntroduceerd, was de Amerikaanse Gatling, die een roterende set lopen had die met een zwengel werden bediend. In 1890 verscheen de eveneens Amerikaanse Maxim, de eerste zelfladende (automatische) mitrailleur.
Mitrailleurs worden ingezet als groepsondersteuningswapen, als boordwapen in vlieg-, voer- en vaartuigen en in verdedigingswerken. Automatische geweren die zijn ontworpen om langdurig automatisch vuur te kunnen afgeven, worden soms met "lichte mitrailleur" aangeduid. De BAR en de Russische RPK-74 zijn hier voorbeelden van.
Pétard.
Een aparte ontwikkeling van het vuurwapen was de pétard: een op een ketel gelijkend bom-achtig wapen dat in zijn geheel aan een muur of toegangspoort werd gehangen en daarna werd ontstoken. De explosieve kracht was op de deur of muur gericht en sloeg er een gat in (of sloeg de poort geheel aan splinters), waarna aanvallende troepen naar binnen konden.
De naam Pétard werd in de Tweede Wereldoorlog toegepast op een mortierachtig wapen die op de Churchill AVRE-tank werd gemonteerd. Deze schoot een bom af die bedoeld was om bunkers en andere gebouwen te vernietigen.
Het idee van de pétard leeft voort in holle lading-munitie.

</doc>
<doc id="35289" url="https://nl.wikipedia.org/wiki?curid=35289" title="Handgranaat">
Handgranaat

Een handgranaat is een granaat die bedoeld is om met de hand te worden geworpen. Het is een wapen dat gebruikt kan worden tijdens gevechten op korte afstand.
Meestal bevat een handgranaat daarom naast de explosieve lading een tijdontsteker die hem een aantal seconden na het wegwerpen laat afgaan. Er zijn ook handgranaten die exploderen door de schokontsteker bij het neerkomen na de worp.
Soorten.
Er zijn verschillende soorten handgranaten, ze worden onderverdeeld in: detonerende handgranaten (scherf- en aanvalshandgranaten), en chemische handgranaten (rook- en brandhandgranaten):

</doc>
<doc id="35290" url="https://nl.wikipedia.org/wiki?curid=35290" title="Sas">
Sas



</doc>
<doc id="35291" url="https://nl.wikipedia.org/wiki?curid=35291" title="Sas (vuurwerk)">
Sas (vuurwerk)

Een sas of pyrotechnisch mengsel is een mengsel van een brandstof reductor, een oxidator en een effectmaker, één of meer stoffen, dat deflagreert. Een beoogd effect is veel geluid, meestal een knal, lichtflitsen, vonken, rook, traangas e.d.
Als zuurstofleverende stoffen kunnen bijvoorbeeld nitraten, chloraten, perchloraten, permanganaat en sommige oxiden of peroxiden worden gebruikt. Als reducerende stoffen kunnen stoffen zoals suiker, hars, koolstof, rubber en kunstharsen, alsook anorganische stoffen zoals zwavel worden gebruikt. Als effectmaker voor bepaalde lichteffecten worden vaak metaalpoeders toegevoegd. Voor kleureffecten overdag worden vaak kleurstoffen gebruikt.
Buskruit is een veel voorkomend basismengsel in gebruikte sassen vuurwerk.
Flashmengsels zijn mengsels, die bestaan uit een oxidator en een metaalpoeder van magnesium, aluminium of beide. De oxidator is meestal kaliumnitraat, kaliumperchloraat of kaliumchloraat. Ook natriumzouten van chloorzuur en perchloorzuur worden voor de oxidator in deze mengsels gebruikt.
Kaliumpermanganaat wordt ook als oxidator gebruikt, maar nooit in commercieel vuurwerkstuk. Deze oxidator wordt sterk afgeraden omdat het een zeer gevoelige stof is die erg snel reageert. Veel flashmengsels zijn redelijk tot zeer gevoelig voor stoot- of wrijfbewegingen. De meeste flashmengsels branden zeer snel, of detoneren zelfs. Veiligheid is met deze composities geboden.

</doc>
<doc id="35292" url="https://nl.wikipedia.org/wiki?curid=35292" title="Explosie">
Explosie

Een explosie of ontploffing is een plotselinge vergroting van het volume van een hoeveelheid materie en het vrijkomen van energie op een gewelddadige manier, gewoonlijk gepaard gaand met het ontstaan van hoge temperaturen en het vrijkomen van gassen. Een explosie veroorzaakt schokgolven in het medium waarin hij optreedt. Explosies worden als deflagraties gecategoriseerd als de schokgolven subsonisch zijn en als detonaties als ze supersonisch zijn.
Explosieven zijn stoffen of mechanismen met daarin dergelijke stoffen, die explosies veroorzaken. De bekendste kunstmatige explosieven zijn chemische explosieven, veelal een snelle en heftige oxidatie reactie die grote hoeveelheden heet gas produceert. Buskruit was het eerste explosief dat werd uitgevonden en gebruikt werd. Andere vroege ontwikkelingen in de chemische explosieven technologie waren Frederick Augustus Abels ontwikkeling van cellulosenitraat (schietkatoen) in 1865 en Alfred Nobels uitvinding van dynamiet (gestabiliseerd nitroglycerine) in 1866.
Een andere orde van explosief, de atoombom werd in 1945 door het Amerikaanse leger uitgevonden.
In de natuur komen explosies vaak voor. Op de aarde komen de meeste natuurlijke explosies voort uit vulkanische processen.
Zonnevlammen komen vaak op de zon voor, en hoogstwaarschijnlijk op de meeste andere sterren.
Tot de grootste bekende explosies in het heelal horen supernova's en gammaflitsen. Supernovae ontstaan via twee mechanismen: ten eerste zijn ze het natuurlijk levenseinde van alle zware sterren; ten tweede kunnen witte dwergen in nauwe dubbelsterren zich ontwikkelen tot een supernova. Korte gammaflitsen ontstaan door samensmelting van twee neutronensterren of van een neutronenster en een zwart gat; lange gammaflitsen (hypernova-explosies) ontstaan door de ineenstorting van een zware ster.

</doc>
<doc id="35293" url="https://nl.wikipedia.org/wiki?curid=35293" title="Ontploffing">
Ontploffing



</doc>
<doc id="35296" url="https://nl.wikipedia.org/wiki?curid=35296" title="Gouden aandeel">
Gouden aandeel

Een gouden aandeel is de figuurlijke benaming voor een bijzonder veto-recht van een specifieke aandeelhouder. In Nederland wordt de benaming "gouden aandeel" gebruikt voor het vetorecht dat de Nederlandse overheid heeft bij strategische besluiten van de voormalige staatsbedrijven KPN en TPG Post.
Bij de beursgang van KPN (waaruit het huidige KPN en PostNL zijn ontstaan) heeft de overheid een gouden aandeel afgedwongen om de maatschappelijke belangen te dienen, zonder dat zij een meerderheid van de aandelen in het bezit hoeft te houden. Zo kan de overheid besluiten met betrekking tot een vermindering van de kwaliteit van dienstverlening of een ongewenste overname door een ander bedrijf blokkeren. Hiermee wordt voorkomen dat een deel van het land van postbezorging of telecommunicatiediensten verstoken raakt.
Een gouden aandeel is in Europa omstreden. Op 30 juni en 1 juli 2004 stelde de Europese Commissie twee beroepen wegens niet-nakoming in tegen het Koninkrijk der Nederlanden, waarin zij het Hof verzocht vast te stellen dat het Koninkrijk der Nederlanden krachtens de artikelen 56 EG en 43 EG (thans 63 respectievelijk 49 VWEU betreffende het vrij kapitaalverkeer en het vrije recht van vestiging) op hem rustende verplichtingen niet is nagekomen, door sommige bepalingen in de statuten van Koninklijke KPN NV en TPG NV te handhaven, te weten dat het kapitaal van deze vennootschappen een bijzonder aandeel omvat dat in het bezit is van de Nederlandse Staat en dat de staat speciale rechten verleent wat betreft de goedkeuring van bepaalde besluiten die door de bevoegde organen van die ondernemingen zijn genomen. Het Hof wees op 28 september 2006 arrest in de gevoegde zaken en verklaarde voor recht dat Nederland zijn verplichtingen op grond van het vrije kapitaalverkeer en het vrije recht van vestiging niet was nagekomen door gouden aandelen te houden in KPN en TPG. Het beroep op een algemeen belang in het geval van TPG, te weten het in stand houden van een universele postdienst, werd door het Hof verworpen.
In eerdere rechtszaken van de Europese Commissie tegen België, Frankrijk en Portugal had het Europese Hof van Justitie al paal en perk gesteld aan de gouden aandelen. Nationale overheden mogen volgens het Hof niet onbeperkt macht binnen geprivatiseerde bedrijven houden. De regelingen zijn alleen toegestaan indien ze het 'algemeen belang' dienen.

</doc>
<doc id="35297" url="https://nl.wikipedia.org/wiki?curid=35297" title="Niagara watervallen">
Niagara watervallen



</doc>
<doc id="35298" url="https://nl.wikipedia.org/wiki?curid=35298" title="Angel waterval">
Angel waterval



</doc>
<doc id="35299" url="https://nl.wikipedia.org/wiki?curid=35299" title="Atmosfeer (astronomie)">
Atmosfeer (astronomie)

De atmosfeer is in de astronomie het totaal van de omhullende gassen die zich om een vast hemellichaam bevinden. De atmosfeer van de aarde wordt ook wel aardatmosfeer of dampkring genoemd. Ook alle andere planeten in het zonnestelsel hebben een atmosfeer. 
De gassen worden aangetrokken door het zwaartekrachtsveld van het hemellichaam en worden zo vastgehouden. De lichtere gassen, zoals waterstof, kunnen een snelheidsverdeling hebben die ten dele groter is dan de ontsnappingssnelheid. Zulke gassen zullen langzaam uit de atmosfeer verdwijnen.
Ook sterren hebben een atmosfeer, bestaande uit de fotosfeer, de chromosfeer, een overgangslaag, en de corona.
De aardatmosfeer.
De atmosfeer is een relatief dunne laag van gassen die een planeet bedekt. Onze atmosfeer, ook wel dampkring genoemd, houdt onze planeet op een comfortabele temperatuur (ongeveer 15 graden), doordat hij de warmte van de zon tot op de grond laat doordringen en verhindert dat de uitgaande warmte in de ruimte ontsnapt. De deken van lucht is dun in vergelijking met de aarde zelf. Heeft de aarde een straal van gemiddeld 6370 kilometer, de atmosfeer is gemiddeld 1000 kilometer dik. In de dampkring onderscheidt men vijf lagen: de troposfeer, de stratosfeer, de mesosfeer, de thermosfeer, en de exosfeer. Het weer speelt zich af in de laag die het dichtst bij de aarde ligt, de troposfeer. De dikte van de troposfeer varieert van 10 kilometer aan de polen tot 16 kilometer in de gebieden rond de evenaar en is de warmste en vochtigste laag van de dampkring.

</doc>
<doc id="35300" url="https://nl.wikipedia.org/wiki?curid=35300" title="Cannes">
Cannes

Cannes (Occitaans: "Canas"; Italiaans (verouderd): "Canne") is een gemeente in Zuid-Frankrijk met inwoners op . Cannes ligt vlak bij Nice aan de Côte d'Azur (Middellandse Zee) in het departement Alpes-Maritimes.
In Cannes wordt jaarlijks in mei het filmfestival van Cannes gehouden.
Geografie.
De oppervlakte van Cannes bedroeg op ; de bevolkingsdichtheid was toen inwoners per km².
Buiten de kust, in de Baai van Cannes, liggen de Lérins-eilanden Sainte-Marguerite en Saint-Honorat.
De onderstaande kaart toont de ligging van Cannes met de belangrijkste infrastructuur en aangrenzende gemeenten.
Geschiedenis.
De stad ontstond uit een versterkte toren op de heuvel boven de stad (de huidige Place de la Castre), gebouwd in de 11e eeuw in opdracht van abt Aldebert I van de abdij van Saint-Honorat. Dit groeide later uit tot een kasteel. Vanaf de Middeleeuwen tot aan het begin van de 19e eeuw was Cannes een klein stadje, dat voornamelijk afhankelijk was van de visvangst.
Ten noorden van Cannes ligt Le Cannet, een verkleinwoord van Cannes, dat dus 'klein Cannes' betekent. Het oorspronkelijke bergdorp bestaat nog steeds, maar is in de verdrukking gekomen van de in de jaren zestig gebouwde flats, waardoor Le Cannet is vastgebouwd aan Cannes.
Vanaf ongeveer 1830 werden vanwege het milde subtropische klimaat door Franse en buitenlandse aristocraten vakantiehuizen gebouwd in de omgeving, waarmee Cannes geleidelijk veranderde in een centrum voor de internationale "beau monde". Nog steeds kent Cannes in het achterland villa's uit de jugendstil, "châteaux", veelal vervallen, die eraan toe zijn te worden gerenoveerd. Lord Henry Peter Brougham (1778-1868) wordt gezien als verantwoordelijk voor de groei van Cannes. Hij was een getalenteerde en gerespecteerde Britse politicus, die Cannes in 1834 'ontdekte', toen hij samen met zijn dochter naar Italië reisde. Wegens een cholera-uitbraak moesten ze uitwijken naar Cannes. Hij kocht grond in de omgeving en gebruikte zijn contacten in de Franse politiek bij de ontwikkeling van de Franse Rivièra. Mede op initiatief van Engelse investeerders werd langs de hele Franse kust de spoorbaan aangelegd. In 1863 werd Cannes aangesloten op het spoorwegnetwerk, wat een nieuwe impuls gaf aan het toerisme.
Cannes kende oorspronkelijk geen zandstranden. Nadat buiten Le Suquet, de oude kern van Cannes op de berg, door Engelse investeerders zand voor de fundamenten van hotel Carlton was uitgegraven, ontstond zo het eerste kunstmatige zandstrand van Cannes. Daar verdiende Cannes veel aan, wat maakte dat projectontwikkelaars er gingen bouwen. Met name in de jaren 60 en 70 van de 20e eeuw is Cannes in rap tempo volgebouwd in de bouwstijl van die tijd.
Toerisme en bezienswaardigheden.
Cannes ligt aan de Côte d'Azur en is bekend vanwege de zandstranden, dit in tegenstelling tot Nice, dat kiezelstranden heeft.
Cannes bezit naast de oude haven (Vieux Port) verschillende jachthavens: Port Canto, Port du Moure Rouge, Port Pointe Croisette en Port Saint-Honorat.
Bezienswaardigheden zijn:
Demografie.
Onderstaande figuur toont het verloop van het inwonertal (bron: INSEE-tellingen).
Economie.
Het toerisme is voor Cannes een belangrijke bron van inkomsten. Het filmfestival van Cannes, dat jaarlijks in mei wordt gehouden, is een belangrijk evenement voor de filmindustrie, dat voor de eerste maal plaatsvond in 1946. Het wordt gehouden in het Palais des Festivals et des Congrès aan het begin van de boulevard La Croisette.
Er is tevens een jaarlijks terugkerend televisiefestival, dat in de laatste week van september wordt uitgezonden.
Het gebied rondom Cannes heeft zich ontwikkeld tot een hightech gebied. Het technologiecentrum Sophia Antipolis ligt in de gemeente Valbonne, in de heuvels boven Cannes.
Cannes is de eerste congresstad van Frankrijk. In 1922 vond in Cannes de Conferentie van Cannes plaats. Elk jaar in maart trekt de MIPIM, de grootste onroerendgoedbeurs ter wereld, circa 25.000 bezoekers. Jaarlijks zijn er congressen op het gebied van muziek, geluidsdragers en IT-technologie. Daarnaast is Cannes gastheer voor het Cannes Lions International Advertising Festival en is er jaarlijks een grote botenshow.
Mede vanwege deze congressen wordt de buurt gevuld met cafés, restaurants en hotels, waaronder de beroemde en dure hotels Carlton en Martinez.
Vervoer.
In Cannes is een internationaal treinstation Cannes. Hiervandaan vertrekken TGV's richting Nice en Lyon-Parijs. Een ander station is Cannes-La-Bocca.
In het stadscentrum wordt het vervoer geregeld door elektrische bussen, de E-LO, terwijl met een bus met open dak tussen het Hôtel de Ville en het Palm Beach Casino kan worden gependeld. Er zijn veerdiensten tussen Cannes en de Lérins-eilanden voor de kust.
Cannes heeft bij de afslag Cannes/La Bocca een eigen vliegveld voor kleine vliegtuigen. Het internationaal vliegveld Nice ligt op 20 minuten rijden; het internationale vliegveld bij Marseille ligt op 1,5 uur rijden.

</doc>
<doc id="35301" url="https://nl.wikipedia.org/wiki?curid=35301" title="Milaan-San Remo">
Milaan-San Remo

Milaan-San Remo (Italiaans: "Milano-Sanremo") is de eerste grote klassieker van het wielerseizoen. Met 298 km is het in het moderne wielrennen de langste professionele eendagskoers van het jaar. Haar bijnaam is "La Classicissima" of "La Primavera", "De Lente", al spreken sommigen ook van "la prima vera", de eerste ware wielerklassieker van het jaar.
Algemeen.
Van 1935 tot en met 1953 werd deze wedstrijd verreden op 19 maart, de feestdag van Sint Jozef, vandaar zijn andere bijnaam, de Sint-Jozefsklassieker. Van 1954 tot 2012 vond de wedstrijd plaats op zaterdag die aanleunde bij 19 maart of op 19 maart als deze datum op een zaterdag viel. In 2013, 2014 en 2015 werd de wedstrijd op zondag verreden. Vanaf 2016 wordt de wedstrijd weer op zaterdag verreden.
Van 1988 tot 2004 was het de eerste wedstrijd op de kalender van de wereldbeker. In 2005 werd hij opgenomen in de eerste editie van de UCI ProTour en sinds 2011 in de UCI World Tour. Alhoewel het niet meer de eerste eendagswedstrijd van de World Tour is, wordt het nog steeds beschouwd als de opener van de voorjaarsklassiekers.
Met zeven overwinningen is Eddy Merckx recordhouder. Costante Girardengo won de wedstrijd zes keer en behaalde tussen 1917 en 1928 een recordaantal van elf podiumplaatsen.
De snelste editie was in 1990. Gianni Bugno won in een recordtijd van 6 uur 25 minuten en 6 seconden, een gemiddelde van 45,8 kilometer per uur. De traagste editie was die van 1910: 12 uur en 24 minuten.
Milaan-San Remo is samen met de Ronde van Vlaanderen, Parijs-Roubaix, Luik-Bastenaken-Luik en de Ronde van Lombardije een van de vijf Monumenten van het wielrennen. Van deze vijf wordt Milaan-San Remo beschouwd als sprintklassieker.
Van 1999 tot 2005 werd ook een wedstrijd voor vrouwen gehouden (de Primavera Rosa), op dezelfde dag als de mannenwedstrijd, maar over een kortere afstand.
Geschiedenis.
Het idee voor een wielerwedstrijd van Milaan naar San Remo kwam van de Unione Sportiva Sanremese. Een eerste amateurwedstrijd werd op 2 en 3 april 1906 gereden over twee etappes (Milaan-Acqui en Acqui-San Remo). De wedstrijd kende bij aanvang echter weinig succes. Daarop opperde journalist Tullo Morgagni, die in 1905 al de Ronde van Lombardije gelanceerd had, het idee om een professionele wielerwedstrijd op één dag te organiseren over het traject. Hij legde het project voor aan de directeur van La Gazzetta dello Sport, Eugenio Costamagna, die de organisatie op zich nam.
Op 14 april 1907 vond de eerste officiële editie van Milaan-San Remo plaats: 60 renners schreven zich in, maar slechts 33 verschenen om vijf uur 's ochtends aan de start bij de herberg Conca Fallata. Deze aanvangseditie werd in ijskoude weersomstandigheden gereden en na een tumultueuze finale (de Fransman Garrigou duwde de Italiaan Gerbi van de weg af en werd gediskwalificeerd) gewonnen door de Fransman Lucien Petit-Breton, die de 286 kilometer aflegde met een gemiddelde snelheid van 26,206 km/h. Veertien renners bereikten de finish.
De wedstrijd was een commercieel succes en trok een internationaal deelnemersveld aan, waarop de Gazzetta dello Sport in 1908 de tweede editie organiseerde, gewonnen door de Belg Cyrille Van Hauwaert. De eerste Italiaanse winnaar van Milaan-San Remo was Luigi Ganna die in 1909 met een uur voorsprong won op de Fransman Émile Georget.
In 1910 verwierf de "Primavera" een plaats in de legende door de extreme weersomstandigheden. Renners zochten hun toevlucht voor een hevige sneeuwstorm in de huizen langs de weg en vier van de 63 starters bereikten de finish. Winnaar was de Fransman Eugène Christophe, die ervan overtuigd was dat hij de verkeerde weg genomen had en niet besefte dat hij als eerste San Remo bereikt had.
Na de pioniersjaren kwam het tijdperk van Costante Girardengo, die zijn naam onuitwisbaar aan de klassieker zou verbinden. Tussen 1917 en 1928 eindigde Girardengo elf keer op het podium, waarvan zes keer als winnaar. De jaren daarop werden gekenmerkt door de rivaliteit tussen Learco Guerra en Alfredo Binda, die door hun wedijver enkele zekere overwinningen uit handen gaven. Een soortgelijke rivaliteit werd in de jaren 40 gezien in de mythische jaren van Fausto Coppi en Gino Bartali. Milaan-San Remo was razend populair en de Italiaanse pers begon te spreken over de "Classicissima". In 1949 lag de aankomst voor het eerst op de iconische Via Roma, een bedrijvige winkelstraat in het centrum van San Remo.
Vanaf de jaren 50 wonnen vooral Vlaamse en Spaanse spurters en brak een periode van zeventien jaar aan zonder Italiaanse overwinning. In 1960 voegde wedstrijddirecteur Vincenzo Torriani de beklimming van de Poggio, net voor de aankomst in San Remo, aan het parcours toe. Bedoeling was om de finale zwaarder te maken, maar de beslissing had niet het verhoopte effect en de reeks buitenlandse overwinningen werd voortgezet.
In 1966 begon het tijdperk Eddy Merckx, die met zeven overwinningen recordhouder is. Zeven overwinningen is ook het historische record van een renner in één enkele klassieker. Na Merckx' laatste overwinning in 1976 kon geen enkele renner Milaan-San Remo nog domineren tot 1997, toen de Duitse sprinter Erik Zabel een reeks van vier overwinningen en twee tweede plaatsen neerzette.
Memorabele edities in de jaren 90 waren die van 1992, toen Sean Kelly in de afdaling van de Poggio bij Moreno Argentin kwam en hem vervolgens vloerde in een sprint met twee; en die van 1999, toen Andrei Tchmil met een demarrage op één kilometer van de finish nipt uit de greep van een spurtend peloton, aangevoerd door Zabel, bleef. In 2004 had Zabel een vijfde keer kunnen winnen, maar hij stak zijn handen te vroeg in de lucht en de Spanjaard Óscar Freire won zijn eerste van drie Primavera's.
In 2008 was de Zwitser Fabian Cancellara de eerste winnaar op een nieuwe aankomst, de Lungomare Italo Calvino. Cancellara eindigde daarna nog vier keer op het podium, maar niet meer als winnaar. In 2009 kende de "Primavera" haar honderdste editie, gewonnen door de Brit Mark Cavendish, die bij zijn eerste deelname de Duitser Heinrich Haussler versloeg in een millimeterspurt.
De editie van 2013, voor het eerst sinds de Tweede Wereldoorlog op een zondag, werd een epische wedstrijd. Door hevige sneeuwval en vriestemperaturen werd de wedstrijd na 117 km stilgelegd in Ovada. Even werd overwogen de editie af te gelasten, maar de renners werden met bussen naar Arenzano vervoerd, waar de koers hervat werd voor de resterende 120 km. De wedstrijd werd gewonnen door de Duitser Gerald Ciolek.
In de editie van 2015 was de aankomst, na zeven jaar aan de kust, opnieuw op de Via Roma. De Duitser John Degenkolb won in de spurt voor Alexander Kristoff, die het jaar voordien won. Koersdirecteur Mauro Vegni wil de aankomst permanent op de Via Roma houden.
De klassieker werd in 2020 uitgesteld en verplaatst naar 8 augustus vanwege de coronapandemie.
Parcours.
De wedstrijd werd van bij haar oorsprong opgevat als een rechte lijn vanuit Milaan, het industriële hart van Noord-Italië, naar San Remo, de mondaine en culturele badstad aan de Italiaanse Rivièra. De start is op de Piazza del Duomo in Milaan en vervolgens gaat het richting zuidwesten, over voornamelijk vlakke wegen in Lombardije, naar Ligurië. De tweede helft van de koers loopt langs de badplaatsen aan de Ligurische kust via de Via Aurelia tot in San Remo.
De voornaamste moeilijkheid zit in de afstand. Milaan-San Remo is met haar 298 kilometer de langste wedstrijd van het seizoen, maar desondanks eindigde de wedstrijd vaak in een massasprint. In de beginjaren was de Passo del Turchino de enige noemenswaardige hindernis in het parcours, zowat halfweg koers, maar was deze wel vaak beslissend.
Om het parcours selectiever te maken en niet-sprinters meer kansen te geven op een overwinning, werden in de loop der jaren verscheidene hellingen in het parcours opgenomen. In 1960 werd de Poggio di San Remo, een korte helling vlak bij de aankomst, in het parcours gevoegd. In 1965 werd ook de klim van Merlo in het parcours opgenomen (de eerste 6 km van de Colle del Melogno), maar ondanks een 'ongunstige' uitkomst voor de spurters (de Nederlander Arie den Hartog won na een ontsnapping met drie) werd het experiment niet herhaald.
In de laatste 35 km moeten de renners ook over een opeenvolging van korte Capi, de Capo Mele, Cervo en Berta. In de jaren 1980 werd de Cipressa op 22 km voor het einde ingevoegd.
De "Primavera" heeft in haar geschiedenis drie aankomsten gekend: de Corso Felice Cavalotti (1907-1948), de Via Roma (1949-2007) en de Lungomare Italo Calvino (2008-2014). Sinds 2015 ligt de aankomst opnieuw op de Via Roma.
Parcourswijzigingen.
Ondanks deze ingrepen is het traject van Milaan-San Remo bijzonder trouw aan haar oorspronkelijke parcours, zeker in vergelijking met de andere Italiaanse klassieker, de Ronde van Lombardije, of de Ronde van Vlaanderen, die elk jaar aanzienlijke parcoursveranderingen ondergaan. Er gaan al langer stemmen op om het parcours van Milaan-San Remo te wijzigen -lees: lastiger- te maken. De wielerklassieker sleurt al enkele decennia een imago van 'loterijkoers' met zich mee, met voornamelijk sprinters op de recente erelijst, wat weegt op het prestige van de wedstrijd. Om daar wat aan te veranderen, probeert de organisatie het parcours nog steeds selectiever te maken met nieuwe beklimmingen. Zo werd in de editie van 2008 de beklimming van Le Manie vroeg in het parcours ingelast.
In september 2013 werd bekendgemaakt dat een nieuwe beklimming zou worden toegevoegd tussen de Cipressa en de Poggio: de Pompeiana, een lastige klim met een gemiddeld stijgingspercentage van 5% en maximaal 13%. In februari 2014 besloot de organisatie de beklimming toch niet op te nemen vanwege het slechte wegdek van de Pompeiana. Ook in het parcours voor 2015 werd de Pompeiana niet opgenomen.
Ondanks het vlakke parcours en lange aankomstlaan, is het ook voor sprinters geen sinecure om de wedstrijd te winnen. Vaak wint niet de snelste, maar de sterkste en best voorbereide sprinter van het peloton. Sprintersploegen moeten het soms afleggen tegen aanvallers die op de laatste hellingen of in de straten van San Remo hun kans wagen. Goede voorbeelden zijn Laurent Jalabert en Maurizio Fondriest die in 1995 op de Poggio ontsnapten en wegbleven tot de finish. Ook Paolo Bettini kon in 2003 een aanval afronden en in 2012 won Simon Gerrans een sprint met drie voor Fabian Cancellara en Vincenzo Nibali.

</doc>
<doc id="35303" url="https://nl.wikipedia.org/wiki?curid=35303" title="Atmosfeer (scheikunde)">
Atmosfeer (scheikunde)

Met de atmosfeer wordt in de scheikunde de gasomgeving bedoeld waaronder een bepaalde chemische reactie plaatsvindt. 
Voorbeelden van gebruik:

</doc>
<doc id="35304" url="https://nl.wikipedia.org/wiki?curid=35304" title="Melle">
Melle



</doc>
<doc id="35306" url="https://nl.wikipedia.org/wiki?curid=35306" title="Distikstofoxide">
Distikstofoxide



</doc>
<doc id="35307" url="https://nl.wikipedia.org/wiki?curid=35307" title="Alexandroupolis">
Alexandroupolis

Alexandroupoli of Alexandroupolis (Grieks: Αλεξανδρούπολη of Αλεξανδρούπολις; Nederlands, verouderd: "Alexandropel") is een stad en gemeente in het noordoosten van Griekenland, niet ver van de grens met het Europese deel van Turkije. Alexandroupolis is sinds 2011 een fusiegemeente ("dimos") in de Griekse bestuurlijke regio ("periferia") Oost-Macedonië en Thracië.
De drie deelgemeenten ("dimotiki enotita") van de fusiegemeente zijn:
Geschiedenis.
De plaats werd gesticht door vissers van de plaatselijke dorpen Makri en Maroneia en werd bekend onder de naam Dedeağaç. De plaats ontwikkelde zich pas aan het einde van de negentiende eeuw, tijdens de Russisch-Turkse Oorlog. 
Russisch-Turkse Oorlog.
Tijdens de Russisch-Turkse oorlog van 1877-1878 werd Dedeağaç door de Russen veroverd, waarna de Russische troepen zich in het dorp vestigden. De officieren maakten een stadsplan waarbij er brede straten werden ontworpen die parallel aan elkaar liepen. Dit was heel anders dan de smalle steegjes en doodlopende wegen die op dat moment karakteristiek waren voor de Ottomaanse steden. Na de oorlog kwam de stad weer onder Ottomaans bestuur als deel van de Edirne Vilayet, maar de korte Russische aanwezigheid had een blijvend effect op het stratenplan van de stad.
Einde van het Ottomaanse Rijk.
De haven van Dedeağaç bediende vanaf 1896 onder meer Edirne ten koste van de haven van Tekirdağ. De stad was toen nog onderdeel van het Ottomaanse Rijk totdat zij in 1913 door Bulgarije werd ingelijfd na afloop van de Eerste Balkanoorlog. Na de Eerste Wereldoorlog werd de stad in het Verdrag van Neuilly aan Griekenland toegewezen.
In 1920 bracht koning Alexander I van Griekenland een bezoek aan de stad. Hierna besloten de lokale autoriteiten om de stad Alexandroupoli (Alexanderstad) te noemen. 
Grieks-Turkse Oorlog.
Na de nederlaag van Griekenland in de Grieks-Turkse Oorlog, trok het Griekse leger onder generaal Theodoros Pangalos zich terug uit Oost-Thracië naar het gebied van Alexandroupolis. In het Verdrag van Lausanne (24 juli 1923) kwamen de Griekse en Turkse overheid overeen dat Oost-Thracië aan Turkije zou worden toegekend en West-Thracië en Alexandroupoli bij Griekenland zouden blijven.
Cultuur.
In de stad bevindt zich een modern etnografisch museum waar vele gebruiksvoorwerpen en kledingdrachten uit Noordoost-Griekenland tentoongesteld worden en een groot aantal video's bekeken kan worden over ambachten en beroepen uit deze regio.
Transport.
Er is zowel een treinverbinding als een busverbinding tussen Alexandroupoli en Istanboel in Turkije. De treinen rijden niet rechtstreeks en kunnen aan de grens een lang oponthoud krijgen. Verder zijn er goede trein- en busverbindingen met Griekse steden zoals Thessaloniki.
De stad heeft een internationale luchthaven Democritus (Grieks: Δημόκριτος), die 7 kilometer ten oosten van de stad ligt, aan de snelweg E90.
De haven van de stad ligt aan de Golf van Ainos en is een van de belangrijkste havens van Noord-Griekenland. Het eiland Samothrake ligt op enkele kilometers afstand ten zuidoosten van Alexandroupoli, en is per veerboot in ongeveer drie uur vanuit deze stad te bereiken.

</doc>
<doc id="35308" url="https://nl.wikipedia.org/wiki?curid=35308" title="Alexandroúpolis">
Alexandroúpolis



</doc>
<doc id="35309" url="https://nl.wikipedia.org/wiki?curid=35309" title="Noorderdierenpark Emmen">
Noorderdierenpark Emmen



</doc>
<doc id="35310" url="https://nl.wikipedia.org/wiki?curid=35310" title="Alexandroupoli">
Alexandroupoli



</doc>
<doc id="35311" url="https://nl.wikipedia.org/wiki?curid=35311" title="Elche">
Elche

Elche (Valenciaans, ook officieel: Elx) is een gemeente en de hoofdstad van de Spaanse comarca Baix Vinalopó. Elche ligt op 23 kilometer van Alicante. Naar inwoneraantal, op , is Elche de op twee na grootste stad van de regio Valencia.
Het oorspronkelijke centrum van Elche ligt in de archeologische vindplaats L'Alcudia. Hier is het borstbeeld van de Dama de Elche gevonden.
Palmeral van Elche.
Omstreeks de 10e eeuw vestigden de Arabieren de stad op de huidige plaats en omgaven deze met palmbomen. Daardoor wordt Elche in enkele kronieken uit die tijd vergeleken met de heilige stad van de islam. Ook een boomgaard met dadelpalmen en irrigatiesysteem werd in de 10e eeuw door de Moren aangelegd. Deze palmboomgaard (palmeral) is een zeldzaam voorbeeld van Arabische landbouwpraktijken in Europa. Meer dan 300.000 palmbomen geven Elche een exotische sfeer. De palmbomen mogen niet worden omgehakt. Deze "Palmeral" is eind 2000 tijdens de 24e sessie van de Commissie voor het Werelderfgoed door UNESCO tot werelderfgoed verklaard.
Het Mysterie van Elche.
In Elche wordt ieder jaar op 14 en 15 augustus "Het Mysterie van Elche" (Misterio de Elche) opgevoerd, een voorstelling over de laatste levensdagen, de ten hemelstijging en de kroning van de Heilige Maria en welke daar "La Festa" wordt genoemd. In deze Valenciaanse stad heeft het mysteriespel zijn oorspronkelijk vorm weten te behouden en is het tot op heden het enige middeleeuws spel in die vorm. De toelating kreeg men daarvoor van paus Urbanus VIII in 1632. De opvoering werd in 1931 erkend als nationaal erfgoed en in 2001 kwam het Misterio de Elche op de Lijst van Meesterwerken van het Orale en Immateriële Erfgoed van de Mensheid van UNESCO. Het vindt plaats in en om de Santa Mariabasiliek. Bijkomende traditie is een groot vuurwerkfestival op 14 augustus.
Sport.
Elche CF is de professionele voetbalclub van Elche en speelt in het Estadio Manuel Martínez Valero. De club speelde meerdere seizoenen op het hoogste Spaanse niveau, de Primera División. Elche was speelstad voor het WK Voetbal van 1982 en de wedstrijden werden gespeeld in het Estadio Manuel Martínez Valero.

</doc>
<doc id="35312" url="https://nl.wikipedia.org/wiki?curid=35312" title="Altea (stad)">
Altea (stad)

Altea is een gemeente en stadje in Spanje, gelegen aan de Middellandse Zee in de provincie Alicante en ligt op zo’n 7 km van Benidorm op zo'n 50 kilometer ten noordoosten van de stad Alicante en zo'n 100 kilometer ten zuiden van de stad Valencia. Altea heeft een oppervlakte van 34 km² en telt inwoners ().
Geschiedenis.
De Iberiërs vestigden zich hier als eersten bij de monding van de Algar. Later vestigden de Grieken hier een marktplaats, genaamd "Althaia", naar Althaea de moeder van Meleager uit de Griekse mythologie. Zowel de naam van de rivier als van de stad hebben een geneeskrachtige connotatie, waardoor wel wordt verondersteld dat dit vroeger een geneeskundig en heilzaam oord was. Ook de Romeinen vestigden zich langs deze kust. Hiervan zijn verschillende archeologische resten aangetroffen, zoals de villa en badhuis in het nabije "Museo al Aire Libre Villa Romana" in L'Albir (gemeente L'Alfàs del Pi). 
Gedurende de Moorse tijd maakte de stad en omgeving deel uit van het emiraat Dénia en stonden hier diverse boerderijen, zoals "d'Albalat" en "Benasquer". De Arabieren zorgden voor de nog steeds bestaande irrigatiesystemen, waardoor de mogelijkheden voor landbouw en fruitteelt sterk verbeterden. In 1244 heroverde Jacobus I van Aragón het Iberisch Schiereiland op de Moren. Deze Reconquista en de strijd tegen de Moorse piraten (de Barbarijse zeerovers) wordt in Altea nog jaarlijks in september gevierd tijdens de "Moren en Christenen" (Moros y Cristianos) feesten.
Geleidelijk werd de streek herbevolkt met christenen en werd de stad versterkt en ommuurd. Dit deel is nu bekend als de oude stad, ofwel de "Casco antiguo de Altea". Op het hoogste punt staat hier de "Església de la Mare de Déu del Consol d'Altea", waarvan de blauwe koepels tegenwoordig het 'visitekaartje' van Altea vormen. In 1729 kreeg Altea ook stadsrechten. Gedurende de achttiende en negentiende eeuw woonden er circa 5.000 mensen, die zich vooral bezighielden met landbouw en visserij. Pas met de start van het (massa)toerisme vanaf de jaren vijftig van de twintigste eeuw nam de bevolkingsomvang flink toe en pas toen werd de landstrook tussen de oude stad en de zee bebouwd.
Geografie.
Altea ligt aan de Costa Blanca aan de Middellandse Zee in de provincie Alicante aan de "baai van Altea" die begrensd wordt door de "Morro de Toix" (285 m.) in het noorden en de "Punta Bombarda" (54 m.) in het zuiden. Altea wordt beschermd tegen de noordenwind door de Sierra de Bernia (1121 m.). De kust bestaat grotendeels uit zand- en kiezelstranden. Er zijn drie verschillende havens. De gemeente Altea bestaat uit de stad zelf, de dorpjes Altea la Vella en Olla, alsmede de uitgebreide urbanisaties op de helling van de "Sierra de Bernia". Altea is gelegen tussen de steden Valencia (100 km naar het noorden) en Alicante (50 km naar het zuiden) en is bereikbaar via de snelweg AP-7 (afrit 64) en de N-332. De gemeente heeft ook een viertal stations aan lijn 9 van de Tram van Alicante die de stad via Benidorm verbindt met Dénia.
Vanuit de richting van Callosa d'en Sarrià loopt de (meestal droogstaande) rivier de Algar die aan de noordzijde van de stad uitmondt in zee. De benedenloop van de "Algar" heeft de (beschermde) status van drasland (Engels: wetland) gekregen. Andere kenmerken zijn "Cap Negret", de vuurtoren van Albir op de "Punta Bombarda" en de kleine eilandjes "Isla Negra" en "Isla de La Olla".
Altea heeft een kustlijn van circa 6 km. met kliffen, kleine baaien en lange stukken vlak strand, waaronder:
De kust ten zuiden van Calpe zou een microklimaat hebben waardoor de winters duidelijk warmer (zouden) zijn dan ten noorden van Calpe. Dat maakt Altea en omgeving zeer aantrekkelijk voor overwinteraars uit onder andere Nederland, Engeland, Scandinavië en Duitsland.
Politiek en bestuur.
Gemeenteraad.
De gemeenteraad (ayuntamiento) van Altea bestaat uit 21 leden (consejales). Hieronder volgt de samenstelling van de gemeenteraad na de gemeenteraadsverkiezingen vanaf 2007:
Ter toelichting: "CIPAL" en "Altea amb Trellat" zijn lokale partijen, in tegenstelling tot de landelijke Partido Popular (PP) en Partido Socialista Obrero Español (PSOE). "Compromís per Altea" is een coalitie van "Bloc Nacionalista Valencià" (BLOC), "Iniciativa del Poble Valencià" (IdPV) en "Els Verds – Esquerra Ecologista del País Valencià"; een coalitie die in de gehele autonome regio Valencia bestaat.
Dagelijks bestuur.
Na de gemeenteraadsverkiezingen van 2015 is onder voorzitterschap van burgemeester Jaume Llinares Cortés (Compromís) een nieuw dagelijks bestuur geformeerd, dat naast de burgemeester nog bestaat uit vijf vertegenwoordigers van "Compromis", vier van "PSOE" en twee van "Altea amb Trellat".
Economie.
De landbouw, met name de teelt van citrusvruchten en mispels, en de visserij waren lange tijd de belangrijkste bronnen van inkomen. Hiernaast is sinds de jaren vijftig van de twintigste eeuw het toerisme steeds belangrijker geworden dankzij het mediterrane klimaat, de stranden en het karakteristieke stadscentrum. Inmiddels levert het toerisme de belangrijkste bijdrage aan de lokale economie.
Ook de ontwikkeling van de urbanisaties iets ten noorden van Altea, waaronder Altea Hills door bouwmaatschappij Ballester, vormt een belangrijke bron van gemeentelijke (belasting)inkomsten. 
Cultuur en bezienswaardigheden.
Altea werd in de jaren vijftig en zestig van de twintigste eeuw ook een ontmoetingsplaats voor allerlei kunstenaars, schilders, schrijvers, enz., waardoor het ook de naam van kunstenaarsstad kreeg. Nog steeds geldt de stad als een belangrijke culturele plaats en is de Culturele hoofdstad van de regio Valencia. In 2001 werd hier ook de "Faculteit voor Schone Kunsten" van de Universiteit Miguel Hernández van Elche (UMH) gevestigd. Het Palau de Altea is een muziek- en congrescentrum met 859 plaatsen. 
De belangrijkste bezienswaardigheden zijn:
Douzelage.
Altea is een van de oprichters van de Douzelage, een stedenband, waarin in beginsel ieder land uit de Europese Unie met één stad vertegenwoordigd is. De naam Douzelage is een combinatie van het Franse woord "douze" voor twaalf en "jumelage" en staat voor de twaalf oorspronkelijke lidstaten van de Europese Unie in 1991, toen deze associatie werd opgericht in Granville (Frankrijk). Alhoewel het aantal lidstaten in de Europese Unie is toegenomen, is de naam ongewijzigd gebleven. Het doel van de Douzelage is het promoten en verstevigen van de Europese gedachte en het aangaan van educatieve, economische, toeristische, sportieve en culturele banden tussen de steden onderling. Er zijn nu 24 steden aangesloten bij de Douzelage. Er wordt overlegd over de uitbreiding met nog drie steden: Agros in Cyprus, Škofja Loka in Slovenië, en Tryavna in Bulgarije. De aangesloten landen en steden zijn:

</doc>
<doc id="35313" url="https://nl.wikipedia.org/wiki?curid=35313" title="Villajoyosa">
Villajoyosa

Villajoyosa (Valenciaans, ook officieel: La Vila Joiosa) is de hoofdstad van de streek La Marina Baixa in Spanje. Villajoyosa ligt op 32 kilometer van Alicante en telt inwoners ().
Villajoyosa heeft een lange zeevaarttraditie en een befaamde chocolade-industrie. Door de gemeente stroomt de rivier de Amadòrio. Villajoyosa beschikt over 3,5 km strand.

</doc>
<doc id="35314" url="https://nl.wikipedia.org/wiki?curid=35314" title="Boston">
Boston

Boston is de hoofdstad en grootste stad van de Amerikaanse staat Massachusetts. Zij wordt ook beschouwd als de officieuze hoofdstad van New England. In het jaar 2020 had Boston 691.531 inwoners, een stijging van 12% ten opzichte van 2010. De hele agglomeratie Groot-Boston, die zich tot in New Hampshire, Rhode Island en Connecticut uitstrekt, telt 8.466.186 inwoners (volkstelling 2020). De stad ligt in Suffolk County. De inwoners worden "Bostonians" genoemd.
Boston is een van de oudste en rijkste steden van de Verenigde Staten, met een economie gebaseerd op financiële diensten, verzekeringen, onderwijs, hightechproducten en -research, en medische diensten en research (bijvoorbeeld door Bostons wereldvermaarde gespecialiseerde ziekenhuizen). Sinds 2021 is Michelle Wu burgemeester van Boston. Zij volgde Democraat Marty Walsh op.
Geschiedenis.
Boston werd in 1630 gesticht door puriteinse kolonisten op het schiereiland dat de plaatselijke indianen "Shawmut" noemden. De kolonisten gaven de nieuwe vestiging de naam "Boston", naar de gelijknamige stad in Lincolnshire in Engeland waar een aantal van hen vandaan kwam.
Boston is de bakermat van de Amerikaanse Revolutie. De eerste schermutselingen die tot de revolutie leidden, vonden er plaats op 5 maart in 1770, toen Britse soldaten het vuur openden op protesterende burgers. Deze gebeurtenis staat bekend als het bloedbad van Boston.
Met de Boston Tea Party op 16 december 1773 begonnen de inwoners van Boston een boycot tegen de belasting op geïmporteerde producten zoals thee, ingesteld door het Britse parlement onder de "Townshend Act" van 1767.
De eerste veldslagen van de Amerikaanse Onafhankelijkheidsoorlog vonden plaats in de vroege morgen van 19 april 1775 in Lexington en Concord, twee plaatsen op 20 tot 30 kilometer ten westen van Boston.
Na de onafhankelijkheidsverklaring in 1776 werd Boston een welvarende havenplaats. Ze werd officieel een stad ("city") in 1822. In de tweede helft van de negentiende eeuw ontwikkelde het zich tot een belangrijke industriestad met onder andere aanzienlijke textiel-, schoenen- en machinefabrieken.
De economie van de stad verslechterde in de jaren 1920 en 1930, toen veel industrieën de staat verlieten naar regio's met lagere arbeidskosten.
In de jaren 1960 vond een sterke groei plaats in de financiële, medische en onderwijssectoren. Ook werd Boston een bakermat voor de toen nog nieuwe computerindustrie, gestimuleerd door de aanwezigheid van MIT, Harvard en ander universiteiten. Het gebied waar deze nieuwe industrie ontstond werd wel aangeduid met de naam Route 128, genoemd naar de rondweg rond Boston waaraan veel van de nieuwe bedrijven lagen. Sindsdien heeft de hightechindustrie zich sterk uitgebreid, en nu is Boston ook een centrum voor medische technologie, biotechnologie en cleantech.
Boston haalde in 2013 het wereldnieuws vanwege de bomaanslagen tijdens de marathon van Boston 2013. Op 15 april 2013 waren er twee explosies, beide op de trottoirs van Boylston Street in Boston, vlak voor de finishlijn van de marathon. Verscheidene mensen raakten gewond en er vielen drie doden. De marathon werd na de explosies gestopt. Bij schietpartijen achteraf vielen nog twee slachtoffers, onder wie een van de daders.
Geografie.
Topografie.
Boston ligt aan de Atlantische Oceaan in het noordoosten van de Verenigde Staten, hemelsbreed ongeveer 300 kilometer ten noordoosten van New York. Het ligt ongeveer op dezelfde breedtegraad als Marseille en Rome. De stad ligt op het westelijkste punt in de Massachusetts Bay, die hier een natuurlijke haven vormt ("Boston Harbor"). De belangrijkste rivier van de stad is de Charles, die ontspringt in Hopkinton. Onder andere de Harvard-universiteit en het Massachusetts Institute of Technology liggen aan de oevers van de Charles. De rivier scheidt bovendien het centrum van Boston van de universiteitsstad Cambridge en het stadsdeel Charlestown. Andere grote rivieren in Boston en omgeving zijn de Neponset, die Zuid-Boston scheidt van Quincy en Milton, en de Mystic, ten noorden van Charlestown.
Boston is een zeer compacte stad. De totale oppervlakte bedraagt 232,1 km², waarvan 125,4 km² (54%) bestaat uit land en 106,7 km² (46%) uit water. Hoewel Boston naar inwonertal gerekend slechts de 22e stad in de Verenigde Staten is, is zij wel de op drie na dichtstbevolkte stad van het land, forensensteden niet meegerekend.
Bellevue Hill is met 101 meter hoogte het hoogste natuurlijke punt van de stad. Het laagste punt bevindt zich op zeeniveau.
Bestuurlijke verdeling.
Boston is verdeeld in eenentwintig buurten:
Klimaat.
In januari is de gemiddelde temperatuur −1,9 °C, in juli is dat 23,1 °C. Jaarlijks valt er gemiddeld 1054,4 mm neerslag (gegevens op basis van de meetperiode 1961-1990).
Demografie.
Het aantal inwoners steeg van 18.320 in 1790 naar 801.444 in 1950. Dit was vooral te danken aan een razendsnelle groei in het midden van de 19e eeuw: tussen 1840 en 1880 werd het inwonertal bijna verviervoudigd. Na 1950 viel het inwonertal weer terug tot 562.994 in 1980. De laatste decennia groeit het aantal inwoners weer. In 2008 wordt de bevolking geschat op 609.023, al kan dat door de belangrijke regionale functie die de stad vervult op sommige dagen oplopen tot zo'n 1,2 miljoen.
Ongeveer 14,4% van de bevolking van Boston bestaat uit hispanics en latino's, 25,3% is van Afrikaanse oorsprong en 7,5% van Aziatische oorsprong. Boston wordt vaak de hoofdstad van "Iers Amerika" genoemd, de Ieren zijn dan ook de grootste etnische groep in de stad. Zij vormen 15% van de totale bevolking.
De bevolking bestaat voor 37,1% uit eenpersoonshuishoudens; 10,4% is ouder dan 65 jaar. De werkloosheid bedraagt 2,9% (cijfers volkstelling 2000).
Cultuur.
Boston is een belangrijk cultureel centrum. Het Boston Symphony Orchestra en het Boston Ballet zijn wereldberoemd.
Met 241 meter is het hoogste gebouw van de stad 200 Clarendon Street, vroeger de John Hancock Tower genaamd. Het is een ontwerp van de bekende architect Henry N. Cobb van het architectenbureau I.M. Pei en partners. Het gebouw was vernoemd naar "John Hancock Insurance", een verzekeringsmaatschappij die in het gebouw gevestigd was. John Hancock was een belangrijk staatsman uit de tijd van de Boston Tea Party.
Musea.
De stad heeft een aantal musea, waaronder het Museum of Fine Arts en het Isabella Stewart Gardner Museum. Uit het laatste museum werden op 18 maart 1990 twaalf kunstwerken gestolen, waaronder drie werken van Rembrandt, een Vermeer en een werk van Govaert Flinck. Er is een aanzienlijke beloning voor degene die informatie kan geven die tot teruggave van deze kunstwerken leidt. Verder zijn er het Museum of Science – een van de beste wetenschapsmusea in de wereld – en de John F. Kennedy Presidential Library and Museum. Ook de Harvard-universiteit en het Massachusetts Institute of Technology in het nabije Cambridge hebben hun eigen musea. De getoonde objecten komen meestal van legaten van rijke alumni.
Bezienswaardigheden.
Voor Amerikaanse begrippen is Boston een zeer oude stad. Er zijn nog veel gebouwen en plaatsen uit de tijd van de Amerikaanse Onafhankelijkheidsoorlog.
Toeristen kunnen in de stad het Freedom Trail volgen, een looproute van ongeveer 4 kilometer, aangegeven door een rode lijn op de trottoirs, die de belangrijkste bezienswaardigheden verbindt. De route begint op de "Boston Common", het oudste publieke park in Amerika, dat oorspronkelijk gebruikt werd om vee te laten grazen, als legerkamp voor Britse soldaten en als galgenveld. Andere hoogtepunten langs het "Freedom Trail" zijn het "State House", waar de staatsregering van Massachusetts zetelt; de begraafplaats "Old Granary", waar revolutionairen als Samuel Adams, John Hancock en Paul Revere begraven liggen; het Old South Meeting House, een kerk waar de burgers de besluiten namen die leidden tot de Boston Tea Party; het "Old State House", waar vóór de revolutie de Britse gouverneur zetelde. Voor het gebouw vond de Boston Massacre plaats; "Faneuil Hall", een marktgebouw dat ook voor vergaderingen werd gebruikt, samen met de ernaast gelegen "Quincy Market" is het nu een toeristengebied met veel winkeltjes en kleine restaurants; het "North End", het oudste deel van Boston, nu een wijk met veel Italiaanse immigranten, met de "Old North Church", waarvan de toren in 1775 door de revolutionairen gebruikt werd om met lichtsignalen aan te geven dat het Engelse leger op weg was om wapens van de patriotten in beslag te nemen. Dit gaf de patriotten de gelegenheid zich op de komst van de Britten voor te bereiden, wat resulteerde in de eerste veldslagen van de revolutie, bij Lexington en Concord; en de USS Constitution, het oudste, officieel nog actieve, oorlogsschip van de Amerikaanse marine, dat deelnam in de oorlog van 1812 tegen de Britten.
Andere bezienswaardigheden zijn:
Theater en muziek.
In het theaterdistrict ten zuiden van de "Boston Common", het park in het centrum van Boston, liggen grote bezienswaardige theaters, zoals het "Wang Center for the Performing Arts" en het "Cutler Majestic Theatre". Vlak bij de Boston Symphony Hall (1900), de concertzaal van het Boston Symphony Orchestra, ligt het New England Conservatory.
Boston heeft ook enkele bekende muziekartiesten voortgebracht, zoals de bands The Pixies, Aerosmith, Boston, Dropkick Murphys en New Kids on the Block en muzikanten Jonathan Richman en Donna Summer.
Sport.
Boston heeft een aantal professionele sportteams:
Sinds 1897 wordt ieder jaar op Patriot's Day, de derde maandag van april, de Boston Marathon georganiseerd. De wedstrijd begint in Hopkinton, en eindigt in het centrum van Boston. Op 15 april 2013 werd er tijdens deze marathon een bomaanslag gepleegd, met 3 doden en 176 gewonden (inclusief lichtgewonden).
Onderwijs.
Er zijn meer dan honderd universiteiten en colleges in Boston en omgeving.
De belangrijkste zijn:
Verkeer en vervoer.
Boston is een belangrijke zeehaven met een open verbinding naar de Atlantische Oceaan.
De luchthaven Logan International Airport ligt op drooggelegd land aan de noordkant van de haven, slechts enkele kilometers van het centrum van de stad, en is bereikbaar door drie tunnels (de nieuwe Ted Williams-tunnel, en de oude Callihan- en Sumner-tunnels). Twee van de vliegtuigen betrokken bij de aanslagen op 11 september 2001 waren opgestegen vanaf Logan Airport.
Drie belangrijke Interstate Highways verbinden Boston met de rest van het land:
Amtrak onderhoudt een hogesnelheidstreinverbinding, de Acela genoemd, van Bostons South Station naar New York en Washington. Op 14 maart 1887 vond er een treinongeluk plaats op de route Dedham - Boston.
Het lokale openbaar vervoer in Boston wordt verzorgd door de Massachusetts Bay Transportation Authority (MBTA). De metro werd in 1897 geopend, en is de oudste ondergrondse in de Verenigde Staten. Bostons metro wordt door de bevolking kortweg "The T" genoemd. De MBTA heeft ook stadsbussen en forensentreinen naar de voorsteden.
Op 31 december 2007 sloot Boston officieel een gigantisch constructieproject af, dat in de volksmond de "Big Dig", de grote graafpartij, wordt genoemd. Het belangrijkste doel van het project was om de "Cross Town Express Way", een belangrijke autosnelweg die in de jaren vijftig dwars door de binnenstad was aangelegd over een monstrueus viaduct, door middel van tunnels onder de grond te laten verdwijnen. Ook een derde tunnel onder de haven van Boston (de "Ted Williams Tunnel") en een brug over de Charles maken deel uit van het project. Het is het duurste wegenbouwproject in de geschiedenis van de Verenigde Staten. Het verkeer stroomt nu echter wel goed door.
Plaatsen in de nabije omgeving.
Het onderstaande figuur toont nabijgelegen plaatsen in een straal van 12 km rond Boston.

</doc>
<doc id="35316" url="https://nl.wikipedia.org/wiki?curid=35316" title="Flash Airlines">
Flash Airlines

Flash Airlines of Flash Air was een Egyptische private chartermaatschappij, met hoofdkantoor in Caïro. Het was onderdeel van de Flash Tour groep, die in 1985 is opgericht en gespecialiseerd is in toerisme. Naast de luchtvaartmaatschappij doet het bedrijf in auto's, cruiseschepen maar heeft het ook een restaurant in Caïro. 
In oktober 2002 zou uit inspecties in Zwitserland zijn gebleken dat er problemen met de veiligheid waren bij deze maatschappij en werd haar verboden over Zwitserland te vliegen en op Zwitserse luchthavens te landen. Ook Polen voerde vervolgens een verbod uit en de Noorse touroperators zegden hun contract op met Flash. Desalniettemin bleef zij op andere Europese landen vliegen, zoals Frankrijk en Italië. Frankrijk voerde eveneens technische controles uit en vond geen onregelmatigheden. Toch was Flash later ook niet meer welkom in Frankrijk.
Zelf beweert Flash Air echter dat het vliegverbod van Zwitserland niets met veiligheidsproblemen had te maken. Het zou verband houden met financiële problemen van de vorige eigenaar van Flash Air.
Op 3 januari 2004 kwam de maatschappij in het nieuws doordat Flash Airlines-vlucht 604 twee minuten na het opstijgen bij de Egyptische badplaats Sharm 
el-Sheikh in de Rode Zee neerstortte. Alle 148 inzittenden, onder wie 133 Franse toeristen, kwamen daarbij om. Het onderzoek richtte zich ook op de luchtvaartmaatschappij zelf. Twee maanden na de crash werd Flash Air opgeheven.

</doc>
<doc id="35317" url="https://nl.wikipedia.org/wiki?curid=35317" title="Flash Air">
Flash Air



</doc>
<doc id="35318" url="https://nl.wikipedia.org/wiki?curid=35318" title="X Window-Systeem">
X Window-Systeem



</doc>
<doc id="35323" url="https://nl.wikipedia.org/wiki?curid=35323" title="Eef Brouwers">
Eef Brouwers

Evert (Eef) Brouwers (Zwolle, 9 maart 1939 - Eindhoven, 6 oktober 2018) was een Nederlands bestuurder, ambtenaar, journalist en nieuwslezer.
Leven en werk.
Brouwers werd in 1939 te Zwolle geboren als enig kind. Hij groeide op in de stad Groningen en doorliep er de hbs. Hij studeerde aan de School voor de Journalistiek te Zwolle en begon zijn carrière als stadsverslaggever bij de Nieuwe Provinciale Groninger Courant. Tot 1983 was hij werkzaam in de journalistiek bij het Utrechts Nieuwsblad, het Nieuwsblad van het Noorden, alwaar hij hoofdredacteur was, de Regionale Omroep Noord en Oost en de AVRO. Van 1973 tot 1977 was hij presentator van NOS Studio Sport en nieuwslezer van het NOS Journaal.
In 1983 werd Brouwers aangesteld als directeur van de Philips Voorlichtingsdienst, een positie die hij tot 1995 bekleedde. Van 1995 tot 2004 was hij directeur-generaal van de Rijksvoorlichtingsdienst. In die hoedanigheid was hij voorzitter van de Voorlichtingsraad en tevens woordvoerder van zowel het koninklijk huis als van de minister-president. In deze periode kreeg hij te maken met de ophef rondom onder anderen Jorge Zorreguieta, prinses Mabel en prinses Margarita. Brouwers werd opgevolgd door Gerard van der Wulp.
Gedurende het Europees kampioenschap voetbal 2004 was Brouwers communicatieadviseur van het Nederlands voetbalelftal. Daarna vervulde hij posities in besturen van maatschappelijke organisaties en in adviesraden van ondernemingen.
Brouwers ontving diverse onderscheidingen: hij was onder andere officier in de Orde van Oranje-Nassau (Nederland), commandeur in de Orde van Leopold II (België) en ereburger van Thorn (Nederland). Eveneens werd hem het erekruis in de Huisorde van Oranje verleend.

</doc>
<doc id="35324" url="https://nl.wikipedia.org/wiki?curid=35324" title="Goud, wierook en mirre">
Goud, wierook en mirre

Goud, wierook en mirre zijn, volgens het Evangelie volgens Matteüs, de geschenken die de jonge Jezus door de Wijzen uit het Oosten kreeg aangeboden.
Over de vraag waarom juist deze geschenken werden aangeboden, bestaat onder deskundigen geen overeenstemming.
De eenvoudigste verklaring, die bijvoorbeeld door de samenstellers van de Statenvertaling wordt gegeven, is dat goud, wierook en mirre de kostbaarste geschenken waren die destijds in Arabië ('het Oosten') te vinden waren.
Een andere verklaring wordt in bijvoorbeeld het antifoon 'Ab oriente' ('Uit het Oosten') gegeven. De geschenken hebben daarin symbolische waarde: goud zou Jezus' aardse koningschap symboliseren; wierook symboliseert de goddelijkheid van Jezus en mirre verwijst naar Jezus' uiteindelijke begrafenis. De tekst van dit antifoon staat aan de basis van middeleeuwse 'Magi-spelen'. In een vergelijkbare verklaring staat mirre niet voor Jezus' begrafenis, maar voor zijn status van Gezalfde/Messias. (De zalving vond plaats met nardus of mirre.)
In het boek 'De Reizen van Marco Polo', in het Nederlands laatstelijk vertaald als 'De wonderen van de Oriënt', worden de drie gaven van de drie koningen of wijzen uitgelegd als symbolen van de drie wereldlijke machten die zij aan deze zuigeling Jezus overhandigden en schonken. Goud staat daarin symbool voor de stoffelijke macht, wierook voor de geestelijke macht en mirre voor de genezende macht.

</doc>
<doc id="35325" url="https://nl.wikipedia.org/wiki?curid=35325" title="Cairo">
Cairo



</doc>
<doc id="35326" url="https://nl.wikipedia.org/wiki?curid=35326" title="Relikwieën van de Drie Koningen">
Relikwieën van de Drie Koningen

De relikwieën van de Drie Koningen zijn de vermeende stoffelijke resten van de Wijzen uit het Oosten. Sinds 1164 bevinden deze relikwieën zich in een reliekschrijn in de Dom van Keulen.
Geschiedenis.
Het was Helena, de moeder van de Romeinse keizer Constantijn, die omstreeks 325 tijdens een reis door Palestina meende de overblijfselen van de Drie Koningen te hebben gevonden, in de vorm van bot- en kledingresten. Deze relikwieën werden volgens de overlevering door keizer Constans I in 344 aan de stad Milaan geschonken.
Pas in 1158 wordt opnieuw melding gemaakt van de relikwieën. De Franse abt Robert van de abdij van Mont Saint-Michel noteerde in dat jaar dat in een kerkje nabij Milaan de lichamen van de Drie Koningen terug waren gevonden. Omdat de stad in deze periode belegerd werd door de Duitse keizer Frederik Barbarossa, werden de relikwieën binnen de stadsmuren van Milaan gebracht en in de klokkentoren van de kerk van San Giorgio al Palazzo bewaard.
Na de overwinningen van Frederik Barbarossa in Lombardije, werden de resten van de Drie Koningen in 1164 door de Keulse aartsbisschop Reinald van Dassel naar Keulen overgebracht. De belangrijke relieken werden door de opvolger van Reinald van Dassel, aartsbisschop Filips I van Heinsberg in een rijk bewerkt, verguld koperen reliekschrijn geplaatst, vervaardigd door een van de beroemdste edelsmeden uit de middeleeuwen, Nicolaas van Verdun. Keulen werd mede daardoor een belangrijk pelgrimsoord, hetgeen het domkapittel extra inkomsten opleverde. Aanvankelijk stond het reliekschrijn opgesteld in de Karolingische voorganger van de huidige Dom, de zogenaamde Hildebold-Dom. Om het grote en kostbare reliekschrijn een waardiger onderkomen te bieden, werd gestart met de bouw van de nog bestaande gotische Dom.
In de eeuwen die volgden werd van Milanese zijde herhaaldelijk verzocht om teruggave van de drie koningen, maar tevergeefs. In 1903/04 werden wel enkele botfragmenten aan het aartsbisdom Milaan geschonken, die thans in de Sant'Eustorgiobasiliek worden bewaard.
In de jaren 1980 werden de vermeende kledingresten van de Drie Koningen onderworpen aan wetenschappelijk onderzoek. Volgens de uitkomsten van het onderzoek dateert het textiel van tussen de 2e en 3e eeuw na Christus.
Marco Polo vermeldde eind 13e eeuw dat hij de graven van de Drie Wijzen uit het Oosten in de Iraanse stad Saveh had gezien.

</doc>
<doc id="35327" url="https://nl.wikipedia.org/wiki?curid=35327" title="Hannover (stad)">
Hannover (stad)

Hannover is de hoofdstad van de Duitse deelstaat Nedersaksen. De stad ligt aan de Leine. Bestuurlijk is Hannover een kreisfreie Stadt.
De stad telt inwoners () op een oppervlakte van km². Op had van de inwoners een niet-Duits staatsburgerschap ( niet-Duitsers) en hadden inwoners het Nederlandse staatsburgerschap.
Geschiedenis.
Hannover ontstond in de middeleeuwen uit het aan de oever van de Leine gelegen dorp "Honovere". Reeds in het jaar 1000 was hier een marktplaats. Hannover kreeg in 1241 stadsrechten. De stad beleefde een eerste bloeitijd in de 14e eeuw en werd in 1636 de residentie van hertog George van Brunswijk-Calenberg. Dit bracht de stad gedurende tachtig jaar tot verdere bloei. Uit deze periode stammen het stadskasteel, de zomerresidentie Herrenhausen, en de Opera. Toen keurvorst George Lodewijk in 1714 de Britse troon besteeg als George I, verloor de adel in Hannover aan invloed.
In 1866 dwong Pruisen het koninkrijk Hannover tot overgave. De stad werd toen hoofdstad van een Pruisische provincie. Tijdens de Tweede Wereldoorlog werd Hannover grotendeels verwoest. Ter herinnering werd de ruïne van de Aegidienkerk niet meer opgebouwd. Na de oorlog werd Hannover bekend als bevorderaar van moderne kunst en architectuur, al werden er ook enkele oude gebouwen gereconstrueerd.
Bestuurlijke indeling.
Hannover is in 13 stadsdistricten (Stadtbezirke) en 51 stadsdelen (Stadtteile) onderverdeeld. De stadsdistricten met bijbehorende stadsdelen zijn:
Economie.
Hannover kent belangrijke jaarbeurzen. Zo wordt hier elk voorjaar de grootste computerbeurs ter wereld gehouden, de CeBIT, en ook de Hannover Messe. In 2000 vond hier de wereldtentoonstelling Expo 2000 plaats. Diverse bedrijven zijn in Hannover gevestigd, zoals de bandenfabrikant Continental AG, de vrachtwagendivisie van Volkswagen, Bahlsen (levensmiddelen) en Varta (accu's). Hannover is ook een belangrijk dienstencentrum, waar veel banken (Nord LB) en verzekeringsbedrijven (Hannover Re, HDI, VHV) zijn gevestigd en de reisorganisatie Touristik-Unternehmen (TUI).
Aandelenbelangen stad Hannover.
De stad Hannover heeft een aandelenbelang van 49,871% in de Deutsche Messe AG. De Deutsche Messe AG (opgericht in 1947) is de eigenaar van het evenementencomplex van Hannover, dat wereldwijd een van de grootste van zijn soort is. Het wordt gebruikt voor beurzen, congressen en andere grootschalige bijeenkomsten. De rest van de aandelen zijn in handen van de Hannoversche Beteiligungsgesellschaft Niedersachsen mbH als 100% dochteronderneming van de deelstaat Nedersaksen (50,00% belang) en de Regio Hannover (0,129% belang).
De stad Hannover daarnaast heeft een aandelenbelang van 35% in de Flughafen Hannover-Langenhagen GmbH. De Flughafen Hannover-Langenhagen GmbH, is een vliegveld ongeveer 11 kilometer ten noorden van Hannover, Nedersaksen nabij de plaats Langenhagen. Het is het op 9 na grootste vliegveld van Duitsland. De rest van de aandelen zijn in handen van de Hannoversche Beteiligungsgesellschaft Niedersachsen mbH als 100% dochteronderneming van de deelstaat Nedersaksen (35% belang) en de iCON Flughafen GmbH (30% belang).
Cultuur.
In de binnenstad van Hannover is een 4,2 kilometer lange rondwandeling uitgezet langs de 36 belangrijkste bezienswaardigheden. Het betreffen vooral plekken met een bijzondere historie of architectuur. De route is in het plaveisel gemarkeerd met een rode lijn en staat dan ook wel bekend als "Roter Faden" ("rode draad").
Bezienswaardigheden.
Musea.
Het "Kestner Museum" bevat een verzameling Egyptische, Griekse en Romeinse oudheden. De Egyptische afdeling bevat een buste van farao Echnaton.
Sport.
Hannover 96 is de professionele voetbalclub van Hannover en is tweevoudig Duits landskampioen. Hannover 96 speelt zijn wedstrijden in de HDI-Arena. Met het stadion, dat ook bekend staat onder de oude naam Niedersachsenstadion, was Hannover speelstad tijdens het WK voetbal van 1974 en 2006 en het EK voetbal van 1988.
Hannover was in 2001 gastheer van het WK ijshockey.
Verkeer en vervoer.
Hannover is een van de verkeersknooppunten van Duitsland, met veel spoorweg- en autosnelwegverbindingen. Hannover bezit een modern openbaarvervoersysteem, dat naast busdiensten bestaat uit een trambedrijf en S-Bahn. Bus en tram worden geëxploiteerd door het lokale openbaarvervoerbedrijf Üstra; de S-Bahn door de Duitse spoorwegen (DB). Het belangrijkste station van Hannover is het "Hauptbahnhof".
Hannover heeft vier binnenhavens aan het Mittellandkanaal en een luchthaven (Hannover-Langenhagen).
Wetenschap en technologie.
Hannover is zetel van in totaal negen universiteiten, hogescholen en soortgelijke wetenschappelijke en hoger-onderwijsinstellingen. De belangrijkste hiervan zijn:
Media.
In Hannover verschijnen twee regionale dagbladen, de "Hannoversche Allgemeine Zeitung" en de "Neue Presse". Beide worden uitgegeven door uitgeverij Madsack. Erich Madsack was in 1949 de oprichter van de "Hannoversche Allgemeine Zeitung", waarvan de voorloper, de "Hannoverscher Anzeiger", in 1893 door zijn vader August Madsack was opgericht. In het "Anzeiger-Hochhaus", waar de krant tot 1974 was gevestigd, werden in 1947 het weekblad "Der Spiegel" en een jaar later het blad "Stern" opgericht.

</doc>
<doc id="35328" url="https://nl.wikipedia.org/wiki?curid=35328" title="Wintervoeding">
Wintervoeding

Wintervoeding is een begrip dat verwijst naar voeding van mens of dier tijdens de winter. Meer specifiek wordt er vaak het bijvoederen van vogels mee bedoeld.
Wintervoeding van vogels.
Vooral als het vriest en er sneeuw is gevallen, kan het voor vogels moeilijk zijn om voldoende voedsel te vinden. Mensen helpen ze dan vaak te overleven door het strooien van voer en het ophangen van vetbollen, netjes met pinda'ss en dergelijke. Ook wordt oud brood gebracht naar watervogels zoals eenden.
Behalve vetbollen en pinda's zijn de volgende voeders geschikt voor verschillende soorten vogels: strooizaad, bruin brood, fruit, hazelnoten, krenten en rozijnen. Spechten zullen graag eten van een stuk spekzwoerd dat aan een boom is bevestigd.
Ongeschikt zijn boter en margarine (dit werkt laxerend) en gezouten, gekruid of suikerhoudend voedsel. Vet in oliebollen die als voedsel in het water worden gegooid, schaadt het verenkleed van watervogels ernstig.
Bij het verstrekken van voedsel wordt rekening gehouden met de veiligheid van de etende vogels. Voederen op en langs autowegen is onverstandig. Voederplaatsen dienen buiten het bereik van katten te zijn. Voedsel voor vogels die bij voorkeur van de grond eten wordt op een plaats vlakbij struiken worden gestrooid, zodat de vogels de gelegenheid hebben om voor katten te schuilen.
Het aanwezig hebben van besdragende struiken in een tuin is een natuurlijke manier van vogelvoeren.
Discussie.
Deskundigen zijn het er niet over eens of veel bijvoederen verstandig is. Volgens sommigen kan het hele jaar door probleemloos bijgevoerd worden, anderen menen echter dat dit onverstandig is tijdens zachtere weersomstandigheden. Bijvoederen tijdens gemiddelde weersomstandigheden maakt vogels onnodig afhankelijk van de mens. Bovendien krijgen zij zo minder gevarieerde voeding binnen. Het is gemakkelijker om een pindanetje leeg te eten dan om zelf zaden te zoeken. Een eenzijdig voedselpatroon komt de gezondheid niet ten goede.
Drinkwater.
Vogels eten sneeuw en rijp om in hun behoefte aan vocht te voorzien. Bij droge vorst zijn vogels in gecultiveerde gebieden gebaat bij verstrekking van drinkwater. Water kan worden gegeven in een ondiep schaaltje met gaas eroverheen gespannen. Dat voorkomt dat de vogels gaan baden en bevriezen. Er mag niets aan het drinkwater worden toegevoegd om bevriezing te voorkomen. Suiker, zout, glycerine en dergelijke zijn schadelijk voor de gezondheid van vogels.

</doc>
<doc id="35329" url="https://nl.wikipedia.org/wiki?curid=35329" title="Rattestaart (gereedschap)">
Rattestaart (gereedschap)



</doc>
<doc id="35330" url="https://nl.wikipedia.org/wiki?curid=35330" title="Troje I-III">
Troje I-III

Met Troje I-III worden de drie diepste archeologische lagen aangeduid, die zich onder de stad Troje bevinden.
Kort na 3000 v.Chr. werden gelijklopend met de opkomst van de zeemacht der Minoïsche beschaving de plaatsen Yassıtepe en Hisarlık (Troje), voornamelijk vanuit Kumtepe, gekoloniseerd.
Troje I.
De eerste nederzetting van Troje werd rond 2920 voor onze jaartelling gesticht en staat bekend als Troje I. Het keramiek van Troje I lijkt sterk op dat van Kumtepe IB. Troje I ligt ongeveer in de tijd van de lagen IC en II van Kumtepe. Troje was een stad, het had van begin af stadsmuren (als eerste plaats in de regio), en het zou spoedig de overige plaatsen in de regio in grootte en macht overtreffen.
De huizen waren verschillend in grootte, soms vrijstaand, soms aan elkaar gebouwd. De grootste gebouwen waren zogenaamde megarons, langgerekte gebouwen, met de deur aan een van de korte zijden, en daarvoor een voorportaal. Deze bouwstijl geldt als de voorloper van de Griekse tempels op basis van een peripteros, maar in Troje I werd hij gebruikt voor woonhuizen. Een van de opgegraven huizen had een lengte van 18 meter. Van twee nog grotere megarons is te weinig overgebleven om de functie te kunnen vaststellen.
Uit Troje I zijn vele verschillende vormen van keramiek gevonden. De werktuigen waren meest van steen, been en hout, maar ook van koper en brons. Kleding werd gemaakt van leer, bont en geweven stoffen. Latere Hittitische tabletten melden dat Troje beroemd was voor textielproductie. Ook Murexschelpen die op een andere plaats die van het Minoïsch zeevaartnetwerk deel uitmaakte werden opgegraven (Kommos) kwamen in de omgeving van Troje voor (Ilias 3.151-4 [LCL 3.125-8]). Zij dienden voor de purperproductie.
Troje I bestaat uit zeer vele woonlagen; dit komt doordat de huizen steeds opnieuw werden gebouwd op de oude fundamenten, maar een stukje hoger. De huizen en de ondergrond bestonden beide uit leem; als een huis was ingestort liet men het daarom meestal simpelweg liggen, en werd de vloer wat opgehoogd. Ook het afval werd in een gat in de vloer gegooid, en na verloop van tijd met leem overdekt.
Troje II.
Troje maakte deel uit van de Egeïsche beschaving (2500-1000 v.Chr.). Rond 2600 v.Chr. werd de stad uitgebreid. De stadsmuren werden ruimer, en er kwam behuizing buiten de muren. Een groot deel van het centrum werd ingenomen door een groot paleis- of tempelcomplex op een verhoging, dat bekendstaat als Troje II. In deze periode was Troje een centrum van brons- en vooral goudsmeedkunst. Er was volop handel met Minoïsch Kreta en andere culturen, zo is gebleken uit aardewerkvondsten. Ergens in de 25e eeuw werd de stad door brand verwoest. De gebouwen werden snel weer opgebouwd, maar binnen korte tijd (wellicht slechts 2 jaar) ontstond een nieuwe brand, die Troje II beëindigde.
Troje III.
Troje werd wel weer opnieuw opgebouwd, maar in plaats van het grote centrale complex ontstonden er nu diverse woonhuizen. Troje bleef in deze periode (Troje III) wel een regionaal machtscentrum. Rond 2300 voor Christus, mogelijk als gevolg van een aardbeving, werd Troje grotendeels verlaten.

</doc>
<doc id="35331" url="https://nl.wikipedia.org/wiki?curid=35331" title="Priemtweeling">
Priemtweeling

Een priemtweeling is een getallenpaar formula_1 waarbij zowel formula_2 als formula_3 een priemgetal is. Voorbeelden hiervan zijn formula_4, formula_5 en formula_6. Men spreekt van priemgetallen met een hiaat van 2. Een hiaat is daarbij het verschil tussen twee opeenvolgende priemgetallen.
Vermoeden.
Het priemtweelingvermoeden houdt in dat er oneindig veel priemtweelingen zijn. Wiskundigen speculeren hier al honderden jaren over, maar er is nog steeds geen bewijs voor gevonden. Alphonse de Polignac breidde dit in 1849 uit tot een vermoeden dat voor ieder even getal formula_7 er oneindig veel paren priemgetallen voorkomen met een hiaat van formula_7 ertussen, maar gedurende anderhalve eeuw schoot het bewijs van deze stelling niet op. Daniel Goldston, János Pintz en Cem Yıldırım bewezen in 2005, in een artikel dat bekendstaat als GPY, dat er willekeurig kleine hiaten bestaan in verhouding tot de waarde die te verwachten is op grond van de globale verdeling van de priemgetallen.
Daarop voortbouwend toonde de Chinese wiskundige Yitang Zhang in april 2013 aan, dat er een hiaat van minder dan 70 miljoen bestaat dat oneindig vaak voorkomt, oftewel dat er een getal formula_9 kleiner dan 70 miljoen moet zijn, waarvoor geldt dat er oneindig veel paren priemgetallen zijn van de vorm formula_2 en formula_11. Dit verraste de wiskundigen en leidde tot een enorme activiteit bij getaltheoretici. In juli 2014 werd aangetoond dat er een dergelijk getal formula_9 moet zijn kleiner of gelijk aan 246. Onder aanname van het vermoeden van Elliott-Halberstam is formula_9 hoogstens 12 en onder het gegeneraliseerde vermoeden van Elliott-Halberstam is de waarde ten hoogste 6.
Constante van Brun.
Al weet men niet of er oneindig veel priemtweelingen zijn, wel weet men dat de som
convergeert. Dit terwijl
niet convergeert, dus divergeert.
Het getal formula_21 wordt de constante van Brun genoemd.
Grootst bekende priemtweelingen.
Er werd op 15 januari 2007 een nieuwe priemtweeling gevonden. Met 58 711 cijfers was dit 2,5 jaar lang de grootste bekende priemtweeling geweest:
Een volgend record werd op 25 juli 2009 gevestigd, dit door de gebruikers van een project met de naam PrimeGrid. Het heeft 100 355 cijfers
Er werd op 25 december 2011 weer met PrimeGrid een nog grotere priemtweeling gevonden. Het gaat om twee getallen met 200 700 cijfers:
De Amerikaan Tom Greer heeft in september 2016 een nieuwe combinatie gevonden. Beide priemgetallen tellen 388.342 cijfers:)

</doc>
<doc id="35332" url="https://nl.wikipedia.org/wiki?curid=35332" title="Courteney Cox Arquette">
Courteney Cox Arquette



</doc>
<doc id="35334" url="https://nl.wikipedia.org/wiki?curid=35334" title="Troje IV-V">
Troje IV-V

Troje IV en Troje V zijn de archeologische bouwlagen van de stad Troje die dateren van ca. 2200 v.Chr. toen de stad opnieuw bewoond werd tot ca. 1750 v.Chr. 
Rond 2200 v.Chr. kwam een nieuwe groep mensen, afkomstig uit Centraal-Anatolië, naar het enige tijd tevoren verlaten Troje. Dit lijkt een minder welvarende tijd voor Troje te zijn geweest, met een aantal grote branden en een teruggang van de veeteelt.
Rond 1900 v.Chr. werden de tijden weer beter: de huizen werden groter en mooier, rundvlees nam de plaats in van wild en varkensvlees als de belangrijkste vleesbron, er kwam meer brons en het keramiek was beter afgewerkt. In de tweede helft van de 18e eeuw v.Chr. verviel Troje weer, en werd verlaten; de oorzaak hiervan is onbekend.

</doc>
<doc id="35335" url="https://nl.wikipedia.org/wiki?curid=35335" title="Sixtijnse Kapel">
Sixtijnse Kapel

De Sixtijnse Kapel (Italiaans: "Cappella Sistina") is de bekendste kapel in het Apostolisch Paleis, de residentie van de paus in Vaticaanstad en vaak te bezichtigen als onderdeel van de Vaticaanse musea.
Het is een van de bekendste binnenruimten ter wereld, vanwege de beroemde fresco's van Michelangelo en omdat het de ruimte is waar in conclaaf de kardinalen bijeenkomen om er een nieuwe paus te kiezen. Voor dit conclaaf wordt op het dak van de kapel een extra schoorsteen geplaatst, waaruit tijdens het conclaaf twee keer per dag rook komt. Dit is afhankelijk van de uitslag van de stemrondes zwarte of witte rook, zodat de mensen op het Sint Pietersplein kunnen zien of er al dan niet een nieuwe paus is gekozen. Ook buiten Rome kan de rook worden gezien. Deze wordt zodra deze uit de schoorsteen komt, rechtstreeks op tv vertoond, zodat ook mensen die niet in Rome zijn, kunnen zien of er al dan niet een nieuwe paus is gekozen.
Geschiedenis.
De Sixtijnse kapel is bekend als de locatie van pauselijke conclaven, maar is in de eerste plaats de fysieke locatie van de pauselijke hofkapel. Daar vonden de belangrijkste liturgische vieringen plaats ten behoeve van het pauselijk hof, dat ten tijde van paus Sixtus IV in de late 15de eeuw ongeveer 200 mensen omvatte, onder wie geestelijken en onderscheiden leken. De Sixtijnse kapel staat op de plaats waar voorheen de Cappella Maggiore stond.
Deze Cappella Maggiore (Grote Kapel) ontleende haar naam aan het feit dat er ook nog een andere, kleinere kapel in gebruik was bij de paus en zijn gevolg voor de dagelijkse aanbidding. Ten tijde van paus Sixtus IV was dit de kapel van paus Nicolaas V, die was gedecoreerd door Fra Angelico. De Cappella Maggiore werd als zodanig vermeld in 1368. Volgens een mededeling van Andreas van Trebizonde aan paus Sixtus IV, toen men ze wilde slopen om plaats te maken voor de huidige kapel, was de Cappella Maggiore in een ruïneuze staat met haar scheve wanden.
De huidige kapel werd ontworpen door Baccio Pontelli voor paus Sixtus IV, naar wie ze is vernoemd, en werd tussen 1473 en 1481 gebouwd onder toezicht van Giovannino Dolci. De afmetingen van de huidige kapel sluiten nauw aan bij die van het origineel. Na de voltooiing ervan werd de kapel versierd met fresco's van een aantal van de beroemdste kunstenaars van de hoog-renaissance, waaronder Botticelli, Ghirlandaio, Perugino en Michelangelo.
De kapel werd opgedragen aan de Hemelvaart van de Heilige Maagd en de eerste mis werd er opgedragen op 15 augustus 1483.
De Sixtijnse Kapel heeft haar functie als pauselijke hofkapel tot op heden behouden en hier vinden dan ook de belangrijkste liturgische vieringen plaats, tenzij de paus op reis is. Aan de kapel is een vast zangkoor verbonden, het Koor van de Sixtijnse kapel, waarvoor door bekende componisten veel originele muziek is geschreven. Het beroemdste stuk is "Miserere" van Allegri.
Architectuur.
De Sixtijnse Kapel werd gebouwd door Giovanni di Dolce tussen 1475 en 1483, in opdracht van paus Sixtus IV, naar wie de kapel ook genoemd werd.
De kapel heeft een rechthoekige grondvorm en is 40,23 meter lang, 20,70 meter hoog en 13,41 meter breed, overeenkomend met de tempel van Salomo, die 60 bij 30 bij 20 el mat, volgens 1 Koningen 6:2. De vloer heeft een prachtig patroon ("opus alexandrium").
Het plafond bestaat uit een afgeplat tongewelf. De kapel wordt in tweeën gedeeld door een marmeren "transenna". Het geheel is ontworpen door Baccio Pontelli.
Fresco's.
De muurschilderingen op de zijwanden zijn vervaardigd door Sandro Botticelli, Pietro Perugino, Domenico Ghirlandaio, Cosimo Rosselli en Luca Signorelli. Michelangelo maakte een hele reeks fresco's van profeten en sibillen, waaronder de Sibila Délfica. Op de schilderingen worden belangrijke gebeurtenissen uit de christelijke geschiedenis afgebeeld, ingedeeld in drie perioden: vóórdat Mozes de wet ontving, de tijd tussen Mozes en Christus en het tijdperk dat erop volgde.
Onder de wandfresco's zijn ruimtes voorzien voor de tien wandtapijten van de befaamde reeks "Handelingen van de Apostelen". Ze is ontworpen door Rafaël en geweven door het atelier van Pieter van Aelst. Slechts bij uitzonderlijke gelegenheden worden ze op de bestemde plaatsen gehangen.
Gewelfschildering.
Het plafond was oorspronkelijk azuurblauw geschilderd en met gouden sterren gedecoreerd, maar paus Julius II besloot in 1508 dat er een nieuw fresco geschilderd moest worden. Hij contracteerde Michelangelo, hoewel deze zich tot dan toe vooral met beeldhouwen bezig had gehouden. Michelangelo schilderde de fresco's tussen 1508 en 1512 voor een bedrag van 3000 dukaten.
Om het gewelf te kunnen beschilderen, had Michelangelo een steiger nodig. De architect Bramante stelde voor om er een te bouwen die kon worden opgehangen aan het gewelf, maar Michelangelo dacht dat dit gaten zou achterlaten, en bouwde daarom zijn eigen steiger. Na het wegbeitelen van het oude fresco werd een nieuwe pleisterlaag aangebracht waarop Michelangelo zijn voorstellingen schilderde. De opdracht van de paus was om de twaalf apostelen te schilderen, maar Michelangelo deed dit voorstel zelf af als "armoedig". Hoewel de kunstenaar zelf altijd beweerde dat hij daarna van de paus qua ontwerp de vrije hand kreeg "om te doen wat ik zelf wilde", vermoedt men tegenwoordig dat hij uit de kring rond de paus advies heeft gehad rond de Bijbelse invulling van het fresco.
De eerste gipslaag bleek te nat te zijn, waardoor er zich schimmel op vormde; Michelangelo's assistent Jacopo l'Indaco bedacht daarop een nieuwe samenstelling voor het gips, intonaco genaamd. Dit mengsel wordt vandaag de dag nog steeds gebruikt bij het aanbrengen van fresco's. Toen Michelangelo klaar was met het gewelf, had hij meer dan 300 figuren geschilderd.
In het midden bevindt zich het bekendste onderdeel van het fresco: "De Schepping", waarop te zien is hoe God Adam het leven geeft.
De schilderijen zijn gebaseerd op Genesis. In de middelste rechthoek op het plafond zijn de volgende schilderijen, van de entree tot de achterwand:
Op 31 oktober 1512 werd de kapel opengesteld voor alle hoogwaardigheidsbekleders van Rome.
Het Laatste Oordeel.
In 1535 werd Michelangelo opnieuw benaderd voor een schilderopdracht in de kapel. Deze keer moest de muur achter het altaar beschilderd worden met een afbeelding van het Laatste Oordeel. Dit fresco werd in 1541 voltooid.

</doc>
