<doc id="37419" url="https://nl.wikipedia.org/wiki?curid=37419" title="Amerikaanse Revolutie">
Amerikaanse Revolutie

De Amerikaanse Revolutie is de periode die, ruwweg tussen 1765 en 1791, de onafhankelijkheid van de Verenigde Staten van Amerika inleidde. De Revolutie begon met politieke veranderingen in de dertien Britse koloniën van Noord-Amerika en toenemend verzet tegen de Britse machthebber, wat uitmondde in de Amerikaanse Onafhankelijkheidsoorlog (1775 - 1783) tussen de opstandige koloniën en moederland Groot-Brittannië. De oorlog resulteerde in de Amerikaanse onafhankelijkheid van de Britse Kroon (uitgeroepen in 1776) en de oprichting van 's werelds eerste constitutionele liberale democratie, een gebeurtenis die wereldwijd denkers en revolutionairen inspireerde.
Het verzet tegen de Britse machthebber in de Noord-Amerikaanse koloniën kwam voort uit onvrede over belastingen die de Britten doorvoerden om de Zevenjarige Oorlog (1756-1763) te bekostigen, zonder daar inspraak in het bestuur tegenover te stellen:" no taxation without representation". De Amerikaanse koloniën protesteerden bij koning George III en bij het parlement van het Verenigd Koninkrijk en kwamen vervolgens in opstand. Het Verenigd Koninkrijk probeerde die opstand te onderdrukken door troepen te sturen. Het gewelddadig neerslaan van protesten, zoals bij het Bloedbad van Boston, wakkerde het conflict verder aan.
Op 4 juli 1776 namen de vertegenwoordigers van de verenigde koloniën de Onafhankelijkheidsverklaring aan in Philadelphia en na een reeks tegenslagen voor het continentaal leger onder bevel van George Washington, keerde de oorlog tegen Groot-Brittannië zich in het voordeel van de Amerikanen. De opstandelingen kregen vrijwillig hulp van veel Europeanen, en vervolgens van de Franse regering onder Lodewijk XVI, van Spanje en van de Republiek der Zeven Verenigde Nederlanden. In 1783 moest Londen de onafhankelijkheid van de Verenigde Staten erkennen. Het nieuwe land kreeg een Grondwet (1787) die geïnspireerd was op de filosofie van de Verlichting. George Washington werd in 1789 gekozen tot president; maar de beginjaren van het nieuwe land werden vooral gekenmerkt door politieke tegenstellingen en sociale spanningen.
Door de Amerikaanse Revolutie ontstond niet alleen een nieuwe staat, maar ook een Amerikaanse natie die zich met eigen symbolen en de kiem van een eigen politieke cultuur onderscheidde van het Britse volk. Binnen de Amerikaanse geschiedenis was de revolutie ook van belang omdat ze de tegenstellingen op scherp zette tussen de aanhangers van een sterke centrale overheid en degenen die het belangrijkste gezag liever bij de individuele staten wilden onderbrengen. De revolutie veroorzaakte ook spanningen tussen de ‘Founding Fathers’ met betrekking tot de rol die het volk moest krijgen in de politiek. Beide scheidslijnen zouden in de daaropvolgend eeuwen nauwverbonden blijven met de Amerikaanse politieke geschiedenis.
Wereldwijd was de Amerikaanse Revolutie de eerste van de liberale revoluties: de gebeurtenissen in de jonge natie kregen wereldwijd bijval en navolging, zoals in de Franse Revolutie (1789) en de Haïtiaanse Revolutie (1791). De Onafhankelijkheidsverklaring en de Grondwet werden een leidraad voor intellectuelen en revolutionairen die het recht op vrijheid, gelijkheid en het nastreven van geluk op schrift wilden stellen.
Context: de dertien Britse koloniën rond 1775.
Geografisch kader.
De dertien Britse (oorspronkelijk Engelse) koloniën ontstonden in de periode tussen het begin van de zeventiende eeuw en de eerste dertig jaren van de achttiende eeuw over meerdere honderden kilometers langs de Atlantische kust (zie kaart). De geografie, bevolking, economie en instellingen van de koloniën werden in die tijd gekenmerkt door onderlinge verschillen. De communicatie tussen de koloniën verliep langzaam en vaak moeilijk: de bestaande wegen waren in slechte staat en bruggen bestonden bijna niet.
Bevolking.
Tussen 1710 en 1770 nam de bevolking van de dertien koloniën met tienvoud toe. Rond 1770 bedroeg de totale bevolking ongeveer 2,2 miljoen inwoners. Sinds hun oprichting kenden de koloniën een sterke demografische groei door immigratie, maar ook door een hoog geboortecijfer. De bevolkingsdichtheid was relatief laag. De meeste kolonisten leefden op het platteland en de bevolking concentreerde zich aan de kust, waar de grote steden zich bevonden, zoals Philadelphia dat het dichtst bevolkt was (ongeveer 45.000 inwoners in 1780) en daarmee groter dan Boston of New York.
Maatschappij.
 De koloniale maatschappij was divers: naast de Britse meerderheid leefden er Duitsers, Zwitsers, Hollanders, Ieren, Schotten, Scandinaviërs en Fransen, vooral in de koloniën in het noorden en in het midden van Amerika. Volgens de historicus Fernand Braudel, zou deze etnische mix voor de afscheiding van Groot-Brittannië gezorgd hebben. De religieuze praktijken varieerden ook: hoewel de elites protestant waren, behoorden ze tot verschillende stromingen. De joden en katholieken, die met argwaan bekeken werden, vormden de belangrijkste religieuze minderheden.Aan de vooravond van de Amerikaanse revolutie behoorden kolonisten van Europese afkomst tot verschillende sociale groepen. In de Dertien Koloniën bestonden het hofstelsel en de feodale heerschappij vrijwel niet, maar er heerste een andere vorm van hiërarchie die gebaseerd was op landbezit en rijkdom. De elite bestond uit gouverneurs, plantagebezitters, belangrijke kooplieden en reders. Dan was er nog de groep van ambachtslieden, vertegenwoordigers van de koning, boeren en kleine kooplieden: deze middenklassen vertegenwoordigden 40% van de totale bevolking.
Zeelieden, pachters en bedienden stonden op de laagste trede van de sociale ladder. Contractarbeiders waren blanken uit de laagste arbeidersklasse die bijna dezelfde status hadden als slaven: het waren gevangenen, vrouwen en kinderen die al dan niet vrijwillig naar de Nieuwe Wereld gestuurd waren om er in de landbouw te gaan werken. Vanaf de koloniale periode groeiden de sociale verschillen. De verschillende groepen kolonisten lieten blijken dat ze uiteenlopende belangen hadden. Dit riep spanningen op, veroorzaakte zelfs opstanden in de steden en op het platteland. De verlichte elites waren bezorgd en wilden de sociale orde behouden en hun eigendommen beschermen. Andere kolonisten leden meer onder de Britse belastingmaatregelen en ongelijke verdeling van bezittingen. Het optreden van bepaalde predikanten wakkerde sociale spanningen aan die zich verspreiden naar ontmoetingsplaatsen in de steden, zoals tavernes en herbergen. Hier werd informatie uitgewisseld, werden discussies gevoerd en vergaderingen gehouden. De pers speelde ook een actieve rol bij het voeden van de revolutie.
Regering.
Elke kolonie had een eigen politieke status die bepaald was door haar geschiedenis. Gewoonlijk werd onderscheid gemaakt tussen drie categorieën: de "charterkoloniën" die gereguleerd werden door handvesten die door de vorst toegekend waren aan private scheepvaartmaatschappijen, zoals in Rhode Island en Connecticut het geval was. De oprichting van de "patroonschappen" was het initiatief geweest van één belangrijk persoon, de Lord Proprietor. Er waren drie patroonschappen: Pennsylvanië, Maryland en Delaware. De burgers kozen er hun gouverneur. De acht andere ten slotte waren kroonkoloniën (of koninklijke koloniën). Zij hadden een grondwet die opgesteld was door de kroon.
De gouverneurs oefenden uit naam van de koning de uitvoerende macht uit en beschikten over gewapende troepen. Zij werden bijgestaan door douanebeambten en ook door koninklijke belastinginspecteurs. De raad van de gouverneur had juridische, administratieve en wetgevende bevoegdheden. Zoals bij een Hogerhuis, had de raad een adviserende rol. Tot slot had elke kolonie een assemblee dat de lokale problemen, maar ook de begroting en uitrusting van het leger besprak en regelde met de goedkeuring van de raad. Een kolonie kon agenten naar Londen sturen om er petities en verzoeken over te brengen. De kolonisten in Massachusetts oefenden door middel van town meetings een vorm van directe democratie uit. Door de afstanden en de uitgestrektheid van het koloniale gebied waren de Amerikanen op lokaal niveau betrekkelijk autonoom.
In Londen viel het koloniale beleid onder de verantwoordelijkheid van de particuliere raad (Privy Council) van de koning en de Board of Trade and Plantations. Feitelijk gezien waren de premier (First Lord of the Treasury) en de minister van het departement van het zuiden (de vroegere naam voor het Ministerie van Buitenlandse Zaken) de personen die de koloniale zaken beheerden. De positie van het parlement was in dit systeem slecht gedefinieerd, maar het stemde over de handelswetten van het koninkrijk en had in die hoedanigheid het recht om de douaneheffingen van de koloniën te bepalen.
De echte macht was vaak in handen van de verschillende sociaal-economische groepen; de onafhankelijke boeren op het platteland van New England, de handelaren en ambachtslieden uit de belangrijkste steden aan de kust, de rivaliserende grootgrondbezitters uit de staat New York die hun pachters op bijna feodale manier behandelden, de kooplieden die gelieerd waren aan de Atlantische-Engelse handel in de stad New York, de familie Penn (die de gouverneur benoemde) en een groep van rijke Quaker families in Pennsylvania en plantagehouders met slaven uit Virginia en Noord- en Zuid-Carolina, waarbij de arme blanken geen politieke rechten hadden.
Economie.
De Dertien Koloniën vormden gezamenlijk een economisch rijk gebied. In New England, in het noorden, leefde men van ambachtelijk handwerk, zeehandel en visserij. De kooplieden in Boston dreven handel met de Antillen: zij exporteerden hout, graan, vis, walvisolie en ze importeerden suiker, melasse en tafia (suikerbrandewijn). De handel stimuleerde de productie van metaal en textiel en zorgde zelfs voor de ontwikkeling van scheepswerven en destilleerderijen.
De landbouw in de koloniën in het midden van het land was divers en de veeteelt was alomtegenwoordig. Gekenmerkt door een vochtig, subtropisch klimaat leefden de koloniën in het zuiden voornamelijk van een dynamische, commerciële landbouw (hoofdzakelijk export van tabak, indigo en granen). De telers gebruikten slaven voor het werk op de grote landbouwbedrijven. De blanke aristocratie leefde op de landgoederen en lieten er mooie landhuizen bouwen. Het systeem van plantages was echter niet hetzelfde als het systeem dat tot de Burgeroorlog zou duren. Dat systeem zou in 1798 ingevoerd worden door de Franse eigenaren die vluchten voor de slavenopstand. Het zuiden was overwegend landelijk en de weinige steden waren relatief dunbevolkt (Charleston, Baltimore en Norfolk).
Structurele oorzaken: de koloniale betrekkingen met Groot-Brittannië.
Brits imperialisme.
Na de Zevenjarige Oorlog begonnen de Britse autoriteiten zich te bezinnen over het Britse rijk in zijn hoogtijdagen. Tussen 1770 en 1782 droomden de Tories, die toen aan de macht waren, over versterking van de koloniale overheersing en over centralisatie. Als protectionisten probeerden zij het mercantilistische systeem strikt toe te passen door hun handelsmonopolie te versterken, scheepvaartmaatschappijen te stimuleren en smokkel te bestrijden. De Tories kregen te maken met tegenwerking van de Whigs, die voor de vrije handel waren, maar ook van Amerikaanse handelaren.
De lokale wetten in Amerika die door de koloniale assemblees opgesteld waren en door de koning goedgekeurd, waren in principe ondergeschikt aan de Britse wetten die aangenomen werden door het Britse parlement. De koloniale assemblees aarzelden echter niet om in de exclusieve bevoegdheden van de gouverneurs te treden door gebruik te maken van hun recht van toezicht. Doordat dit 'bewind van de assemblees' steeds machtiger werd, probeerde Londen haar gezag na 1763 te versterken. Destijds vreesde de metropool voor een uitbreiding van de Dertien Koloniën naar het westen. Dit zou tot ongelijke verhoudingen en onafhankelijkheid geleid hebben.
Economische geschillen.
De economie van de koloniën werd gekenmerkt door het mercantilisme en exclusiviteit. Met dit systeem wilde Groot-Brittannië zoveel mogelijk edelmetaal behouden en de Britse industrie en het Britse ambacht beschermen. De handelsbetrekkingen werden geregeld door de Engelse Scheepvaartwetten: de koloniën exporteerden hun grondstoffen alleen op Britse schepen. Die grondstoffen werden in Groot-Brittannië verwerkt om vervolgens verkocht te worden aan het buitenland. De producten die in de koloniën vervaardigd werden, mochten niet geëxporteerd worden en bepaalde goederen moesten zelfs uit Groot-Brittannië komen. Ook mochten de Amerikaanse koloniën alleen Britse producten kopen. De buitenlandse schepen die handel dreven met de koloniën moesten een Britse haven passeren om douanerechten te betalen.
In werkelijkheid leidde de afstand tussen Londen en de corruptie van de douane-ambtenaren in Amerika tot laksheid bij het innen van de belastingen. Amerikaanse schepen staken zelfs illegaal de Noord-Atlantische Oceaan over om handel te drijven. De Britse handelaren werden snel ongerust door deze inbreuk op het mercantilisme en de Amerikaanse concurrentie. De economische ontwikkeling van de Dertien Koloniën leidde zo tot vijandigheid tussen de koloniale handelaren en de kapitalisten van het moederland.
De Amerikaanse koloniën, en in het bijzonder de handelaren uit New England, stelden het monopolie op het vervoer van bepaalde goederen zoals thee aan de kaak. Zij betreurden ook het chronische gebrek aan geld en hun afhankelijkheid van de Britse kredietverstrekking.
Opkomst van een Amerikaanse identiteit.
De economische elite in Amerika voelde zich doorgaans verwant met het moederland en probeerde de levenswijze van de hogere klassen van Groot-Brittannië na te doen. Deze families stuurden hun zoons naar Groot-Brittannië om te studeren. Zij hadden er belang bij om bij het moederland te blijven vanwege het handelssysteem en de maatschappelijke orde die het garandeerde.
De middenklassen waren minder gehecht aan Groot-Brittannië. De kolonisten die in Amerika geboren waren, voelden zich steeds minder Brits. Ondanks de diversiteit van de koloniën en hun inwoners ontstond er door het Brits imperialisme ook een ‘koloniaal patriottisme’, dat zich tegen het moederland keerde, en een Amerikaanse identiteit. Sinds de 17e eeuw presenteerden de koloniën zich als een eiland van religieuze verdraagzaamheid, dit in tegenstelling tot de situatie in Europa. Het streven naar geluk en individueel succes gekoppeld aan de sociale mobiliteit en de mogelijkheden die de uitgestrekte ruimte in Noord-Amerika bood, was een van de fundamenten van die Amerikaanse identiteit in wording.
Er was echter veel verdeeldheid tussen de kolonisten en tussen de koloniën. Er waren regelmatig geschillen over de grenzen van de koloniën. Binnen een kolonie zelf liepen de belangen uiteen. In Massachusetts verzetten de inwoners van Boston zich tegen de boeren in het westen van de kolonie. De kolonisten hielden van processen voeren en ze bleven elkaar maar aanklagen. Deze wanorde belemmerde de zaak van de onafhankelijkheid niet om terrein te winnen: de kolonisten dachten dat het verval te wijten was aan de Britse onderdrukking. John Dickinson geloofde dat de Engelsen door eigenbelang in een domesticatie en een verlaging van de geest waren gestort.
Invloed van de Verlichting.
Aan het eind van de 18e eeuw was Philadelphia ‘het absolute centrum van de revolutionaire Verlichting’, vooral onder leiding van de geleerde Benjamin Franklin (1706-1790). In deze stad en in Boston bevonden zich de belangrijkste uitgeverijen van de Dertien Koloniën en de Pennsylvania Gazette (1723) speelde een grote rol in de Amerikaanse revolutie. De Amerikaanse Filosofische Vereniging was een debatgroep opgericht door Benjamin Franklin.
De elite en de Founding Fathers van de Amerikaanse revolutie lazen de Europese filosofen zoals John Locke, Charles de Montesquieu, Hugo de Groot, Cesare Beccaria, Henry Home en Thomas Hobbes. De theorieën van Locke beïnvloedden de meeste hoofdrolspelers van de Amerikaanse revolutie: het denkbeeld van het sociaal contract impliceerde het natuurlijk recht van het volk om hun leiders af te zetten. Daarentegen hebben historici weinig sporen kunnen vinden in Amerika van het gedachtegoed van Rousseau. De Founding Fathers van de Amerikaanse revolutie putten uit de analyse van de Britse constitutie door Montesquieu, maar ook uit de Britse teksten (Habeas Corpus, Bill of Rights) bij het opstellen van de grondwetten van de staten en de federatie.
Aan de vooravond van de revolutie was het republicanisme een van de dominante ideologische grondbeginselen in de koloniën. De kolonisten hadden kritiek op de opzichtige luxe van het hof en stelden de republikeinse deugd voor. Het denkbeeld ontwikkelde zich dat de mensen de burgerlijke plicht hadden om voor hun land te strijden.
Invloed van het Methodisme.
De invloed van de Verlichting bleef beperkt tot de grote steden. Op het platteland en in de provinciestadjes waren het de Methodistische predikanten die de kolonisten opriepen zich af te keren van de Britse koning en nieuwe modelstaten te stichten. Daaronder verstonden zij wel iets heel anders dan de Verlichte denkers in de grote steden: ze schetsten in hun preken een zuivere bijbelse leefgemeenschap. De "founding fathers" sloten ook aan bij hun terminologie: Benjamin Franklin sprak over Mozes, die zijn volk naar het Beloofde Land voerde, en ook Thomas Jefferson verwees naar de tocht van het joodse volk door de woestijn.
Toenemende oppositie.
In de jaren 1763-1774 ontstond er koloniaal verzet tegen Britse claims in de vorm van een reeks belastingwetten, die door de centrale machthebber snel afgeschaft werden. De Amerikaanse weerstand tegen het mercantilisme en het belastingbeleid van Londen ontaardde soms in rellen en sporadisch in opstanden die nog niet erg bedreigend waren.
Gevolgen van de Zevenjarige Oorlog.
De Zevenjarige Oorlog (1756-1763) zette de Europese machthebbers tegen elkaar op en putte de schatkist van de Britse kroon uit. Na het conflict steeg de Britse schuld door de oorlog met £ 317.000.000. Lord Jeffery Amherst, opperbevelhebber van de koninklijke troepen in Noord-Amerika, maakte een inschatting dat 10.000 soldaten nodig waren om de vrede te bewaren in de nieuw verworven gebieden. De regering besloot toen om in de koloniën een leger aan te houden van enkele duizenden mensen, de kosten van handhaving lagen rond de £ 300.000 per jaartroepen door de kolonisten betaald zouden worden.
De koninklijke proclamatie van 1763 had drie belangrijke doelen: het koloniale Britse rijk in Noord-Amerika beter te organiseren en de betrekkingen met de inheemse Amerikanen te demilitariseren, vooral na de revolutie van Pontiac, en grondspeculatie voorkomen. De proclamatie beoogde de vrees van de inheemse bevolking voor een massale invasie van blanke boeren op hun grondgebied weg te nemen. ‘De Frontier’ trok immigranten die op zoek waren naar land, zoals Schotten en later Duitsers De uitputting van de bodem in het oosten van de Appalachen en de demografische druk verklaarden de honger naar land door de kolonisten.
De proclamatie van George III verbood bewoners van de Dertien koloniën om zich op grondgebied ten westen van de Appalachen te vestigen of daar grond te kopen. De Kroon reserveerde een deel van de Amerikaanse houtproductie voor zichzelf en had eveneens een monopolie op de aankoop van grondgebieden van de inheemse Amerikanen; de Kroon garandeerde de bescherming van de inheemse bevolking. Londen plande de bouw van Britse forten langs de grens van het gekoloniseerde gebied; deze maatregel moest ervoor zorgen dat de proclamatie gerespecteerd werd, maar dat ook de pelshandel met de inheemse Amerikanen bevorderd werd. De Britse regering dacht dat met die voorposten de verdediging van de Dertien koloniën veiliggesteld was en dat hun financiering daarom de verantwoordelijkheid van de kolonisten was.
De koninklijke proclamatie van 1763 vergrootte de ontevredenheid van de Amerikaanse kolonisten die zich al in deze gebieden van de inheemse Amerikanen gevestigd hadden. Zij moesten het land teruggeven en terugkeren naar de Dertien koloniën. Sommige kolonisten waren ervan overtuigd dat de koning hen probeerde vast te houden in de kuststrook om hen zo beter onder controle te kunnen houden. De kolonisten weigerden om de bouw en het onderhoud te financieren van de koninklijke voorposten op de grens die bepaald was door de proclamatie. Het verdrijven van de Fransen uit Canada in 1763 vergrootte het gevoel van veiligheid van de Dertien koloniën, die dachten dat ze geen militaire bescherming van de Britten meer nodig hadden. Toen de vrede was teruggekeerd, hadden de Amerikanen veel moeite met de permanente aanwezigheid van de Britse legertroepen in de koloniën; de aanwezigheid van de troepen werd gezien als een instrument van de Britse tirannie.
De wetgeving.
Op 5 april 1764 stemde het Britse parlement voor de Sugar Act: deze wet handhaafde de belastingen op suiker en melasse die uit het buitenland geïmporteerd werden en breidde ze uit naar andere producten (hout en ijzer). De wet veroorzaakte een crisis in de productie van rum en vergrootte de ontevredenheid van Amerikaanse handelaars
Enkele dagen later verbood de Currency Act de uitgifte van bankbiljetten in de Dertien koloniën, waardoor het moederland hun monetair systeem kon controleren. De koloniale vergaderingen protesteerden fel tegen deze maatregel die bedoeld was om de superieure positie van de pond sterling te versterken.
De Stamp Act (1765) stelde een verplichte belastingzegel voor alle officiële documenten, kranten en andere zaken in. Deze wet had gevolgen voor alle kolonisten en niet alleen voor handelaren en werd nauwelijks toegepast vanwege Amerikaanse weerstand en druk.
 Het Huis van Poorters in Virginia nam de resoluties van Patrick Henry aan over de Stamp Act. Die resoluties stelden dat de Amerikanen dezelfde rechten bezaten als de Britse onderdanen, vooral het recht om geen belasting te moeten betalen zonder toestemming van hun vertegenwoordigers. Zij die de Britse vordering steunden om de inwoners van Virginia belasting te laten betalen, zouden als vijanden van de kolonie worden beschouwd. Gouverneur Fauquier koos ervoor om het Huis van Poorters te ontbinden in reactie op die radicale voorstellen. Op 24 maart 1765 vaardigde het Parlement een eerste Quartering Act (Inkwartieringswet) uit, die van de koloniale assemnlees eisten om in de behoeften van de Britse gewapende troepen te voorzien. Die beslissing veroorzaakte een reeks rellen in Amerikaanse steden als Boston en Newport (Rhode Island). Het verzet was het hevigst in New York: de Assemblee weigerde om de troepen te financieren en werd in december 1766 geschorst als vergelding.
Zevenentwintig afgevaardigden van 9 koloniën kwamen van 7 tot en met 25 oktober 1765 samen in New York om een gezamenlijk standpunt te bepalen: het Stamp Act Congres nam een "Verklaring van Rechten en Klachten" aan en verstuurde brieven en petities naar Londen. Deze documenten eisten voor de koloniale vergaderingen de macht op met betrekking tot het heffen van belastingen, maar ook het recht van kolonisten om vertegenwoordigd te worden in het Parlement in Londen. Uiteindelijk werd de Stamp Act op 18 maart 1766 ingetrokken als gevolg van de boycot en de protesten zonder de vraag over de politieke vertegenwoordiging van de Amerikanen te regelen. De Stamp Act werd vervangen door de Declaratory Act, die een versterking van de centrale macht betekende ten nadele van de koloniale assemblees.
De crisis in de relatie tussen de koloniën en het parlement ging in 1767 verder met de Townshend Acts, die in de Dertien Koloniën een belasting op geïmporteerde grondstoffen invoerden. Deze hadden tot doel om het koloniale bestuur te financieren en om het begrotingstekort terug te dringen. Bovendien zorgden de Townshend Acts voor een versterking van de douanecontroles. In juni 1768 ontbond de gouverneur van Massachussetts de assemblee: de andere koloniën verklaarden zich solidair met de afgevaardigden. Op 22 september kwamen ongeveer 100 afgevaardigden uit Massachusetts bijeen op een conventie. Londen stuurde extra troepen om Boston het zwijgen op te leggen. In mei 1769 las George Washington voor het Huis van Poorters het voorstel van George Mason voor om Britse producten te boycotten tot de Townshend Acts afgeschaft werden. De gouverneur van Virginia verbood toen de vergadering.
Op 5 maart 1770 tijdens een gewelddadig protest in het centrum van Boston, schoten Britse soldaten op de menigte. Vijf personen stierven tijdens ‘het bloedbad van Boston’. De kranten van de stad maakten van deze gebeurtenis het symbool van de Britse onderdrukking. Groot-Brittannië trok de Townshend Acts in maart 1770 in, ook al werd de belasting op de thee gehandhaafd.
De Tea Act werd in mei 1773 aangenomen om de Engelse Oost-Indische Compagnie in staat te stellen haar thee te verkopen aan de Dertien Koloniën zonder belasting te betalen. Deze wet had als doel om de financiën van de Compagnie te herstellen door haar monopolie te versterken, maar ze richtte de onafhankelijke handelaren ten gronde.
Op 16 december 1773, tijdens de Boston Tea Party, gooiden kolonisten verkleed als Inheemse Amerikanen meer dan 300 kisten thee van de kades. Als vergelding nam Groot-Brittannië een reeks radicale maatregelen die bedoeld waren om de orde te handhaven: de raad van Massachusetts zou voortaan gekozen worden door de koning en de officieren zouden benoemd worden door de gouverneur. De haven van Boston werd gesloten, de onbewoonde huizen werden in beslag genomen om de Britse soldaten onderdak te geven en de rechtsgang werd herzien. Deze nieuwe wetten, die door de Amerikanen de Intolerable Acts en Coercive Acts (dwangwetten) genoemd werden of Punitive Acts door de Britten, markeren een beslissende fase in het uitbreken van de Amerikaanse revolutie.
Amerikaans protest.
Tijdens de jaren jaren-1760 organiseerden de Amerikaanse kolonisten het verzet en het protest tegen het Britse beleid. Zij ondernamen gewelddadige acties en richtten netwerken van onderlinge solidariteit op, ondanks de diversiteit en uitgestrektheid van de koloniën. De belangrijkste haarden van onrust waren Boston, New York, Philadelphia en Virginia.
Acties steeds radicaler.
De acties die uitgevoerd werden tegen de Britse machthebbers namen steeds radicalere en beter georganiseerde vormen aan. Het gebruik van boycots en petities was in Boston al in 1764 een van de meest effectieve acties tegen de Britse overheersing. Veel journalisten en juristen stelden hun pen ten dienste van de Amerikaanse zaak: de advocaat James Otis (1725-1783), aan wie doorgaans de beroemde uitdrukking ‘"Taxation without Representation is Tyranny’" toegeschreven wordt, schreef verschillende pamfletten tegen de koloniale politiek van Londen. In 1764 publiceerde hij "The Rights of the British Colonies Asserted and Proved", waarin hij de onaantastbare en universele rechten van de kolonisten verdedigde door zich te beroepen op de Britse filosoof John Locke. In 1767 publiceerde een andere advocaat, John Dickinson, ‘"Brieven van een boer uit Pennsylvania aan de inwoners van de Britse koloniën"’, waarin hij de oorzaken van de Amerikaanse ontevredenheid uiteenzette en die een grote impact hadden. In 1770 maakte Paul Revere propaganda gravures van het bloedbad van Boston (bloedbad van King Street). In 1770 publiceerde Alexander McDougall in New York een anti-Brits smaadschrift en werd gevangen genomen Die periode werd ook gekenmerkt door gepassioneerde debatten in de koloniale vergaderingen: in mei 1765 hield Patrick Henry een heftige toespraak voor het Huis van Poorters waarin hij opriep tot de dood van de koning van Groot-Brittannië.
In de jaren 1764-1774 volgden demonstraties waarbij het intrekken van de wetten geëist werd. Het geweld tegen vertegenwoordigers van het Britse gezag was aanvankelijk sporadisch en beperkt, maar nam toe. Rellen in de steden waren meestal gericht tegen gouverneurs, maar ook tegen douane- en belasting-ambtenaren die soms liever ontslag namen. De menigte maakte soms gebruik van pek en veren. In 1765 hingen de relschoppers een afbeelding op van Andrew Oliver, een belastingontvanger van de Stamp Act uit Boston, die ze verbrandden. Zijn kantoor werd in brand gestoken en zijn huis werd geplunderd, net als dat van gouverneur Thomas Hutchinson. De Loyalisten werden getroffen door het geweld: in 1768-1770 hingen tegenstanders kwetsende posters op, waarop winkels die weigerden om de Britse producten te boycotten, beschuldigd werden een ‘importeur’ te zijn In 1772 werd de Britse schoener "Gaspee", die werd ingezet voor de controle van koopvaardijschepen, door patriotten in brand gestoken voor de kust van Rhode Island: dit werd bekend als de Gaspee-affaire. In januari 1774 werd John Malcolm, een douanebeambte uit Boston, gegeseld, met pek en veren besmeurd en gedwongen om kokende thee te drinken.
Betere organisatie van kolonisten.
De Zonen van de Vrijheid, een geheime organisatie van Amerikaanse tegenstanders van de Britse heerschappij opgericht in 1765, voerden verschillende acties uit die varieerden van het schrijven van pamfletten tot de oprichting van vrijheidsbomen. Het socialeprofiel van de Zonen van de Vrijheid was niet uniform: het waren zowel advocaten als arbeiders. De belangrijkste vertegenwoordigers van deze beweging waren Paul Revere, Thomas Young, Joseph Warren, Patrick Henry, John Hancock, James Otis, John Adams en zijn neef Samuel Adams, die de aanvoerder was van de opstand in New England.
De betrokkenen bij het politieke protest begonnen geleidelijk hun acties te coördineren. Aan het eind van het jaar 1772, na de Gaspee-affaire, kwam Samuel Adams met het plan om verbindingscomités op te richten (Committees of Correspondence). Deze comités zouden een netwerk vormen tussen de verenigingen van patriotten in Massachusetts, en oproepen tot het boycotten van Britse goederen. Op 12 maart 1773 richtte Virginia het eerste comité op, dat een permanent contact wilde leggen met geestverwanten in de andere kolonies. Patrick Henry en Thomas Jefferson maakten deel uit van het comité. De veiligheidcomités (Committee of Safety) werden daarna opgericht voor de uitvoering van de resoluties van de verbindingscomités en van het Continentale Congres (Continental Congress).
In Boston vernielden de militanten een gebouw waarvan gedacht werd dat het een verkoopkantoor was van zegels en ze vielen het huis aan van een distributeur van deze zegels. In New York vernietigden ze de woningen van mensen die ze als verraders beschouwden en ze gingen de confrontatie met de Britse soldaten aan die in de stad gelegerd waren. De woede tegen de Britse kroon mengde zich met een gevoel van wrok ten opzichte van de elite die met hun rijkdommen pronkten in een tijd van algemene ontberingen. Zo viel de bevolking een theater aan dat door de elite bezocht werd.
Eerste Continentale Congres (september-oktober 1774).
Aan het begin van de herfst van 1774 stuurden de Dertien Koloniën afgevaardigden naar interkoloniale assemblees: eerst het Stamp Act Congres, daarna de Provinciale Congressen (Provincial Congress). In 1774, in de nasleep van de Intolerable Acts, deden de inwoners van Boston een beroep op de solidariteit van de andere koloniën. In juni werden de assemblees van Massachusetts en Virginia ontbonden door de gouverneurs. Joseph Galloway van Pennsylvania stelde een tweekamerstelsel voor dat bestond uit het parlement in Londen en een Amerikaanse nationale vergadering. De budgettaire beslissingen zouden alleen goedgekeurd kunnen worden met de instemming van de laatste. Vijf staten stemden voor dit voorstel, zes stemden tegen en het idee van een compromis werd opgegeven.
De laatste fase die de overgang van protest naar revolutie markeerde, was die van het Eerste Continentale Congres, door Londen gezien als een bij uitstek illegale actie: dit congres vormde een onafhankelijke politieke assemblee met als eerste doel het coördineren van acties van de koloniën tegen het moederland, om vervolgens omgevormd te worden tot een echt instrument voor het landsbestuur. Vanaf september 1774 gebruikten de Amerikanen het woord ‘Staten’ om de Dertien Koloniën van Amerika aan te duiden.
In oktober 1774 eiste het Continentale Congres van Philiadelphia erkenning van de Amerikaanse vrijheden: het richtte een Continentale Associatie op die zowel belast was met de organisatie van de toezichtcomités als met de boycot van de Britse producten als het afschaffen van de Intolerable Acts.
Het Congres schreef een "Toespraak gericht aan het volk van Groot-Brittannië" en stuurde een petitie naar de koning. De Vergadering riep de Canadezen tevergeefs op om zich bij de rebellen aan te sluiten: Canada bleef echter trouw aan Londen en verwelkomde zelfs de Amerikaanse Loyalisten in wat later Opper-Canada zou worden. Alexander Hamilton riep Brits-West-Indië op om in opstand te komen. Uiteindelijk besloten de afgevaardigden van het Continentaal Congres om op 10 mei 1775 een Tweede Continentaal Congres te houden.
De Onafhankelijkheidsoorlog (1775-1783).
Begin 1775 plunderden de Amerikanen wapenarsenalen en organiseerden ze milities; de Amerikaanse strijdkrachten waren echter inferieur aan het Britse leger, in aantallen en in effectiviteit. De gewelddadige acties tegen de Britse belangen namen toe: tijdens een toespraak in de St. John kerk van Richmond in Virginia eiste Patrick Henry ‘de vrijheid of de dood’.
Eerste confrontaties in het noorden (1775).
De eerste veldslag tussen Britse en Amerikaanse soldaten was de Slagen van Lexington en Concord op enkele kilometers ten westen van Boston (19 april 1775): deze eerste schermutseling, die eindigde in het voordeel van de opstandelingen dankzij de tussenkomst van de minutemen, leidde tot 73 Britse en 49 Amerikaanse doden en markeerde het begin van de guerrillaoorlog. Op 10 mei 1775, de dag dat de Amerikanen Fort Ticonderoga veroverden, werd de eerste bijeenkomst van het Tweede Continentale Congres gehouden in Philadelphia. Dit Congres benoemde George Washington op 15 juni 1775 tot hoofd van het Continentale leger: de generaal moest een bonte verzameling van ongedisciplineerde troepen organiseren. Aan het begin van de oorlog was er niet genoeg geld om de soldaten te betalen en velen deserteerden. De Amerikanen waren echter zeer vastberaden om zich los te maken van het moederland.
Het Congres deed opnieuw een oproep aan Canada tegen Groot-Brittannië. Op 8 juli stuurde het Congres de beroemde ‘Olijftak-petitie’ aan de koning van Groot-Brittannië, een verzoeningspoging die uiteindelijk afgewezen werd door George III. De Amerikanen belegerden Boston (19 april 1775-17 maart 1776) en verloren de Slag om Bunker Hill op 17 juni 1775: de stad bleef in handen van de Britten, maar zij leden zware verliezen. Uiteindelijk trokken de Britten zich terug in Nova Scotia op 17 maart 1776. De Amerikaanse troepen vielen Canada binnen en bezetten Montréal (13 november 1775): de Amerikanen trokken zich eind 1774 terug vanwege de Canadese winter en het verzet van de bevolking.
De politieke revolutie (1776-1777).
Op 9 juli 1776 haalden de inwoners van New York het standbeeld van de koning van Groot-Brittannië neer. Op 10 januari 1776 publiceerde Thomas Paine een pamflet met de titel ‘"Common Sense"’, dat veel succes had en waarin hij de monarchie bekritiseerde. Thomas Paine riep Amerika op om zich af te scheiden van Groot-Brittannië en stelde een republikeinse grondwet voor. In een brief die op 22 april 1776 gepubliceerd werd in de krant Pennsylvania Packet, legde hij alle voordelen van onafhankelijkheid uit. Onafhankelijkheid zou de Amerikanen geluk brengen, want ‘het was een onbeschreven blad om te vullen’. Voor hem waren de Amerikanen een vrij en deugdzaam volk dat zich kon verlossen van het verleden. Het idee van onafhankelijkheid werd het middel om een leven te leiden dat gebaseerd is op deugdzaamheid, het hoogste ideaal van veel patriotten.
Tussen 1776 en 1780, namen de Amerikaanse Staten geschreven grondwetten aan die gebaseerd waren op het geloof in publieke deugdzaamheid. Beknopte wetten werden wenselijk en toereikend gevonden. De teksten voorzagen in twee assemblees en jaarlijkse verkiezingen: aan het democratische principe werd overal invulling gegeven door het censuskiesrecht (behalve in Vermont waar het blanke mannenkiesrecht vanaf het begin werd ingevoerd). De Constitutie van Virginia (juni 1776) bevestigde de rechten van de mens, waarvan verschillende opgenomen zouden worden in de Onafhankelijkheidsverklaring van Amerika: het is de eerste keer in de geschiedenis dat een constitutionele tekst universele en onvervreembare rechten formuleert. In de Constitutie van Pennsylvania (september 1776) werden gewetensbezwaar en religieuze tolerantie vastgelegd. De constituties van vijf van de dertien staten vermeldden de noodzaak van openbaar onderwijs.
Na talrijke debatten nam het Congres van Philadelphia op 4 juli 1776 de Onafhankelijkheidsverklaring aan: deze tekst, waarvan Thomas Jefferson de belangrijkste schrijver was, vertegenwoordigde de ‘oprichtingsakte van de Amerikaanse natie’. Het voorwoord, dat geïnspireerd was op de ideeën van de Verlichting, verkondigde het recht op vrijheid, leven en geluk voor de kolonisten.
Britse opmars naar het midden (1776-1777).
Na de verovering van Long Island (augustus 1776) bezetten de Britse legertroepen van Richard Howe in september de stad New York. De Amerikaanse legertroepen onder aanvoering van George Washington werden gedwongen om zich terug te trekken tot in New Jersey.
Ondanks de successen van Trenton (26 december 1776) en Princeton (3 januari 1777) werd Philadelphia bezet door de Britse legertroepen in de herfst van 1777: het Congres moest de stad verlaten evenals twee derde van de bevolking. Washington werd in Pennsylvania verslagen (Slag bij Brandywine; Slag bij Germantown) en bracht onder rampzalige omstandigheden de winter in Valley Forge door.
Echter, na de Slag van Saratoga in de staat New York, moest de Britse commandant John Burgoyne zich op 17 oktober 1777 overgeven aan Horatio Gates. Deze Amerikaanse overwinning moedigde Frankrijk aan om ten strijde te trekken aan de kant van de opstandelingen.
Alliantie met Frankrijk en eindoverwinning (1778-1783).
Dankzij de diplomatie van Benjamin Franklin werd op 6 februari 1779 in Parijs een alliantieverdrag getekend tussen Frankrijk en de Verenigde Staten. De Fransen hoopten wraak te kunnen nemen op Groot-Brittannië. Spanje voegde zich bij de alliantie in mei 1779, gevolgd door de Republiek der Zeven Verenigde Nederlanden in 1780.
Op 18 juni 1778 trokken de Britse legertroepen zich terug uit Philadelphia om zich te concentreren op de verdediging van New York dat bedreigd werd door een Franse interventie vanaf zee. De Slag om Monmouth (New Jersey, 28 juni 1778) was een Amerikaans succes. Vanaf 1779 vielen de Britten echter de zuidelijke staten aan. Savannah (Georgia) werd bezet; de belegering van de stad, georganiseerd door de Frans-Amerikanen, mislukte op 9 oktober 1779. Tussen mei 1780 en september 1781 vond een reeks veldslagen plaats in South Carolina die soms in het voordeel van de Britten waren (inname van Charleston op 12 mei 1780; Camden op 16 augustus 1780), dan weer in het voordeel van de Amerikanen (Slagveld van King’s Mountain op 7 oktober 1780; Eutaw Springs op 9 september 1781).
De Britse nederlaag bij Yorktown in Virginia (oktober 1781) markeerde een keerpunt in de oorlog. Het Britse Lagerhuis stemde op 27 februari 1782 voor het beëindigen van de oorlog en de Britse premier Lord North nam op 20 maart ontslag. Savannah werd op 11 juli 1782 geëvacueerd door de Britse troepen, Charleston op 14 december. De onderhandelingen met Groot-Brittannië werden in gang gezet en een voorlopig verdrag werd op 30 november 1782 gesloten. Het Verdrag van Parijs dat getekend werd op 3 september 1783 maakte officieel een einde aan de vijandigheden en zorgde voor officiële erkenning van de Verenigde Staten, waarvan de grens werd getrokken bij de rivier de Mississippi. Het Verdrag van Versailles regelde de geschillen tussen Groot-Brittannië en de Europese allianties van Amerika.
Stichting van de Confederatie (1777-1781).
De Amerikaanse eenheid groeide in 1777: in juni werd een nationale vlag aangenomen. De coördinatie van de militaire inspanningen tegen Groot-Brittannië en de bevoorrading van het continentale leger zette de Amerikanen aan om zich te verenigen. Door de leningen en de terugbetaling van de schuld was ook een versterking van de federale centralisatie nodig: de Onafhankelijkheidsoorlog leidde tot de vereniging van de voormalige koloniën.
Op 15 november 1777 werden de Artikelen van Confederatie door het Continentale Congres aangenomen. Deze constitutionele tekst verbond de Dertien Staten in een Confederatie. Ze riep het bestaan van de Verenigde Staten uit, terwijl de gefedereerde staten soeverein bleven. Het introduceerde de verplichting tot wederzijdse gewapende hulp, en een congres dat gekozen werd om het land in internationale onderhandelingen te vertegenwoordigen. Het oordeelde over geschillen tussen de Staten. Daarna richtten de Verenigde Staten een diplomatieke dienst, een staatskas en een bank op. Adellijke titels werden afgeschaft en de eerste departementen (ministeries) werden opgericht. De Artikelen van de Confederatie werden pas van kracht na ratificatie door de Staten, dat wil zeggen in maart 1781. Het Congres was echter voor de belastinginkomsten grotendeels afhankelijk van de goede wil van de Staten. Er waren geen regels voorzien waarmee het Congres zijn gezag over de Staten kon doen gelden, zo groot was het geloof in de publieke deugdzaamheid.
Van de 2,5 miljoen inwoners meldde zich een gering percentage vrijwillig om te vechten tegen de Engelsen. De Staten weigerden te voorzien in de bevoorrading en kleding van het continentale leger. De soldaten leden honger en hadden gebrek aan kleding.
De uitwerking van de Artikelen van de Confederatie leidde tot tegenstellingen tussen de voorstanders van een relatief sterke centrale staat en de aanhangers van grote autonomie van de gefedereerde en soevereine staten. De eerste groep werd aanvankelijk ‘de nationalisten’ genoemd, daarna de ‘federalisten’. De discussies gingen ook over de verdeling van de belastingdruk, het kiesstelsel en de uitbreiding naar het Westen.
De Confederale periode (1781-1789).
.Vanaf 1781 nam een nieuw Congres zitting ter vervanging van het Tweede Continentale Congres. In de nieuwe Vergadering waren echter nauwelijks leden vervangen. De gebieden waar het Congres bevoegdheden had, waren toen niet erg uitgebreid: post, gewichten en maten, valuta, burgerschap. In 1785 werd een munt ingevoerd, de dollar. Deze verving de Britse ponden, maar vooral de verschillende buitenlandse munteenheden die toen in Noord-Amerika in omloop waren, met name de beroemde zilveren munt van acht realen van het Spaanse rijk. Na de oorlog werd de uitgifte van papiergeld voortgezet.
Uitbreiding naar het Westen.
De gebieden die ten westen van de Appalachen liggen en door het Verdrag van Parijs toebedeeld waren aan de Verenigde Staten, werden de inzet van rivaliteit tussen de Staten. Om een einde te maken aan een onduidelijke situatie die een bedreiging vormde voor de eenheid van de jonge natie stelde Thomas Jefferson In 1784 voor dat die gebieden verdeeld zouden worden in tien districten. Elk district zou een Staat van de Unie worden zodra ze een zeker bevolkingsniveau zouden bereiken. In 1785 werd in het Congres de openbare ruimte te koop aangeboden, verdeeld in gemeentes (townships). De Verordening van het Noordwesten van 1787 organiseerde de gebieden en verbood er slavernij. Het Congres legde de gelijke erfrechten van kinderen vast.
Militaire en sociale onrust.
De periode na het Verdrag van Parijs, werd gekenmerkt door de economische malaise en door een zekere sociale onrust. In 1783 bracht het complot van Newburgh de spanningen in het leger aan het licht en onderstreepte dat institutionele hervormingen dringend nodig waren. In juni 1783 drong een groep muiters van een regiment van Pennsylvania het Congres in Philadelphia binnen en bedreigde bepaalde afgevaardigden, die gedwongen werden te vluchten en zich tijdelijk in Princeton te vestigen.
In 1786-1787 werd de economie door inflatie geteisterd, de onroerendgoedbelastingen verhoogd en devalueerde de munt. Boeren en ambachtslieden van Massachusetts die schulden hadden, vormden een militie onder leiding van Daniel Shays die de rechtbanken bedreigde. Massachusetts vroeg het Congres om hulp. De meeste staten weigerden echter uit individueel egoïsme de nodige middelen te mobiliseren om de opstand te onderdrukken. De opstand van Shays werd uiteindelijk in januari 1787 neergeslagen, maar ze wekte onder de elites een gevoel van angst voor het volk op. De opstand kreeg navolging in Virginia, waar de rechtbanken ook vernield werden en hun archieven verbrand door oproerkraaiers om zo elk bewijs van schulden te laten verdwijnen. James Madison uitte zijn angst voor een "despotisch" bewind onder leiding van een nieuwe ‘Cromwell’. George Washington schreef aan James Monroe dat het oordeel van de Britten over de jonge natie werkelijkheid zou kunnen worden: ‘"Laat ze aan hun lot over en hun instellingen zullen instorten". De opstand van Shays diende ook als een katalysator voor federalisten om institutionele hervormingen te eisen.
De Founding Fathers waren zich ervan bewust dat zij te optimistisch geweest waren over de menselijke aard, en dat publieke deugdzaamheid een utopie was. Alexander Hamilton werd gevraagd om na te denken over een nieuw project dat uit zou gaan van meer realistische definitie van de menselijke natuur. Zijn voornaamste gedachte was om over te gaan op een wat pragmatischere manier van denken: ‘"Mensen houden van macht […] Geef alle macht aan velen en de minderheid zal onderdrukt worden; geef alle macht aan de minderheid en velen zullen onderdrukt worden"’. De problemen waren zo groot dat sommigen dachten dat het nodig was om de monarchie weer in te stellen in Amerika. De Founding Fathers wilden echter na alle offers die waren gebracht geen afstand doen van het vrijheidsideaal dat de Republiek belichaamde. Ze wilden een nieuwe staatsstructuur stichten die ‘"een republikeinse oplossing zou moeten bieden voor de meest voorkomende slechte kanten van het republikeinse regime"’
De Grondwet.
Tijdens de Conventie van Annapolis die op verzoek van Virginia bijeenkwam van 11 tot en met 14 september 1786, werd vastgesteld dat de Artikelen van de Confederatie voor de handel tussen de Staten, een ramp was. Er werd een nieuwe bijeenkomst afgesproken die in 1787 zou plaatsvinden. De Conventie van Philadelphia kwam tussen mei en september 1787 bijeen om de Amerikaanse Grondwet op te stellen. De 55 afgevaardigden bespraken de slavernij, het machtsevenwicht en het politieke gewicht van de federale staten. De ontwerp-grondwet werd op 17 september 1787 aangenomen en door 39 van de 55 vertegenwoordigers ondertekend en op 21 juni 1788 geratificeerd door de vereiste driekwart van de Staten.
De tekst organiseerde de nieuwe instellingen van een republikeinse en federale Staat met gescheiden en evenwichtige machten ("checks and balances").Het was de eerste keer in de geschiedenis dat het federalisme in zo’n uitgestrekt land werd toegepast: de federale staten behielden hun politieke, juridische, economische, sociale en fiscale macht terwijl ze de suprematie van de federale wet erkenden. Het unieke hieraan was de combinatie van republiek en democratie, evenals een presidentieel systeem dat tot dan toe nooit denkbaar was geweest. Met de formulering van de preambule ‘"Wij het volk"’ ("We the people") bekrachtigde de grondwet ook de geboorte van een natie.
De anti-federalisten bekritiseerden de tekst van de grondwet, omdat die het principe van unanimiteit van de staten liet varen, hoewel de tekst het resultaat van een compromis was; bovendien weigerden drie vertegenwoordigers de grondwet te ondertekenen tijdens de Conventie van Philidelphia. Op 1 augustus 1788 weigerde North Carolina de grondwet te ratificeren, omdat die niet de Verklaring van Rechten (Bill of Rights) bevatte. Luther Martin, de minister van Justitie van Maryland, vertegenwoordigde zijn staat tijdens de Conventie van Philadelphia en weigerde om de grondwet van 1787 te tekenen, omdat die de slavernij niet expliciet veroordeelde. Rhode Island was in 1790 de laatste staat die moeite had met de ratificatie (na afwijzing bij een stemming in 1788) met 34 afgevaardigden die voor de grondwet waren en 32 die tegen waren.
Het was de bedoeling dat de grondwet in werking zou treden na ratificatie door driekwart van de staten, hetgeen gebeurde in 1788.
Federale periode (1789-1801).
Het nieuwe Congres werd in januari 1789 gekozen; in april werd George Washington unaniem gekozen tot de eerste President van de Verenigde Staten. Hij vestigde zich in New York, de tijdelijke hoofdstad van het land, waar hij op 30 januari met de hand op de bijbel de eed aflegde. Een nieuwe Verklaring van Rechten (Bill of Rights) werd in september door het Congres toegevoegd aan de grondwet en werd op 15 december 1791 geratificeerd.
De discussies over de rol van de federale staat gingen verder: de federalisten verzamelden zich rond Alexander Hamilton en eisten veel macht voor de Unie; zij waren tegen het egalitarisme. De ‘anti-federalisten’ of ‘republikeinen’ verenigden zich rondom Thomas Jefferson de voorstanders van een beperkte federale regering. De Franse Revolutie benadrukte de verschillen tussen de twee 'partijen': de federalisten verwierpen de radicale ommekeer tijdens de gebeurtenissen van 1793 verwierpen maar de Republikeinen waren enthousiast over de gelijkheid en de Franse democratie. George Washington bleef liever neutraal ten opzichte van Frankrijk en de Franse tegenstander Groot-Brittannië, dat de belangrijkste handelspartner van de Verenigde Staten bleef. Het Verdrag van Jay in 1794 werd beschouwd als verraad tegenover Frankrijk.
In die periode werden de Amerikaanse instellingen sterker: na de Onafhankelijkheidsoorlog werd er in 1791, in een moeilijke tijd van veel schulden, een Bank van de Verenigde Staten opgericht. De valutakoers steeg. De ongelijkheid nam toe doordat land dat in beslag werd genomen vanwege schulden werd doorverkocht aan de meest welgestelden. Een deel van de Loyalisten keerden na de oorlog terug en kreeg hun land terug. Veel boeren waren ontevreden over de belastingen en het gebrek aan democratie dat verband had met het censuskiesrecht (alleen de rijkste bezitters konden stemmen).
Er werden belastingen op alcohol ingevoerd om de inkomsten van de federale Staat te verhogen. Deze verhoging raakte echter de arbeidersklasse en veroorzaakte in 1794 de whiskey-opstand: de federale regering stuurde soldaten onder bevel van Alexander Hamilton naar Pennsylvania om de onlusten de kop in te drukken.
De hoofdrolspelers van de Amerikaanse revolutie.
De Founding Fathers.
De uitdrukking ‘Founding Fathers’ verwijst naar de ondertekenaars van de Amerikaanse onafhankelijkheidsverklaring en de opstellers van de grondwet die in de Verenigde Staten als helden beschouwd worden. Deze groep van ongeveer zestig mannen hadden veel dingen gemeen: ze waren allen blank en voornamelijk christenen. Zij hadden de filosofen van de Verlichting gelezen, door wie ze geïnspireerd waren. Sommige van hen waren vrijmetselaars. Het waren gecultiveerde en ervaren mannen, veelal juristen of notabelen. Velen hadden als commandant in het continentale leger gediend.
De bekendste onder hen namen politieke functies op zich, eerst in hun eigen staten, daarna op het hoogste niveau: George Washington, John Adams, Thomas Jefferson en James Madison werden de vier eerste presidenten van Amerika. Anderen droegen bij aan de Amerikaanse revolutie door hun talent als spreker (Patrick Henry), hun diplomatieke werkzaamheden (Benjamin Franklin, John Jay) of hun talent als schrijver (Thomas Paine, John Dickinson).
Loyalisten en attentisten.
De inwoners van de Dertien Koloniën waren niet allemaal opstandelingen: van 1760 tot 1770 namen veel koloniën een afwachtende houding aan, terwijl anderen duidelijk loyalisten, ofwel tegen de Amerikaanse revolutie waren. Volgens historicus Walter Stewart vertegenwoordigden de loyalisten 19% van de bevolking. Volgens andere deskundigen waren ongeveer 30% van de Amerikaanse kolonisten loyalisten, ofwel 900.000 mensen. Volgens Bernard Vincent was 40% van de bevolking patriot en 20% waren loyalisten. In New York, Philadelphia en in Noord- en Zuid-Carolina waren er relatief veel loyalisten: zij waren vaak voormalige Britse soldaten, Anglicaanse geestelijken en handelaren. Tijdens de Onafhankelijkheidsoorlog vluchtten 30.000 tot 40.000 loyalisten naar Canada en hun bezittingen werden in beslag genomen.
Tijdens het Eerste Continentaal Congres (1774) probeerde Joseph Galloway de koloniën te verzoenen met het moederland (Galloway’s Plan of Union). Andere conservatieve afgevaardigden en loyalisten volgden hem. In het midden bevonden zich de gematigde afgevaardigden, zoals handelaren, en de burgerij die positief stond tegenover het behoud van handelsbetrekkingen met Groot-Brittannië.
Vrouwen.
Vrouwen namen in verschillende mate en op verschillende manieren deel aan de Amerikaanse revolutie : in de jaren 1770 boycotten de vrouwen de Britse goederen en maakten ze hun eigen kleren, zodat die niet geïmporteerd hoefden te worden. Zij organiseerden protesten (Edenton Tea Party in 1774) en deden mee aan de rellen die de stad Boston op haar grondvesten deden schudden. Gedurende het conflict maakten ze dekens en uniformen voor het leger. Bepaalde organisaties, zoals de Ladies’ Association van Philadelphia zamelden geld in om het leger te helpen. Anderen volgden het continentale leger en hielpen de soldaten door kleding te wassen, te koken, de gewonden te verzorgen en soms door te vechten of de vijand te bespioneren.
Sommige vrouwen, zoals Deborah Sampson vermomden zich als man om in het leger te gaan. Anderen speelden een belangrijke rol door berichten aan de troepen over te brengen. De officiersvrouwen, zoals Martha Washington, bezochten vaak de troepen. De vrouwen waren echter ook slachtoffer van de oorlog doordat ze geconfronteerd werden met het geweld. Zij leefden met de dreiging om verkracht te worden door soldaten en moesten in bepaalde gevallen alleen hun huis verdedigen.
De vrouwelijke loyalisten moesten meestal hun man naar Canada of naar Brits West-Indië volgen. Anderen kozen voor het verzet door te weigeren om een eed van trouw aan de nieuwe regering af te leggen of door hun echtgenoten of hun spaargeld te verstoppen. De politieke rol van vrouwen was tijdens de Amerikaanse revolutie beperkt; echter Abigail Adams en ook Mercy Otis Warren hadden enigszins invloed. Na de revolutie werden de vrouwen ingezet om hun kinderen de republikeinse waarden bij te brengen zodat ze goede burgers zouden worden.
Afro-Amerikanen.
De Afro-Amerikanen deden op verschillende niveaus mee aan de Amerikaanse revolutie.
Veel Afro-Amerikanen namen deel aan veldslagen en vochten aan de kant van de Britten. In april 1775 schonk Lord Dunmore, gouverneur van Virginia de vrijheid aan Afro-Amerikanen die tegen de patriotten zouden vechten en hun plantagemeesters zouden verlaten. Er werd zelfs een ‘Ethiopisch regiment’ opgericht (Ethiopian Regiment) met ongeveer 500 voormalige slaven. In juni 1776 deed de Britse generaal Henry Clinton hetzelfde aanbod in Philipsburg. In 1779 hadden ongeveer 10.000 Afro-Amerikanen zich aangesloten bij het Britse leger. Duizenden van deze Afro-Amerikaanse loyalisten werden vastgelegd in het ‘Book of Negroes’, geëvacueerd naar Nova Scotia of Londen en daarna gevestigd in Freetown in Sierra Leone.
Vijfduizend Afro-Amerikanen vochten aan de kant van de rebellen en velen van hen werden vrijgelaten. Bevelhebber George Washington had echter eerst hun aanwezigheid in het continentale leger verboden; na het besluit van Lord Dunmore om slaven van Loyalisten te bevrijden, kwam Washington terug op zijn standpunt en keurde het goed om vrije Afro-Amerikanen te rekruteren en vervolgens slaven. Georgia verloor zo in die periode een derde van de slaven.
Tot slot profiteerden ook veel slaven van het oorlogstumult door te ontsnappen.
De Afro-Amerikanen kregen relatieve vrijheid in het midden van het land (Philadelphia) en in New England, waar ze een zeer klein deel van de bevolking uitmaakten. De slavernij werd in Vermont afgeschaft in 1777, in 1780 in Pennsylvania, in 1783 in Massachusetts. In de Amerikaanse Onafhankelijkheidsverklaring werd de slavernij echter niet afgeschaft en de Constitutie legde de gelijkheid van burgers niet vast om de zuidelijke staten tevreden te houden.
De Amerikaanse revolutie had ingrijpende gevolgen voor de Afro-Amerikanen: duizenden van hen trokken naar het noorden om van de vrijheid te profiteren, of ze trokken naar het westen om in de landbouw te gaan werken. Veel loyalisten vluchtten bovendien met hun slaven naar Canada of naar Brits West-Indië.
Inheemse Amerikanen.
De inheemse Amerikanen namen net als de Afro-Amerikanen deel aan de oorlog, ofwel in het Britse kamp of in het kamp van de opstandelingen. Zo ondertekenden de Lenape in 1778 een verdrag met de Amerikanen die hen in ruil daarvoor een autonoom gebied beloofden. De Catawba natie koos de kant van de Amerikanen en voorzag hen van voedsel. De andere stammen kozen de kant van de Britten uit angst voor verdere kolonisatie en zij vielen de Amerikaanse troepen lastig. De afgevaardigden van de zes Irokezen naties wilden eerst neutraal blijven, maar steunden uiteindelijk de Britten. Zij kondigden hun eigen onafhankelijkheidsverklaring af.
Aan het einde van de revolutie was de situatie van de inheemse Amerikanen niet verbeterd: veel dorpen werden vernietigd en de oogsten werden vernield. Het Verdrag van Parijs (1783) negeerde hun aanwezigheid en maakte de Amerikaanse kolonisatie ten westen van de Appalachen mogelijk. De Amerikaanse Constitutie sloot hen uit van het burgerschap. De Amerikaanse uitbreiding naar het westen veroorzaakte conflicten met de inheemse Amerikanen, waarvan sommige volkeren zich hergroepeerden in confederaties.
Na de revolutie.
Balans van de revolutie en van de oorlog.
Het is moeilijk de menselijke tol van deze periode precies vast te stellen. Volgens Jack P. Greene vielen er 25.000 doden tijdens de Amerikaanse revolutie, voornamelijk door de oorlog, maar ook door de gewelddadigheden tussen patriotten en loyalisten.
De oorlog veroorzaakte veel schade in de havens en plantages.
De breuk met Groot-Brittannië leidde tot een verlies van afzetmarkten voor de Amerikaanse export. De economie van de jonge natie had toen een aanzienlijk tekort op de handelsbalans. De Amerikaanse productie stortte in en kwam pas in 1790 terug op het niveau van voor de oorlog. De jonge Verenigde Staten hadden dus veel schuld door de oorlog.
Door de revolutie en de Onafhankelijkheidsoorlog werd een nieuwe staat gevormd met veel stabiele republikeinse instellingen, vastgelegd door de eerste geschreven grondwet in de geschiedenis. Deze instellingen legden de basis van de Amerikaanse politiek met de oprichting van het tweepartijenstelsel, defensie en de economie (dollar).
Desondanks werden aan het einde van de 18e eeuw verschillende punten niet opgelost: de evolutie van de grenzen, het lot van de inheemse Amerikanen, de positie van de federale staat, het behoud van slavernij in het Zuiden begonnen hun stempel te drukken op de ontwikkeling van het land in de 19e eeuw.
Uit het conflict met Groot-Brittannië ontstond een natie verenigd door gemeenschappelijke idealen (vrijheid, democratie), dezelfde taal (Engels), symbolen (zeearend, sterrenschild, motto) en mythes (Founding Fathers).
Op sociaal gebied zorgde de revolutie voor de bevordering van meer individuele vrijheden (vooral religieuze) en gelijkheid (afschaffing van het eerstgeboorterecht en fideï-commissaire substitutie, bevrijding van de slaven in het Noorden), ook al is die niet voltooid.
De Amerikaanse revolutie: een model?
De Amerikaanse revolutie heeft andere landen beïnvloed en maakte deel uit van de Atlantische revoluties aan het eind van de 18e eeuw en begin van de 19e eeuw. De Europese kranten volgden aandachtig wat er zich afspeelde aan de overkant van de Atlantische Oceaan en bekritiseerden het lot dat de inheemse Amerikanen en de zwarte slaven beschoren was. De Amerikaanse Onafhankelijkheidsverklaring was in heel Europa vertaald en diende als bron van inspiratie voor veel juristen en intellectuelen. De aankondiging van de Amerikaanse Revolutie werd niet overal op dezelfde manier ontvangen in verschillende sociale groepen en landen.
In Groot-Brittannië steunden de Whigs de verworvenheden van de revolutie, terwijl de geestelijken en conservatieven ze veroordeelden. In de jaren 1790 riepen de radicalen zelfs op tot de oprichting van een republiek.
Aan het eind van de 18e eeuw beriepen Europese revolutionairen en patriotten zich op het Amerikaanse model: dit was het geval in Genève in 1781-1782. Na 1790 steunde de bevolking in Ierland de koloniale opstand van de Amerikanen; de grootgrondbezitters van het eiland daarentegen stonden vijandig tegenover de opstand. In de Republiek der Zeven Verenigde Nederlanden bewonderde Joan Derk van der Capellen, een van de grondleggers van de Bataafse revolutie, het Amerikaanse voorbeeld. Sympathie voor de Amerikaanse zaak leidde in 1780 tot het begin van de oorlog tegen Groot-Brittannië en de erkenning van de Verenigde Staten in 1782. Sommige activisten wilden de Oostenrijkse Nederlanden omdopen in ‘de Verenigde Staten van België’. In het Heilige Roomse Rijk was een deel van de bevolking bezorgd om de Amerikaanse revolutie vanwege de aanwezigheid van Duitse emigranten in Noord-Amerika en de Hessische troepen; de meerderheid van de notabelen, Lutheranen en schrijvers stonden vijandig tegenover de opstand van de kolonisten. Tadeusz Kościuszko (1746-1817) leidde het verzet van de Polen tegen de Russische bezetting, nadat hij deelgenomen had aan de Amerikaanse Onafhankelijkheidsoorlog aan de zijde van George Washington.
De Franse generaals die deelgenomen hadden aan de Onafhankelijkheidsoorlog, waaronder in de eerste plaats La Fayette, brachten ook ideeën mee die invloed hadden op de Franse Revolutie. Verschillende afgevaardigden van de Constituerende Vergadering van 1789 hadden deelgenomen aan de Amerikaanse revolutie of hadden er veel bewondering voor (La Fayette, Condorcet). De Verklaring van Rechten inspireerde een deel van de Verklaring van de Rechten van Mens en Burger van augustus 1789. La Fayette stelde vanaf november 1788 een concept op van de Verklaring van de Rechten op, waarvoor hij advies inwon bij Thomas Jefferson, die toen gestationeerd was in Parijs.
De Fransen weken echter ook op verschillende punten af van het Amerikaanse model: beide landen stelden in dezelfde periode Verklaringen van Rechten op, maar geografisch, sociaal en politiek gezien in zeer verschillende omstandigheden. De Franse Verklaring was universeel bedoeld en ging verder in het gelijkheidsbeginsel, terwijl de Amerikaanse afgevaardigden hierin gehinderd werden door het probleem van de slavernij. De Franse Verklaring was minder radicaal wat godsdienstvrijheid betreft en liet het recht op nastreven van geluk weg, dat door Jefferson in de Onafhankelijkheidsverklaring van 1776 was vastgelegd. In revolutionair Frankrijk koos de grondwet van 1791 niet voor een tweekamerstelsel of voor het federalisme. Uiteindelijk werd de Amerikaanse invloed in Europa minder door de revolutionaire oorlogen en vervangen door die van Frankrijk, in geografisch opzicht veel dichterbij.
De Amerikaanse revolutie had ook een grote weerklank in Brits West-Indië, waar de republikeinse geest zich verspreidde zonder in feite de slavenmaatschappij ter discussie te stellen. Francisco de Miranda (1750-1816) versloeg de Britten in de Dertien koloniën alvorens de Venezolanen tegen Spanje op te zetten in 1806 en 1810. In dezelfde periode deden andere onafhankelijkheidsleiders van Zuid-Amerika revolutionaire ervaring op in de Verenigde Staten&lt;. De creoolse elite had toegang tot Amerikaanse geschriften, zoals "Common Sense" van Thomas Paine. In verschillende grondwetten van Zuid-Amerikaanse landen is de grondwet van de Verenigde Staten overgenomen. In Zuid-Afrika was de Amerikaanse revolutie inspiratiebron voor de opstand van de ‘Kaapse Patriotten’ tegen het koloniale bestuur. In de 20e eeuw werden de teksten en waarden van de revolutie overgenomen door burgerrechtenactivisten en onafhankelijkheidsstrijders in de koloniën: zo verwijst het manifest van Hò Chi Minh, dat op 1 oktober 1945 in Hanoi in "De Republiek" werd gepubliceerd om de Vietnamese onafhankelijkheid te rechtvaardigen naar de Verklaring die Jefferson in 1776 heeft opgesteld.
Geschiedschrijving.
In de laatste twee eeuwen doorliep de geschiedschrijving van de Amerikaanse revolutie verschillende fases, als gevolg van veranderingen in de Amerikaanse politieke context en de algemene vernieuwing van de methodes en benaderingen in de geschiedwetenschap. Amerikaanse historici van het begin van de 19e eeuw verheerlijkten de Founding Fathers van de Verenigde Staten als helden van de revolutie. Deze filiopiëtistische of nationalistische stroming wordt door George Bancroft vertegenwoordigd die het beeld van een uitzonderlijke Amerikaanse revolutie ontwikkelde en de Amerikaanse bevolking gelijkstelde met een nieuw ‘uitverkoren volk’. Aan het eind van de 19e en in het begin van de 20e eeuw volgde de geschiedschrijving het sociaal reformisme op de voet. Historici als Frederick Jackson Turner, Carl Lotus Becker en John Franklin Jameson analyseerden de revolutie in het licht van klassenstrijd. Voor Charles Austin Beard hadden de Founding Fathers de revolutie verraden en de economische belangen van de grondbezitters verdedigd, een stelling die in de jaren zestig door historici van ‘Nieuw Links’ werd overgenomen.
Tijdens de Koude Oorlog beweerden de exceptionalistische Franse historici dat de Amerikaanse Revolutie niet perfect was, omdat ze niet sociaal was. De Amerikaanse exceptionalisten van hun kant benadrukten dat de Franse Revolutie van 1789 op een definitieve mislukking was uitgelopen en wezen op het feit dat de Amerikaanse opstand eerder had plaatsgevonden. De ‘revisionistische’ historici zoals Daniel J. Boorstin, Edmund S. Morgan of Bernard Bailyn domineerden in de jaren vijftig en zestig. De geschiedschrijving werd vaak ‘gekleurd’ door ideologie en propaganda en benadrukte de noodzaak van een interne consensus tegenover de dreiging van de Sovjet-Unie: de algemene waarden van de Amerikanen zouden uit de revolutionaire periode voortgekomen zijn, met name het liberalisme.
In de jaren zeventig vernieuwde de geschiedschrijving van de Amerikaanse revolutie zich dankzij studies van Alfred Young en Staughton Lynd. De geschiedschrijving richtte zich toen op de sociale geschiedenis en ideeën, en niet alleen afzonderlijke gebeurtenissen. Talrijke monografieën belichtten de rol van de Afro-Amerikanen, vrouwen en het gewone volk. Voor sommigen was de Amerikaanse Revolutie het resultaat van sociale ongelijkheden in de Dertien Koloniën, en de actieve rol van de arbeidersklasse en etnische minderheden.
De problematiek van de Atlantische revolutie ontwikkelde zich vanaf de jaren vijftig (Robert Roswell Palmer, Jacques Godechot) met de oprichting van de NATO: onderzoekers beschouwden de Atlantische oceaan al als een gebied van culturele (Verlichting), economische (driehoekshandel), politieke (republieken) uitwisselingen. Deze vergelijkende aanpak wordt nu in twijfel getrokken of in ieder geval ter discussie gesteld. Door de publicatie van verschillende biografieën zijn historici en het grote publiek de laatste jaren teruggekeerd bij de studie van de grote figuren van de Amerikaanse revolutie.
De revolutie in de Amerikaanse cultuur.
De Amerikaanse revolutie is een bron van inspiratie geweest voor talrijke schilderijen vanaf het eind van de 18e eeuw. Kunstenaars zoals John Trumbull (1775-1843) en ook Ezra Winter hebben gebeurtenissen uit de Onafhankelijkheidsoorlog weergegeven. De Founding Fathers vormden een andere inspiratiebron van deze tijd. Charles Willson Peale (1841-1827) was de meest productieve met zijn portretten van Alexander Hamilton, John Adams, John Dickinson, George Washington en generaals van de oorlog. James Peale (1749-1831), James Sharples (1752-1811) en Gilbert Stuart (1755-1828) zijn de andere portretschilders van de Amerikaanse Revolutie. Die revolutie bleef in de 19e eeuw kunstenaars als Emanuel Leutze (1816-1868) inspireren. Archibald Willard schilderde in 1876 "De geest van '76".
De revolutie heeft echter ook de kunst veranderd: de politieke onafhankelijkheid ging vooraf aan de artistieke autonomie van de Amerikanen die zich probeerden te bevrijden van de Europese manieren en die een uitgesproken Amerikaanse stijl probeerden te creëren. De waarden van de revolutie hebben tevens de architectuur beïnvloed: Thomas Jefferson wilde gebouwen ontwerpen die een weergave waren van zijn republikeinse en democratische ideeën. Hij leverde een bijdrage aan de ontwikkeling van de federale stijl in zijn land en aan de aanpassing van de Europese Neoclassicistische architectuur naar het republicanisme. Door het ontstaan van de Verenigde Staten waren gebouwen nodig voor de huisvesting van de nieuwe instellingen.
Vanaf het begin van de filmindustrie was de Onafhankelijkheidsoorlog het onderwerp van verschillende films: "1776, or The Hessian Renegades" geregisseerd door D. W. Griffith in 1909, "Scouting for Washington" uit 1917 en ook "The Spirit of '76" toen de Verenigde Staten mee gingen doen in de Eerste Wereldoorlog. Het plot van de film "Drums along de Mohawks" (1969) van John Ford speelt zich af in 1776. In "Revolution" uitgebracht in 1985 en geregisseerd door Hugh Hudson, vertolkt Al Pacino de rol van een pelsjager tijdens de Onafhankelijkheidsoorlog. "The Patriot" is een andere film over deze periode, geregisseerd door Roland Emmerich en uitgebracht in 2000. "The Swamp Fox" is een Amerikaanse televisieserie die tussen 1959 en 1961 op tv-station ABC werd uitgezonden en daarna in Frankrijk.
Ten slotte heeft de Amerikaanse literatuur grote belangstelling voor de Revolutie en de Onafhankelijkheidsoorlog: "Paul Revere and the World He Lived In" van Esther Forbes werd in 1943 bekroond met de Pulitzerprijs voor geschiedenis; "Johnny Tremain", een kinderroman, won in 1944 de Newbery Medal. Meer recentelijk hebben John Jakes en Jeff Shaara verschillende romans gewijd aan de Amerikaanse Revolutie.
Gedenk- en herdenkingsplaatsen.
Boston, Philadelphia en New York zijn de drie belangrijkste herdenkingsplaatsen van de Amerikaanse revolutie. Boston wordt in feite gezien als de bakermat van de revolutie: door het Boston National Historical Park en de Freedom Trail is het mogelijk om de belangrijkste monumenten en hoogtepunten van de stad te ontdekken, waaronder die van het bloedbad van Boston of de Slag om Bunker Hill.
Philadelphia was samen met Boston en New York een van de dichtstbevolkte steden tijdens de revolutie. Als plek van oorsprong van de Amerikaanse Verlichting en geboorteplaats van de democratische republiek, telt deze stad in Pennsylvania veel gebouwen uit het einde van de 18e eeuw, die deel uitmaken van het Nationaal Historisch Park van Onafhankelijkheid. Independence Hall, dat op de lijst van UNESCO werelderfgoed staat, werd gebruikt als kader voor de ondertekening van de Onafhankelijkheidsverklaring en van de Constitutie.
New York werd door de Britten bezet en was een tijdje de hoofdstad van de Verenigde Staten. Het Federal Hall National Memorial was een van de locaties van de jonge Amerikaanse democratie en Fort Washington werd door de Britten in 1776 ingenomen. Het Vrijheidsbeeld viert ook de Amerikaanse revolutie: Op de plaquette in haar hand staat de datum 4 juli 1776 gegraveerd.
Het is goed te weten dat Washington D.C. pas gebouwd werd na de revolutie: de stad brengt met haar monumenten een eerbetoon aan de Founding Fathers (noot 1). In het Capitool kan men de belangrijkste schilderijen van John Trumbull zien: de "Onafhankelijkheidsverklaring", "De Overgave van John Burgoyne", "De Overgave van Lord Cornwallis" en "Generaal George Washington die afstand doet van zijn ambt".
Veel andere monumenten en herdenkingsplaatsen zijn in de dertien eerste staten van de Verenigde Staten te vinden: veel forten (Fort Stanwix) en slagvelden (Saratoga, Yorktown, etc.), waar regelmatig veldslagen worden nagespeeld, herinneren aan de Onafhankelijkheidsoorlog. Er bestaan veel gedenktekens en musea die aan deze periode van de Amerikaanse geschiedenis gewijd zijn. Tot slot houden bepaalde verenigingen de herinnering aan de gebeurtenissen en hun politieke betekenis in stand: dit is onder meer het geval met de Zonen van de Amerikaanse Revolutie en de Dochters van de Amerikaanse Revolutie.

</doc>
<doc id="37420" url="https://nl.wikipedia.org/wiki?curid=37420" title="Cambridgegambiet">
Cambridgegambiet

Het Camebridgegambiet is bij het schaken in de opening een variant in de Aljechin verdediging met de beginzetten 1.e4 Pf6 2.e5 Pd5 3.d4 d6 4.c4 Pb6 5.f4 g5, eco-code B03.

</doc>
<doc id="37422" url="https://nl.wikipedia.org/wiki?curid=37422" title="Fried-Foxgambiet">
Fried-Foxgambiet

Het Fried-Foxgambiet is bij het schaken een variant van de Aljechin opening met de beginzetten 1.e4 Pf6 2.Lc4 Pe4
Eco-code B 02.

</doc>
<doc id="37423" url="https://nl.wikipedia.org/wiki?curid=37423" title="Mikenasgambiet">
Mikenasgambiet

Het Mikenasgambiet is in de opening van een schaakpartij een variant in de Aljechin verdediging. Het gambiet is geanalyseerd door de schaker Vladas Mikenas. De beginzetten van deze variant zijn 1.e4 Pf6 2.e5 Pd5 3.c4 Pb6 4.c5 Pd5 5.Lc4 e6 6.Pc3 d6 7.Pd5 Eco-code B 02.

</doc>
<doc id="37424" url="https://nl.wikipedia.org/wiki?curid=37424" title="Spielmanngambiet">
Spielmanngambiet

Het Spielmangambiet is in de opening van een schaakpartij een variant in de Aljechin verdediging en de beginzetten zijn: 1.e4 Pf6 2.Pc3 d5 3.e5 Pfd7 4.e6
Eco-code B 02.
De Oostenrijkse schaker Rudolf Spielmann heeft dit gambiet geanalyseerd.

</doc>
<doc id="37430" url="https://nl.wikipedia.org/wiki?curid=37430" title="Anschluss">
Anschluss

De Anschluss (Duits voor 'aansluiting', 'verbinding', 'annexatie') is de internationaal gangbare, geschiedkundige term voor de Duitse annexatie van Oostenrijk in een "Groot-Duitsland" op 13 maart 1938. De annexatie kon rekenen op vrij algemene steun van de Oostenrijkse bevolking en werd voorbereid door de Oostenrijkse nazipartij. De annexatie geschiedde door een inval van Duitse troepen, waarbij echter geen schot werd gelost. Door de " Anschluss" verloor Oostenrijk zijn zelfstandigheid, werd in het Duitse Rijk opgenomen en heette tot 1942 Ostmark en nadien Alpen- und Donau-Reichsgaue tot de bevrijding door de Russen in maart 1945.
 In bredere zin kan de term duiden op de vreedzame annexaties van Duitsland voor de Tweede Wereldoorlog, waaronder die van Oostenrijk, Sudetenland in Tsjecho-Slowakije en Memelland in Litouwen. In grote lijnen leek de annexatie van Tsjecho-Slowakije op de Oostenrijkse Anschluss, met name de volksonlusten en openlijke intimidatie, gevolgd door vreedzame aansluiting. Er werd ook wel van bloemenoorlogen ("Blumenkriege") gesproken omdat de Duitse soldaten in Oostenrijk en Sudetenland door de bevolking met bloemen werden ontvangen. 
De Anschluss van Oostenrijk.
In de eerste jaren van het Interbellum (1918-1939) was de Groot-Duitse gedachte door het ontstaan van Oostenrijk nieuw leven ingeblazen. Referenda in Oostenrijkse provincies wezen uit dat ten minste driekwart van de bevolking een samengaan met Duitsland wenste, nu de niet-Duitse (en een deel van de Duitse) rijksdelen verloren waren gegaan. De Fransen dreigden met sancties als dit soort referenda in de toekomst nog werden gehouden, en Oostenrijk begon zijn bestaan als zelfstandig land.
Oostenrijk kende al vanaf het begin van de jaren twintig een eigen nazipartij. Aangemoedigd door Hitlers demagogische radio-uitzendingen begonnen de Oostenrijkse nazi's hun land te terroriseren, een situatie die verergerde na hun verkiezingswinst in april 1932. Als reactie op de opkomst van de Oostenrijkse nazi's voerde kanselier Engelbert Dollfuss een dictatoriaal regime, georiënteerd op het fascistische Italië. De moord op Dollfuss (25 juli 1934) en op vele van zijn aanhangers (zie Juliputsch) maakte het de Oostenrijkse nazi's mogelijk het land politiek en cultureel te domineren. De staatsgreep mislukte evenwel en Dollfuss werd opgevolgd door Kurt von Schuschnigg. De verhouding van Oostenrijk met Italië, Engeland en Frankrijk was nu ernstig geschonden terwijl Hitler nog niet klaar was voor een invasie, en hij was dan ook woedend op de Oostenrijkse nazi's, die hij "amateurs" noemde. Schuschnigg was zich echter bewust van de penibele situatie en trachtte zich met zijn steeds geduchtere noorderbuur te verzoenen.
Door de toenadering tussen Mussolini en Hitler verloor Oostenrijk in 1936 de Italiaanse steun. Ook Frankrijk en het Verenigd Koninkrijk boden geen oplossing. In maart 1938 werd de druk opgevoerd. Een bezoek van Schuschnigg aan Hitler liep uit op regelrechte intimidatie door de laatste. Onder Hitlers druk werd de Oostenrijkse nazi Arthur Seyss-Inquart als minister van Binnenlandse Zaken opgenomen in de regering. Nadat Hitler gedreigd had met een inval trad Schuschnigg op 11 maart 1938 af, waarna nazileider Seyss-Inquart op 12 maart 1938 tot kanselier van Oostenrijk benoemd werd. Zijn eerste daad was op 12 maart een, tevoren opgesteld, telegram te versturen waarin hij Duitsland vroeg om het Duitse leger te zenden "om vrede en veiligheid te brengen ... en om bloedvergieten te voorkomen".
Dezelfde twaalfde maart trokken Duitse troepen Oostenrijk binnen. Er werd geen enkele tegenstand geboden en de troepen werden met bloemen en gejuich begroet. Toch bleek de coördinatie tussen de troepen slecht en verdwaalden troepen nogal eens, wat door de generaals zwaar opgenomen werd. De blunders die bij de invasie van Oostenrijk voorkwamen zouden immers cruciaal zijn bij een tegenstander die zich wel zou verzetten. Hitler zelf stak die middag de grens over bij Braunau, zijn geboorteplaats. Die avond arriveerde hij in Linz, zijn lievelingsstad. De daadwerkelijke bezetting van Oostenrijk duurde drie dagen.
De Oostenrijkse nazi's hadden al langere tijd onrust veroorzaakt als deel van Hitlers strategie om Oostenrijk te ondermijnen. Na de benoeming van Seyss-Inquart en de daaropvolgende binnentrekking van Duitse troepen gingen alle remmen los. Politieagenten en burgers sloten zich bij Oostenrijkse nazi's aan in massale triomftochten door het hele land, die uiteindelijk ontaardden in rellen en mishandeling van joden, communisten en andere tegenstanders van de nazi's. In Wenen ontstond een run op het station om de trein naar Praag te halen, maar de bendes drongen stations en treinen binnen om Joden uit de trein te slepen en te mishandelen. Wie toch de grens haalde werd teleurgesteld: de Tsjechen stuurden iedereen die geen geldige papieren had terug. De wegen naar de grens stonden vol en men trachtte uiteindelijk te voet de grens over te steken. Sommige Joden pleegden zelfmoord. Degenen die dat niet deden, kregen al snel een voorproefje van wat komen ging: 's ochtends werden ze door nazibendes opgehaald om de Weense straten schoon te maken onder spot en hoongelach van omstanders.
Op 13 maart 1938 proclameerde Hitler de Anschluss van Oostenrijk bij Duitsland. Of hij direct volledige aansluiting wilde, was de eerste dagen nog onzeker: men dacht ook aan een personele unie, waarbij Hitler naast president en kanselier van Duitsland ook president van Oostenrijk zou worden. Tijdens de intocht in Oostenrijk, waarbij Hitler als een held werd onthaald, besloot hij op aandringen van Göring en omdat hij wist dat Mussolini geen bezwaar meer zou maken, tot een volledige fusie, waarna Oostenrijk werd uitgeroepen tot provincie van Duitsland. Seyss-Inquart werd de rijksstadhouder van Ostmark, de nieuwe naam van Oostenrijk. De Anschluss was daarmee compleet.
Dezelfde 13e maart vond Schuschniggs plebisciet alsnog plaats, nu echter onder Duitse supervisie. Dit plebisciet was vrij noch geheim. Bovendien was aan ongeveer 10% van het electoraat, voornamelijk Joden en ex-leden van linkse partijen, het stemrecht ontzegd. Stembiljetten werden door ambtenaren bij de stembus uitgedeeld en moesten in hun aanwezigheid ingevuld worden. De uitslag was overweldigend in het voordeel van aansluiting bij Duitsland, maar het was veelbetekenend dat sommige afgelegen delen van Oostenrijk, die op dat moment nog onbezet waren, in meerderheid tegen de Anschluss stemden.
Op 10 april werd opnieuw een volksraadpleging gehouden waarin de Oostenrijkers gevraagd werd of zij wilden terugkeren naar het Duitse Rijk. De uitslag was 99% "ja". Het is nooit betwijfeld dat de nazi's deze ongeloofwaardige uitslag gemanipuleerd hadden. De overheersende mening onder historici is echter dat ook een vrije stemming tot een (natuurlijk duidelijk kleinere) meerderheid zou hebben geleid. Vast staat in elk geval dat veel Oostenrijkers de Anschluss toejuichten. 
Op een receptie te Berlijn informeerde de Tsjecho-Slowaakse ambassadeur bezorgd of Duitsland geen territoriale eisen ten aanzien van Tsjecho-Slowakije koesterde. Hij werd gerustgesteld: "Dit is onze laatste eis".
De Anschluss van Sudetenland en Tsjecho-Slowakije.
Na de annexatie van Oostenrijk bij Duitsland lag het in de lijn van de verwachtingen dat Hitler dit zou herhalen. Hitler wilde de gebieden die bij de Vrede van Versailles (1919) van Duitsland en Oostenrijk waren afgenomen, terugwinnen. Zijn volgende doel was Tsjecho-Slowakije en bij de voorbereiding van de vernietiging van Tsjecho-Slowakije (zie Fall Grün) begon Hitler eisen te stellen ten aanzien van Sudetenland, in de grensstreek van Bohemen. Het Sudetengebied werd bewoond door ongeveer 2,8 miljoen Volksduitsers en bevatte een groot deel van de natuurlijke hulpbronnen van Tsjecho-Slowakije en het grootste deel van zijn industrie. Ook lagen daar de hoofdverdedigingslinies van het Tsjecho-Slowaakse leger. Bovendien maakten Bohemen en Moravië, Tsjechië dus, vroeger deel uit van het Heilige Roomse Rijk, waar Hitler mee dweepte als het "Erste Reich".
Tsjecho-Slowakije was schijnbaar een van de gelukkigere creaties uit het statensysteem van het interbellum. De economie floreerde en liet die van de meeste Oost- en Zuid-Europese staten achter zich. Ter bescherming van de lange grenzen vertrouwde Tsjecho-Slowakije op een leger van 180.000 man, weliswaar kleiner maar kwalitatief beter dan de Wehrmacht. Aangevuld met reservisten kon men bijna een miljoen man oproepen. Zwak punt vormden echter de minderheden: de Sudetenduitsers, Slowaken, Roethenen, Polen en Hongaren voelden zich achtergesteld. Hitler speelde hier op in, en was vast van plan Tsjecho-Slowakije te vernietigen. Polen en Hongarije hoopten te zijner tijd een deel te annexeren. De grootste Slowaakse partij, de Slowaakse Volkspartij, streefde naar onafhankelijkheid, terwijl de Sudeten-Duitse nazipartij de belangrijkste politieke partij in Sudetenland was (en de op een na grootste partij in Tsjecho-Slowakije), en werd gesteund door Berlijn.
De haviken in de NSDAP en Duitse regering stuurden doelbewust op een oorlog aan. De meest prominente figuren hierin waren Hitler zelf en ook Ribbentrop. Göring en een aantal anderen voorzagen echter dat Duitsland niet klaar was voor een oorlog. Niet alleen werd de oorlog niet algemeen gesteund door de bevolking, maar ook werden de krachten van Duitsland onvoldoende geacht. De voorraden aan strategische grondstoffen waren maar voor enkele maanden voldoende wanneer Groot-Brittannië een blokkade zou uitvoeren. De kleine Duitse "Kriegsmarine" zou daar niets tegen kunnen doen. Een Brits-Frans offensief met ruim 100 divisies zou het nog prille en onvoldoende getrainde nieuwe Duitse leger wellicht niet kunnen weerstaan, zeker niet wanneer ook op een tweede front tegen Tsjecho-Slowakije gestreden zou worden. En het was zelfs niet zeker of Duitsland dit laatste land wel kon verslaan. Slechts 55 Duitse divisies konden worden ingezet tegen 45 Tsjechslowaakse divisies in een sterke verdedigingslinie. Wanneer de Sovjet-Unie ook de kant van Praag zou kiezen zou de Duitse positie hopeloos zijn.
Na de bedreigingen door Hitler werd er in Britse, Franse, Italiaanse en Duitse diplomatieke kringen nauw overleg gepleegd om uit de impasse te komen en een oorlog af te wenden. Hermann Göring zelf zou, naar het schijnt, Mussolini benaderd hebben met het verzoek een voorstel voor een conferentie te doen. Op 20 mei 1938 mobiliseerde Tsjecho-Slowakije zijn leger gedeeltelijk en op 30 mei initieerde Hitler een directief dat operatie "Fall Grün" officieel bevestigde. Op 23 september 1938 mobiliseerde Tsjecho-Slowakije zijn leger geheel, nadat de politieke pogingen dreigden te mislukken. Hiermee anticipeerde het op een Duitse aanval op 1 oktober 1938. De uitvoering van operatie "Fall Grün" werd afgeblazen nadat op 30 september 1938 het Verdrag van München werd gesloten tussen het Verenigd Koninkrijk, Frankrijk, Italië en Duitsland. Dit verdrag verklaarde dat Sudetenland bij Duitsland werd ingelijfd, waardoor Tsjecho-Slowakije, tegen zijn wil, dit gebied tezamen met het grootste deel van zijn verdediging en vestingwerken op de grens verloor en nagenoeg weerloos achterbleef. Het land werd als Tweede Republiek Tsjecho-Slowakije een soort federatie tussen Tsjechië, Slowakije en Roethenië (Transkarpatië). De Britten hechtten zoveel waarde aan de Duitse belofte dat er geen verdere territoriale eisen in Europa zouden zijn, dat ze bereid waren de Tsjechen te laten vallen. De Fransen wilden niet in hun eentje een oorlog in en zo kregen de Tsjechen achteraf te horen (want zij waren immers niet uitgenodigd op de conferentie) dat ze niet gesteund zouden worden en Sudetenland maar moesten opgeven.
Ook Hongarije stelde territoriale eisen met betrekking tot het Tsjecho-Slowaakse gebied. Deze eis was tijdens het Verdrag van München blijven liggen, maar werd uiteindelijk op 2 november 1938 alsnog voor een belangrijk deel ingewilligd: Duitsland en Italië wezen de zuidelijke grensstrook van Slowakije toe aan Hongarije via de Eerste toekenning van Wenen. Daartoe behoorde ook 20% van Roethenië.
Vanuit het Duitse leger bestond een complot tegen Hitler. Dit werd opgezet door de zogenaamde groep-Ludwig Beck, waartoe ook admiraal Wilhelm Canaris behoorde en later ook Erwin Rommel en Claus Schenk von Stauffenberg zouden toetreden. De staatsgreep was gepland omdat de leiders Duitsland niet opgewassen vonden voor een nieuwe oorlog. De bedoeling was strategische punten in Duitsland te bezetten door loyale legereenheden en Hitler te arresteren en te berechten op het moment dat hij bevel zou geven Tsjechslowakije aan te vallen. De aanklacht zou luiden dat Hitler Duitsland "ruïneerde". Men vermoedde dat geallieerde oorlogsverklaringen de doodsteek voor Hitlers imago zouden betekenen daar een oorlog zelfs in nazikringen niet populair was. Haviken als Ribbentrop en Hitler waren nog redelijk geïsoleerd, de meeste hogere functionarissen en partijbonzen zoals Göring vonden dat Duitsland niet klaar was voor een oorlog. De samenzweerders trachtten dan ook via allerlei kanalen Engeland en Frankrijk tot een strijdbare houding jegens Duitsland aan te zetten. Het Verdrag van München doorkruiste echter dit plan: Hitler kreeg langs diplomatieke weg wat hij wilde, en was populairder dan ooit. Een staatsgreep zou geen algemene steun meer krijgen en het plan werd dan ook afgeblazen.
Hitler bleef alles doen om Tsjecho-Slowakije verder te ondermijnen. Hij moedigde de Slowaken en Roethenen aan zo min mogelijk rekening te houden met de centrale regering in Praag. Slowakije en Roethenië namen beide de kans waar om hun autonomie te bewerkstelligen. De Slowaken werden hierop gedreigd met een Hongaarse annexatie als ze niet de onafhankelijkheid uitriepen. Gesteund door Hitler riepen de Slowaakse separatisten op 14 maart 1939 de "onafhankelijkheid" van Slowakije uit, doch dit was in wezen een vazalstaat van Duitsland. In de nacht van 14 op 15 maart werd de Tsjechische president Emil Hácha, middels intimidatie, gedwongen de overgave te tekenen. Op 15 maart 1939 werd Praag door Duitse troepen bezet, waarna het resterende deel van Tsjechië met weinig weerstand door Duitsland werd geannexeerd. De Tsjechische soldaten bleven in hun kazernes en leverden hun wapens in. 
Hongarije nam de door hen begeerde delen in, inclusief Roethenië, op regie van Hitler. Op 15 maart was de onafhankelijkheid van de Republiek Karpato-Oekraïne uitgeroepen, maar Duitsland had al eerder bepaald dat Roethenië bij de liquidatie van Tsjecho-Slowakije naar zijn bondgenoot Hongarije zou gaan. Een dag later kwam er, na de inval van Hongaarse troepen, echter alweer een einde aan deze onafhankelijkheid, en nog een dag later werd Choest door de Hongaren ingenomen en bereikten de Hongaren de Poolse grens. De Hongaarse regering wilde meer en Hongaarse troepen trokken zelfs niet-toegewezen delen van Slowakije binnen, waarop Hitler zich gedwongen zag hen tot de orde te roepen en de Hongaren zich in Roethenië terugtrokken.
Op 16 maart 1939 stationeerden Duitse divisies zich in het westen van de vazalstaat Slowakije en het Tsjechische kerngebied werd uitgeroepen tot Protectoraat Bohemen en Moravië, dat eerst zou worden bestuurd door de Rijksprotector Konstantin von Neurath.
Verdere annexaties van het Derde Rijk.
Op 22 maart 1939 vond de laatste vreedzame annexatie door Duitsland plaats: Litouwen werd gedwongen om het in 1923 verworven Memelland terug te geven aan het Derde Rijk. In ruil hiervoor hoopten de Litouwers op Duitse steun bij hun aanspraken op de stad Vilnius, die door Polen was geannexeerd. Litouwen kwam bedrogen uit: het verkreeg uiteindelijk weliswaar Vilnius, maar de prijs hiervoor was dat het land zelf uiteindelijk door de Sovjet-Unie geannexeerd zou worden.
Nadat de Tweede Wereldoorlog op 1 september 1939 begonnen was, werd Polen veroverd. Grote gebieden in het westen van het door Duitsland verkregen deel van Polen werden direct bij het Rijk gevoegd: West-Pruisen en het Wartheland werden geannexeerd ondanks een Poolse meerderheid in die gebieden. Een Germanisering van de gebieden was het gevolg. De rest van West-Polen kreeg als zogenaamd Generaal-gouvernement een onduidelijke rechtelijke status. Het was feitelijk bezet, maar werd noch als bezette staat noch als deel van het Rijk erkend.
Tijdens de oorlog werden bovendien delen van Slovenië (Stiermarken), Elzas-Lotharingen, Luxemburg en de Belgische Oostkantons geanexeerd. Hierdoor werd Duitsland verder vergroot. Galicië in de huidige Oekraïne werd bij het Generaal-gouvernement gevoegd.
Ausschluss.
Dit in tegenstelling tot de Ausschluss, de uitsluiting van Oostenrijk uit Duitsland, meestal geïmpliceerd onder Pruisische dominantie van Duitsland. De Anschluss was het onderwerp van een debat dat voorafging aan de oorlog tussen Oostenrijk en Pruisen in 1866. Het verlies van deze oorlog door Oostenrijk maakte het Otto von Bismarck in 1871 mogelijk een door Pruisen gedomineerd Duits Rijk op te richten. Na de Eerste Wereldoorlog viel Oostenrijk-Hongarije uiteen. Op 12 november 1918 werd de republiek Deutschösterreich uitgeroepen als onderdeel van Duitsland. Het Verdrag van Versailles uit 1918/1919 verbood echter nadrukkelijk iedere aansluiting van Oostenrijk bij Duitsland, waarna een deel van Deutschösterreich een zelfstandige republiek werd. Aanvankelijk hield Oostenrijk nog verkiezingen, alleen voor mannen.

</doc>
<doc id="37431" url="https://nl.wikipedia.org/wiki?curid=37431" title="Charles I van Engeland">
Charles I van Engeland



</doc>
<doc id="37434" url="https://nl.wikipedia.org/wiki?curid=37434" title="Imca Marina">
Imca Marina

Hendrikje Imca Bijl, beter bekend onder haar artiestennaam Imca Marina (Zuidbroek, 13 mei 1941) is een Nederlandse zangeres. Ze zingt voornamelijk levensliederen. Haar grootste hits zijn "Soerabaja" (1963), "Harlekino" (1964), "Viva España" (1972) en "Vino (Waar blijft de wijn)" (1975).
Loopbaan.
Imca Marina was al op zeer jonge leeftijd bezig met zingen en muziek. Ze leerde gitaar spelen, trad samen op met haar moeder, was soliste bij het zangkoor de Damster Wichter in Appingedam en won verschillende talentenjachten. Haar artiestennaam werd gevormd door haar tweede voornaam ("Imca") te combineren met de tweede voornaam van haar moeder, Anna Maria ("Marina").
Het grote succes.
In 1959 tekende Imca Marina op 18-jarige leeftijd haar eerste platencontract en in datzelfde jaar verscheen haar debuutsingle: "Morgen". Dit nummer bereikte de derde plaats in de top 20 van Muziek Parade. Vier jaar later volgden nog meer successen met "Soerabaja" (dat echter vooral bekend werd in de later opgenomen versie van Anneke Grönloh) en het Duitstalige "Lass' mein Herz nicht weinen". Met de singles "Harlekino" (1964) en "Santo Domingo" (1965) stond Imca Marina maandenlang hoog genoteerd in de Nederlandse hitparades.
In 1965 bracht Imca Marina haar Nederlandstalige debuutalbum uit en in 1968 een album met liedjes in het Gronings. Na enkele jaren zonder hits kwam ze in 1972 sterk terug met "Viva España", waarvan het origineel een jaar ervoor was opgenomen door Samantha. Hoewel de single in de Nederlandse Top 40 niet verder kwam dan de 15de plaats, groeide het uit tot een van haar bekendste nummers. Met haar Duitstalige versie wist Imca Marina ook internationaal de aandacht te trekken: deze leverde haar in Duitsland een top 10-hit op en leidde ook tot optredens in verschillende andere Europese landen.
In 1973 scoorde Imca Marina nog een hit met "Bella Italia" en in 1975 volgde "Vino (Waar blijft de wijn)", waarmee ze in Nederland na tien jaar weer een top 10-notering scoorde. In Vlaanderen werd "Vino" eveneens een groot (en tevens haar enige) hitparadesucces.
Latere carrière.
Vanaf eind jaren zeventig nam Imca Marina's commerciële succes enigszins af. Haar album "Hartenvrouw" (1981) bereikte nog wel de 40ste plaats in de LP Top 50, maar grote hits bleven uit. Ook de samen met Bennie Jolink geschreven single "Wijf van ijzer" (1985) sloeg niet aan. Wel werd ze een graag geziene gast in het Nederlandse schnabbelcircuit.
Ondanks dat ze nog maar weinig in de hitparade opdook, bleef Imca Marina regelmatig in de schijnwerpers staan. Begin 2012 was ze bijvoorbeeld samen met zanger Brace te zien in het televisieprogramma "Ali B op volle toeren" en in 2018 was ze gastartiest tijdens de concerten van De Toppers in de Johan Cruijff ArenA. In mei 2023 trad Imca Marina op in het satirische programma "Even tot hier" met een variant op haar hit "Viva España" onder de titel "Geen vliegtuig naar Spanje".
Overige activiteiten.
Imca Marina is behalve zangeres ook buitengewoon ambtenaar van de burgerlijke stand. Zij voltrekt huwelijken, zowel in haar trouwkapel te Midwolda als door het hele land. Zij dreef in Midwolda ook een aanvankelijk goedlopende brasserie die gericht was op toeristen en deelnemers aan het project Blauwestad, maar door de kredietcrisis ging die in 2010 failliet.
Tussen 1987 en 1994 presenteerde Imca Marina bij Radio Noord het wekelijkse praatprogramma "Nog eem noasoezen". Ook schreef ze verhalen en gedichten en bracht ze verschillende boeken uit, waaronder "Gedachten hebben krachten" (1985), "Talent voor leven" (1996), "De magie van planten" (1998) en "Gedichten van Ameland" (2002). Ze houdt zich tevens bezig met schilderen en het geven van lezingen.
Hoewel ze heteroseksueel is, staat Imca Marina bekend als homo-icoon. In 2000 werd ze door de Nederlandse Gay Discjockeys Vereniging benoemd tot 'koningin-moeder' van de Nederlandse homoseksuelen. Later dat jaar werd ze dit ook van de Belgische.
Persoonlijk.
In juli 2009 werd bekend dat Imca Marina en haar Engelse partner Stephen Porter (Steven) na dertien jaar uit elkaar gingen. Uit een eerder huwelijk heeft ze een zoon, Floris.
Verschillende malen kwam Imca Marina in het nieuws vanwege gezondheidsproblemen. Zo moest ze haar carrière zowel begin jaren zeventig (wegens een inzinking) als midden jaren tachtig (wegens een botinfectie) tijdelijk op een laag pitje zetten. In 2012 werd ze wegens een blessure gedwongen een streep te zetten door haar deelname aan het dansprogramma "Strictly Come Dancing". Tijdens een vakantie in Antalya in maart 2014 kreeg ze een hartaanval en later dat jaar werd ze getroffen door een longontsteking. In 2020 moest ze het televisieprogramma "The Voice Senior" voortijdig verlaten door een ontsteking aan haar strottenhoofd en moest ze tevens wekenlang revalideren na een val in huis.
In 2008 werd Imca Marina benoemd tot Ridder in de Orde van Oranje-Nassau.

</doc>
<doc id="37435" url="https://nl.wikipedia.org/wiki?curid=37435" title="Hendrikje Imca Bijl">
Hendrikje Imca Bijl



</doc>
<doc id="37436" url="https://nl.wikipedia.org/wiki?curid=37436" title="Bv">
Bv

BV, bv, B.V. of b.v. kan verwijzen naar:

</doc>
<doc id="37440" url="https://nl.wikipedia.org/wiki?curid=37440" title="Kauwgom">
Kauwgom

Kauwgom is een soort snoepgoed waarop slechts gekauwd wordt en dat niet bedoeld is om te worden ingeslikt.
Kauwgom wordt gemaakt van polyisobuteen en polyvinylacetaat en er worden vulstoffen zoals aluminiumoxide, kiezelzuur of cellulose aan toegevoegd. Daarnaast bestaat het uit 50–70% suiker en bevat kauwgom een weekmaker, een vochtighoudmiddel, antioxidanten, aroma's, zuren, kleurstoffen en emulgatoren.
Geschiedenis.
Het is bekend van indianen dat zij kauwden op gom uit bomen die zij met kruiden op smaak brachten. De gom haalden ze eruit door een snee in de boom te maken en dan stroomde de gom eruit. Als uitvinder van de eerste commerciële kauwgom wordt de Amerikaan John B. Curtis gezien.
De oudst bekende "kauwgom" is een 9000 jaar oude berkenharsbol met honing uit de steentijd die in 1993 in Zweden werd gevonden.
Kauwgom werd in Europa geïntroduceerd door het Amerikaanse en Canadese bevrijdingsleger uit de Tweede Wereldoorlog. Zij deelden soms kauwgom uit aan de net bevrijde Europeanen. Als verwijzing hiernaar werd in 1948 een in Nederland opgerichte kauwgomfabriek Maple Leaf genoemd.
Typen kauwgom.
Kauwgombal.
Een kauwgombal is een kauwgomtype in een ronde vorm, die doorgaans wordt verkocht vanuit een kauwgombalautomaat. Kauwgomballen zijn er in verschillende formaten en kleuren, waarbij de grotere kauwgomballen doorgaans hol zijn. Waar de binnenkant wit van kleur is, is de buitenkant met een felle kleur van suiker gemaakt.
Na enkele minuten is de kauwgom van kauwgomballen meestal taai en smaakloos.
Bubblegum.
Bubblegum is een type kauwgom waarmee grote bellen kunnen worden geblazen. Het vereist enige oefening en doorzettingsvermogen voordat iemand de techniek van het kauwgombellenblazen vaardig is. Bij te snel of te ver opblazen van kauwgombellen zullen deze op een bepaald moment uit elkaar spatten.
Overlast.
Als kauwgom op straat terechtkomt en wordt vastgetrapt kan het slechts met de grootste moeite verwijderd worden. In Nederland en België zijn in elke winkelstraat dan ook vele ronde vlekken zichtbaar. In Singapore geldt een kauwgomverbod en op de luchthaven Schiphol wordt geen kauwgom verkocht. Voor de platgetrapte stukjes kauwgom werd in januari 2004 het neologisme "spum" bedacht door elf briefschrijvers aan NRC Handelsblad, na een oproep hiertoe door columnist S. Montag.
Positieve effecten.
Een aantal effecten van kauwgom is wetenschappelijk onderzocht.
Geheugen.
In 2002 toonde experimenteel wetenschappelijk onderzoek aan dat kauwgom positieve effecten heeft op het geheugen. Sindsdien verschenen nog meer studies hierover. Sommige bevestigden het effect, andere niet. In 2011 vond meer gericht onderzoek dat kauwgom geen algemeen effect had op geheugenproeven, maar wel op meer complexe proeven. Bovendien werden er individuele verschillen gevonden tussen personen: bij extraverte personen was er geen significante verbetering van het geheugen met kauwgom, maar wel bij introverte. Mogelijk werkt kauwgom stressreducerend en daardoor prestatiebevorderend bij bepaalde personen.
Droge mond.
Kauwgom vermindert het dorstgevoel door stimulatie van de speekselvloed. Nederlands onderzoek toonde aan dat het daarom nuttig kan zijn bij het bestrijden van het dorstgevoel bij nierpatiënten die hemodialyse volgen.
Tanden.
Kauwgom stimuleert de speekselproductie en helpt volgens sommigen het oppervlak van tanden te reinigen. Dit kan echter in geen geval het poetsen van tanden vervangen. Voor het vermijden van cariës is het beter om suikervrije kauwgom te gebruiken. Overigens wordt de meeste kauwgom gezoet met een zoetmiddel als xylitol, sorbitol of maltitolstroop; suikerhoudende kauwgom is tegenwoordig een uitzondering.
Nicotine.
Ter ondersteuning bij het stoppen met roken is er nicotinehoudende kauwgom op de markt. Deze geeft bij het kauwen enkele milligrammen nicotine af, die via de wangslijmvliezen in het bloed wordt opgenomen.
Bekende merken.
Een aantal merken:

</doc>
<doc id="37446" url="https://nl.wikipedia.org/wiki?curid=37446" title="Vredesmacht">
Vredesmacht



</doc>
<doc id="37447" url="https://nl.wikipedia.org/wiki?curid=37447" title="Koning der Franken">
Koning der Franken



</doc>
<doc id="37448" url="https://nl.wikipedia.org/wiki?curid=37448" title="Koning van Frankrijk">
Koning van Frankrijk



</doc>
<doc id="37450" url="https://nl.wikipedia.org/wiki?curid=37450" title="Caries">
Caries



</doc>
<doc id="37454" url="https://nl.wikipedia.org/wiki?curid=37454" title="Avondrood">
Avondrood

Avondrood is de rode kleur van het hemelgewelf dat vaak in het westen te zien is als de zon bijna ondergaat of net is ondergegaan.
"Avondrood, mooi weer aan boord, morgenrood, water in de sloot." Dit bekende gezegde, waarvan alleen al de Nederlandse taal zo'n tweehonderd varianten kent, is een van de populairste en oudste weerspreuken. De Griekse geleerde Theophrastus (372-287 v.Chr.) zag het morgenrood al als de betrouwbaarste regenverwachting. Ook Jezus maakt er melding van (Matteüs 16:2-3).
Het gezegde heeft inderdaad een grond van waarheid. Uit statistisch onderzoek in België lijkt de regel dat avondrood voorafgaat aan een mooie dag iets vaker te kloppen dan de regel dat morgenrood gevolgd wordt door slecht weer. Geen van beide regels is echter onfeilbaar.
De kleuren bij schemering houden verband met de lange weg die het zonlicht van de laagstaande avondzon door de aardatmosfeer aflegt. Het zonlicht wordt tijdens deze lange route verstrooid door moleculair stikstof en zuurstof (Rayleighverstrooiing), en minuscule stofdeeltjes (Tyndall-effect ofwel Mie-verstrooiing). Daardoor wordt het witte zonlicht ontleed in verschillende kleuren die we zien in de ochtend- of avondschemering. Het rode licht komt vooral uit de richting van de zon omdat die golflengte het minst wordt verstrooid. Overdag zien we deze effecten in iets mindere mate, de zonneschijf is geel ten opzichte van de blauwe hemel.
Avondrood ontstaat voornamelijk bij verstrooiing van zonlicht door stof. Op mooie warme dagen gaat er in de regel vervuiling in de lucht omhoog. In het licht van de laagstaande avondzon leidt dit stof tot roodkleuring. Dan hangt het dus vaak samen met luchtverontreiniging en fraai weer. 's Ochtends zweeft er meestal nog niet zoveel stof in de lucht. Is de lucht dan rood dan wijst dat in de regel op waterdamp en een hoge luchtvochtigheid. Morgenrood hangt samen met uiterst kleine waterdruppeltjes en een grotere neerslagkans. Dat laatste blijkt echter niet uit statistieken. 
Een roodkleuring van de atmosfeer kan ook veroorzaakt worden door vulkaanstof. Bij een explosieve uitbarsting komt het stof soms tot tientallen kilometers hoogte. Op die hoogte valt geen regen zodat het vulkaanstof zich daar verzamelt; het kan jaren duren voordat het stof goeddeels is verdwenen. Er waaien echter wel sterke winden op grote hoogte, waardoor het stof wereldwijd wordt verspreid. De rode gloed door vulkaanstof is alleen te zien bij stabiel weer en door de grote hoogte waarop het zich bevindt zo'n half uur na zonsondergang. Opmerkelijke rode schemeringskleuren in Europa kunnen dus veroorzaakt worden door vulkaanuitbarstingen in verre landen.

</doc>
<doc id="37457" url="https://nl.wikipedia.org/wiki?curid=37457" title="Weerspreuk">
Weerspreuk

Een weerspreuk is een gezegde of spreekwoord over het weer. Veel weerspreuken zijn een voorbeeld van volkswijsheid of volksgeloof en niet wetenschappelijk bewezen. In spreuken over het weer op de korte termijn en spreuken over het weer in een vaste periode van het jaar zit dikwijls een kern van waarheid, terwijl voorspellingen voor de lange termijn doorgaans onjuist zijn. Bij merkeldagen horen ook bepaalde weerspreuken.
Voorbeelden van weerspreuken zijn:
Varia.
Er bestaan ook persiflages op weerspreuken om met de voorspellende werking als een vorm van bijgeloof de draak te steken:

</doc>
<doc id="37459" url="https://nl.wikipedia.org/wiki?curid=37459" title="Nicolaus Cruquius">
Nicolaus Cruquius

Nicolaus Samuelis Cruquius (West-Vlieland, 2 december 1678 - Spaarndam, 5 februari 1754) was een Nederlands landmeter, waterbouwkundig plannenmaker en cartograaf en astronoom, die tevens als een van de grondleggers van de meteorologie geldt.
Biografie.
Cruquius werd vermoedelijk geboren als Nicolaas Kruik en gedoopt in de hervormde gemeente van West-Vlieland. Kort na zijn geboorte verhuisde het gezin naar Delft, waar zijn vader Samuel in diverse hoedanigheden, waaronder koster, schoolmeester, wiskundige en examinator voor de Verenigde Oost-Indische Compagnie ging werken. Hij had twee broers, Jacob en Dirk, en twee zusters, Lucia en Aafjen. Aangezien zijn beide broers reeds op jeugdige leeftijd stierven en zijn moeder, Veronica van der Meer, op zeker moment vanwege psychische problemen thuis verpleegd moest worden, werd Nicolaas na de dood van zijn vader, waarschijnlijk omstreeks 1722, de kostwinner van het gezin.
Hij begon als landmeter bij het Hoogheemraadschap Delfland. In 1712 publiceerde hij samen met zijn broer Jacob een gedetailleerde kaart van het Hoogheemraadschap Delfland.
Op 28 maart 1716 schreef hij zich in aan de Hoge School te Leiden als "Krukius, student in de medicijnen, geboren te Delft, 1678". Dat was dus onjuist, want hij was geboren op Vlieland. In 1717 ging Cruquius in Leiden geneeskunde studeren bij Boerhaave. Via hem werd hij lid van de Britse Royal Society. Nicolaas Kruik verhuisde in deze zelfde periode naar Rijnsburg en latiniseerde, zoals veel tijdgenoten, zijn achternaam tot Cruquius (varianten: Kruchius, Kruikius en Krukius). In een opsomming van huizen in Rijnsburg uit 1733 staat bij de "Huijsen op de Oude Vliet": "Samuel Cruquius erven met een bouwoninge en tuijn"
Zijn loopbaan werd voortgezet bij het Hoogheemraadschap van Rijnland.
Cruquius bleef ongehuwd en had geen kinderen. Zijn laatste jaren bracht hij grotendeels alleen door in het grote Gemeenlandshuis van Rijnland in Spaarndam. Hij was toen bijna blind. Hij was teleurgesteld in zijn prestaties, omdat zijn grote ideeën niet tot uitvoering waren gebracht. Noch de sluis bij Katwijk, ook niet de doorgraving van de duinen bij Hoek van Holland om Rotterdam een verbinding met zee te geven (die later wel zou worden verwezenlijkt voor de Nieuwe Waterweg), en ook niet de droogmaking van de Haarlemmermeer. Deze projecten werden pas een (halve) eeuw later uitgevoerd.
Bij zijn overlijden in 1754 bleek hij als perfectionist zijn begrafenis en erfenis tot in detail geregeld te hebben, inclusief de tekst op zijn grafzerk, waarin stond dat hij een nazaat was van graaf Willem II van Holland. Zijn grafsteen en een herdenkingsraam zijn te vinden in het oude kerkje van Spaarndam.
Zijn huishoudster, Johanna, bleef jarenlang bij hem en zorgde voor hem. Zij kreeg een derde van Cruquius' erfenis. De overige twee derde ging naar Cruquius' zus Anna en haar kinderen.
Wetenschappelijk werk.
Landmeten en waterhuishouding.
Cruquius begon als zelfstandig landmeter en maakte landkaarten. Daarnaast was hij sterrenkundige.
In 1720 kreeg hij opdracht van de burgemeester van Leiden, Johan van de Bergh, om een oplossing te vinden voor de slechte toestand van de grachten in die stad. Cruquius bedacht dat een uitwateringssluis bij Katwijk een oplossing zou kunnen zijn, met als resultaat een sterkere spoeling door de grachten. Deze sluis zou ook kunnen dienen voor een eventuele droogmaking van de Haarlemmermeer. Maar op het droogmalen van de Haarlemmermeer rustte in die tijd een taboe. Haarlem en Leiden waren bang dat hun scheepvaartbelangen in de knel zouden komen bij zo een droogmaking.
Door vanaf 1729 waterpassingen en peilingen te doen in de boezemwateren van Rijnland, in het IJ en in de Noordzee bij Katwijk kwam Cruquius tot de conclusie dat een uitwateringssluis bij Katwijk de oplossing was voor diverse problemen. Hij schreef zelf: "Eéne sluys aan de Noordzee soude tot waterlosing soveel dienst doen als 6 of 7 aan het Ye". Het plan van Cruquius kwam echter niet tot uitvoering tijdens zijn leven.
Cruquius gebruikte als een van de eersten dieptelijnen, niveaukrommen genoemd, om op een landkaart punten van gelijke diepte met elkaar te verbinden. Dat deed hij op een kaart van de Merwede uit 1730.
Pas in 1807 werd de eerste uitwateringsluis in Katwijk gebouwd. De Haarlemmermeer werd in 1852 drooggemalen door de stoomgemalen De Cruquius, Lynden en De Leeghwater. De Nieuwe Waterweg (ook een van zijn plannen) werd in 1872 bewerkstelligd door de doorgraving van de duinen bij Hoek van Holland.
Temperatuur en meteorologie.
Cruquius is vermaard om zijn weermetingen, die hij vooral uitvoerde omdat hij vond dat nauwkeurige waarnemingen vereist waren om de waterhuishouding in kaart te brengen. Van deze waarnemingen wordt nog steeds gebruikgemaakt bij historisch weeronderzoek. Dankzij Cruquius is Nederland in dit opzicht uniek: in geen enkel land is zo lang achtereen zonder onderbreking het weer gemeten.
Cruquius was dol op het uitvoeren van metingen. Behalve de meteorologische metingen die hij vanaf zijn tienerjaren uitvoerde en waar hij beroemd om is, hield hij ook tijdens zijn studie geneeskunde een half jaar lang zijn eigen gewicht en urineproductie nauwkeurig bij. Hij stopte echter daarmee, toen hij zich vanwege de schommelingen begon in te beelden dat hij aan allerlei ziekten leed.
Op 19 december 1705 begon Cruquius als opziener van Delfland in Delft meestal enkele keren per dag met aflezingen van temperatuur, luchtdruk, vocht en neerslag. Hij maakte gebruik van primitieve instrumenten, zoals een opvangbak voor de regen en een luchtthermometer. Dit instrument bestond uit een afgesloten U-vormige buis, waarvan een uiteinde uitmondde in een met lucht gevulde bol. Bij verwarming zette de lucht uit en werd de vloeistof in de buis omlaag gedrukt.
Cruquius bedacht een eigen schaalverdeling, omdat er nog geen universele thermometerschaal bestond. Vanaf 1727 vermeldde hij de temperatuur in graden Fahrenheit. In die jaren experimenteerde Fahrenheit met kwikthermometers en introduceerde hij de schaal van Fahrenheit. Cruquius heeft toen alle eerdere metingen omgerekend in graden Fahrenheit en die gegevens zijn bewaard gebleven.
De waterbouwkundige onderhield nauwe contacten met een Engelse meteorologische organisatie, die voorschreef hoe de metingen moesten worden gedaan. Zodoende is bekend hoe Cruquius heeft gemeten en kon het KNMI zijn temperatuurreeks van 1706 tot 1734 reconstrueren. Vanaf 1734 zijn ook op andere plaatsen in Nederland metingen verricht, zodat we nu over een meetreeks beschikken van meer dan drie eeuwen.
Cruquius noteerde ook luchtdruk, vochtigheid en neerslag. Over zijn barometer weten we weinig en de vochtigheid las hij af uit het gewicht van een met salmiak bevochtigde spons aan een balans. Later had hij de beschikking over een weerhuisje, zoals we ze nu nog vinden in souvenirwinkels. De windsnelheid leidde hij af uit molens waarbij de omloopsnelheid van de wieken een maat was.
Cruquius was overtuigd van het nut van weerkundige waarnemingen om vast te kunnen stellen hoe Nederland tegen het dreigende geweld van de zee, storm, en regen kon worden beschermd. Hij diende in 1725 bij de toenmalige provinciale regering, de Staten van Holland, een verzoek in om financiële steun voor de meteorologie en de invloed van het weer op de waterstaat. Hij voorzag problemen door de stijging van de zeespiegel, dichtslibben van het IJ. Ook wilde hij het Haarlemmermeer inpolderen, dat steeds groter werd en de steden als Haarlem en Leiden begon te bedreigen. Daarmee was hij zijn tijd ver vooruit.
Zijn aanvraag voor een centraal instituut voor meteorologie werd afgewezen, deels omdat hij niet serieus werd genomen, maar ook omdat de centrale aanpak die hij bepleitte politiek niet haalbaar was. In de Republiek der Verenigde Nederlanden wilden namelijk de provincies hun eigen autonomie zo veel mogelijk behouden. Het in 1798 opgerichte Rijkswaterstaat kan gezien worden als een resultaat van de gedachten van Cruquius hierover.
Ruim een eeuw na Cruquius kwam Buys Ballot met een soortgelijk verzoek, naar aanleiding waarvan het KNMI is opgericht. Het is niet bekend of Buys Ballot zich baseerde op de ideeën van Cruquius, maar hij kende zijn meteorologische metingen wel.
Teleurgesteld over de afwijzing van zijn aanvraag trok Cruquius zich terug en was zijn laatste levensjaren opzichter voor het hoogheemraadschap Rijnland.
Gemaal De Cruquius.
Het gemaal De Cruquius langs de Ringvaart van de Haarlemmermeerpolder is naar Cruquius genoemd. Het ernaast liggende dorp Cruquius is naar dat gemaal genoemd.

</doc>
<doc id="37460" url="https://nl.wikipedia.org/wiki?curid=37460" title="Nicolaas Cruquius">
Nicolaas Cruquius



</doc>
<doc id="37461" url="https://nl.wikipedia.org/wiki?curid=37461" title="Charles I">
Charles I



</doc>
<doc id="37462" url="https://nl.wikipedia.org/wiki?curid=37462" title="Karolingers">
Karolingers



</doc>
<doc id="37466" url="https://nl.wikipedia.org/wiki?curid=37466" title="Decompiler">
Decompiler

Een decompiler is een programma dat een gecompileerd bestand terug vertaalt naar de broncode, en is daarmee het omgekeerde van een compiler. Het proces van compileren is in de meeste programmeertalen echter niet omkeerbaar: het resultaat van compileren en decompileren is niet de oorspronkelijke broncode, maar wel een min of meer functioneel equivalente uitdrukking daarvan.
Terwijl een compiler vertaalt naar machinetaal (de taal die de computer kan uitvoeren) of bytecode, zet daarentegen een decompiler de machinetaal of bytecode om naar een broncode in een programmeertaal.
Meestal wordt iedere vorm van decompilatie expliciet verboden in de licentieovereenkomst als schending van de auteursrechten (t.o.v. de programmeur). Decompilers die werken op machinetaal worden trouwens zeer schaars: de compilers van sommige programma's genereren heden ten dage vrij moeilijk te begrijpen machinetaal. Omdat het echter steeds gebruikelijker wordt om te compileren naar bytecode voor een virtuele machine (denk bijvoorbeeld aan Java, .NET, Flash en Parrot), en bytecode zich in het algemeen vrij makkelijk laat decompileren, is er sprake van een groeiende vraag naar, en een groeiend aanbod van, decompilers. 

</doc>
<doc id="37467" url="https://nl.wikipedia.org/wiki?curid=37467" title="Vredestroepen">
Vredestroepen



</doc>
<doc id="37468" url="https://nl.wikipedia.org/wiki?curid=37468" title="Dynastie">
Dynastie

Een dynastie is de opeenvolging van heersers die tot dezelfde familie behoren. Het van oorsprong Griekse woord δυναστεία (dunasteia) komt van δυνάστης (dunastès), wat leider of gezagsdrager betekent. 
Dynastieën zijn typisch voor erfelijke monarchieën en feodale heren. Soms is er ook bij verkozen leiders sprake van dynastieën en bij uitbreiding wordt de term ook gebruikt voor families van politici, zakenlieden, bedrijfsleiders, hoge ambtenaren.
Monarchale dynastieën.
De oudste Egyptische dynastie dateert van voor 3000 v. Christus, maar het verschijnsel "dynastievorming" moet al eerder hebben bestaan. In veel samenlevingen wordt verwacht dat het hoofd van een clan of stam door een van zijn zonen wordt opgevolgd, ook als er sprake was van een verkiezing of een andere manier om de leider aan te wijzen. Zulke opvolging van vader op zoon evolueerde vaak tot een automatisme, zodat er een recht van opvolging ontstond. Bij sommige volkeren kon het gebeuren dat de monarchie, zonder echt erfelijk te zijn, binnen dezelfde familie bleef. Bij de Franken werden de koningen aanvankelijk gekozen onder de leden van de Merovingers. In Arabische monarchieën, zoals nu nog Saoedi-Arabië en Jordanië, wijst de koning vaak zijn opvolger aan binnen de regerende dynastie.
In Europa ontstond vrijwel overal een systeem van erfopvolging, meestal in de mannelijke lijn en volgens een eerstgeboorterecht, hoewel niet noodzakelijk. In diverse Germaanse dynastieën was het de gewoonte dat de vorst zijn staat onder al zijn zonen verdeelde. Dit leidde in Duitsland, tot het einde van het Heilige Roomse Rijk in 1806, tot eindeloze opsplitsingen van vorstendommetjes.
Huis.
In de genealogie en het recht wordt een vorstelijke familie wel als "huis" aangeduid. Een voorbeeld is het huis Oranje-Nassau of het huis Wittelsbach. De term wordt alleen gebruikt voor de regerende, voorheen regerende en ebenbürtige geslachten. Het is niet gebruikelijk om bij de hedendaagse (lagere) adel of de burgerij van een "huis" te spreken. Een huis is en was behalve in familiaal verband ook juridisch een eenheid. Het hoofd van een huis wordt als "hoofd" of "chef" aangeduid, de leden heten agnaten. In Duitsland golden huiswetten en huisverdragen waaraan de leden zich hadden te houden. Die leden waren alle mannelijke afstammelingen van de stamvader van dat huis in rechte lijn, hun echtgenoten en hun kinderen. Een dochter die huwde werd juridisch deel van een ander huis al strekte de tucht van de chef van het huis Habsburg zich ook over hen uit. Zo verloor de Saksische kroonprinses Louise van Oostenrijk-Toscane, na een schandaal door ingrijpen van Frans Josef I van Oostenrijk haar titels keizerlijke en koninklijke hoogheid en aartshertogin van Oostenrijk.
De huiswetten stelden vaak strenge eisen aan de huwelijkspartners en hun godsdienst. De agnaten mochten alleen trouwen met hoge adel en zij moesten een bepaalde religie aanhangen. Wanneer zij zich daaraan niet hielden werden zij uit het huis verwijderd en verloren zij hun titel en het predicaat koninklijke, of doorluchtige hoogheid.
De Duitse rechter heeft de geldigheid van deze wetten en de beperkingen en sancties die zij de agnaten opleggen verworpen omdat zij in strijd zijn met de Duitse wet en de Duitse rechtopvattingen. In het huis Habsburg houden de agnaten zich nog wel aan de huiswetten en aan de tucht die de chef, Otto von Habsburg de familie oplegt. In andere families zijn zij een dode letter geworden. In het huis Romanov en het huis Bourbon spelen zij een grote rol omdat de Romanovs en de Bourbons voortdurend onderling strijden over hun aanspraak op de troon en het grootmeesterschap van de dynastieke orden. Wanneer de vader van een pretendent met een edelvrouwe van niet koninklijke rang is getrouwd, of een echtscheiding aanvraagt, wordt dat door andere familieleden beschouwd als het opgeven van de rechten op de Russische of Franse troon.
In het internationaal recht worden de titels die het hoofd van een na 1815 regerend geslacht zijn verwanten verleent erkend.
Een agnaat onttrekt zich aan het gezag van de chef van zijn huis wanneer hij zelf staatshoofd wordt en een dynastie sticht. De takken Oostenrijk-Este en Oostenrijk-Toscane, afstammelingen van het huis Habsburg zijn onder het gezag van de chef blijven vallen, al heeft die chef de hoofden van deze twee families veel autonomie gegund. Toen koningin Wilhelmina der Nederlanden met Hendrik van Mecklenburg-Schwerin trouwde kostte het de Nederlandse regering en onderhandelaar Johan Willem Meinard Schorer moeite om duidelijk te maken dat de Nederlandse koningin en haar toekomstige kinderen niet onder het gezag en de huiswetten van de chef van het huis Mecklenburg-Schwerin zouden vallen. Een en ander werd in een huwelijksverdrag, in feite een huisverdrag, geregeld.
Europese dynastieën.
In Europa wordt de naamgeving aan een dynastie, in deze zin een reeks opeenvolgende regerende vorsten, meestal aan de hand van de achternaam van de eerste vorst genomen, deze beschrijft meestal de plaats waarvan ze vandaan komen of een kasteel. Deze soevereine huizen, vormen al sinds eeuwen de top van het Europese adellijk stelsel. Zo waren er de prinsen van Oranje-Nassau die zichzelf uitriepen tot koning, hun dynastie werd de Oranje-dynastie genoemd. In België noemt de koninklijke familie zich van België, maar behoort tot het huis Saksen-Coburg en Gotha.
Klassieke voorbeelden.
In het buitenland en in de historie van klassieke staten wordt meestal de naam van de stam aan de dynastie gegeven, zoals in China waar men de Yuan-dynastie had, de naam refereerde aan de Mongolen.
In het geval van Oud-Egypte worden de dynastieën genummerd, zoals de 1e tot en met de 31e dynastie. In Egypte begon men een dynastie als een heerser uit een bepaalde stad kwam zoals Thebe of als daar de hoofdstad was. Bij de Franken, die van de 6de eeuw tot de 10de eeuw heersten in West-Europa waren er ook twee grote dynastieën, namelijk de Merovingische en de Karolingische (met Karel de Grote) dynastie.
Politieke dynastieën.
In de Verenigde Staten bestaan er dynastieën van politiek of economisch machtige families, zoals Bush, Kennedy, Rothschild, Rockefeller en Roosevelt. In België bestaan er politieke families; elders op de wereld lijken er ook politieke dynastieën te ontstaan, denk aan India, Noord-Korea, Haïti, Bangladesh, Pakistan, Indonesië, de Filipijnen, Argentinië waar familieleden of echtgenoten elkaar als president opvolgden.
België.
De aanwezigheid van politieke dynastieën in de Belgische politiek werd in de aanloop naar de deelstatelijke verkiezingen van 7 juni 2009 een nieuwsthema. De Waalse krant Sud Presse, de Vlaamse krant Het Nieuwsblad en het persagentschap Belga gaven statistische informatie omtrent de actuele familiale banden van leden van de uitvoerende en wetgevende macht. Zo goed als tien procent van de politiek verkozenen in België is zoon of dochter van een politicus. Onder de Franstaligen in de federale regering bedraagt het cijfer 41,6 %. Vijf van de twaalf Franstalige ministers beschikken over een 'politieke' vader of moeder. In het federaal parlement hebben of hadden 12 van de 103 verkozenen een ouder in de politiek, wat neerkomt op 11,6 %. In het Brussels parlement gaat het om 4 van de 72 (5,5 %), in het Waals parlement om 8 van de 75 (10,6 %). Van de Franstalige partijen telt enkel Ecolo geen enkele verkozene die een vader of moeder in de politiek had. Bij de liberale MR gaat het om 13 op 78 verkozenen (16,6 %), bij de socialistische PS om 9 op 87 (10,3 %), bij cdH om 4 op 42 (9,5 %)

</doc>
<doc id="37470" url="https://nl.wikipedia.org/wiki?curid=37470" title="Homoniem">
Homoniem

Twee woorden zijn elkaars homoniemen als ze op dezelfde manier worden uitgesproken en geschreven, maar verschillende betekenissen hebben.
Voorbeelden van dergelijke woordparen in het Nederlands zijn 'bank', dat zowel zitmeubel als geldinstelling kan betekenen, en 'schop', dat zowel schep als trap met de voet kan betekenen. De beide betekenissen van bank zijn overigens van dezelfde oorsprong, maar schop als schep komt van scheppen, en als trap met de voet van schuiven.
Er bestaat ook een specialistisch gebruik van de term homoniem binnen de biologie, specifiek de taxonomie. Daar wordt de term homoniem gebruikt voor één naam die verwijst naar twee verschillende taxa. Om deze situatie op te lossen wordt er normaliter een besluit genomen om een van de twee taxa de naam toe te kennen en het andere taxon een nieuwe naam te geven. Het taxon waarvan de naamgeving als "senior homoniem" geldt, dat wil zeggen het taxon waarnaar als eerst werd verwezen met de naam in kwestie, mag doorgaans zijn naam behouden; voor het taxon waarvan de naamgeving als "junior homoniem" geldt moet dan echter een nieuwe naam worden gevonden.
Toeval.
Homonymie kan in de eerste plaats ontstaan doordat twee woorden in een taal dezelfde vorm hebben of krijgen. Ondanks die vormovereenkomst zijn het echter twee geheel verschillende woorden.
Homoniemen zijn daarmee het tegenovergestelde van cognaten of leden van een doublet.
Homonymie en divergentie.
Een woord kan meerdere betekenisschakeringen hebben, waarbij het toch om een en hetzelfde woord gaat (polysemie). Als echter de betekenissen van dit woord zover uiteen gaan lopen ("divergeren") dat de taalgebruiker ze niet meer als betekenissen van hetzelfde woord ervaart, spreken we toch van homonymie. Er is dan voor het gevoel sprake van twee wezenlijk verschillende woorden.
Het omgekeerde komt echter ook voor: homoniemen kunnen worden opgevat als betekenisvarianten van een en hetzelfde woord. De vele uitdrukkingen met "oortje" (bijvoorbeeld "Hij heeft zijn laatste oortje versnoept") gaan terug op een oud muntstuk met de naam "oord", dat in vier parten, "oorden", werd verdeeld. Aangezien "oord" in deze betekenis niet meer gangbaar is, zal de huidige Nederlandse taalgebruiker bij deze uitdrukking in de eerste plaats de associatie met het lichaamsdeel maken. Op grond hiervan gaat hij de uitdrukking als geheel mogelijk anders interpreteren. In soortgelijke verbanden worden ook veel woordspelingen gemaakt.
Homonieme zinsdelen en zinnen.
Ook zinsdelen en zinnen kunnen soms homonymie vertonen. Dan is er slechts één gelijkluidende zin, die op verschillende manieren (meestal twee) kan worden geïnterpreteerd. Vooral bij samengestelde zinnen komt dit geregeld voor. Zie verder zinssemantiek.
Zelfde zinsbouw.
De zin
kan op twee manieren worden geïnterpreteerd ("werden afgedankt" of "werden naast de weg geparkeerd"). Hij heeft dus twee betekenissen; preciezer: het gaat om twee verschillende zinnen. Maar die twee zinnen hebben exact dezelfde vorm; beide bevatten dezelfde opeenvolging van klanken. Ook vertonen ze allebei dezelfde zinsbouw: beide bevatten dezelfde opeenvolging van zinsdelen, in dit geval
De homonymie is hier gelegen in het polysemische karakter van de collocatie "aan de kant zetten". Deze woordgroep kan immers zowel letterlijk als figuurlijk worden opgevat. Op grond hiervan kan de zin op twee totaal verschillende manieren worden geïnterpreteerd; de zin als geheel is homoniem. Van homonymie op woordniveau is hier echter geen sprake; elk van de woorden afzonderlijk heeft één specifieke, afgebakende betekenis.
Andere zinsbouw.
Onderwerp tegenover lijdend voorwerp.
Twee zinnen die exact dezelfde "geschreven" vorm hebben, kunnen van elkaar afwijken in zinsbouw.
kan door de vooropstelling van "intimiderende jongeren" tot dubbelzinnigheid leiden. De zinsbouw kan gelezen worden als:
maar de bedoeling is anders: het zijn de "mensen" die iets eng vinden, en de "intimiderende jongeren" die eng gevonden wórden. De zinsbouw is dan:
De homonymie (gelijke vorm) biedt ruimte aan twee geheel verschillende betekenissen.
In "gesproken" taalgebruik zullen dergelijke zinsparen soms een iets verschillende klemtoon en zinsmelodie hebben. Dan worden ze weliswaar identiek geschreven, maar lichtelijk verschillend uitgesproken. Ze zijn dan eerder homograaf dan homoniem.
Andere structuurvariatie.
In 1994 verscheen er een boek met de onbedoeld verwarrende titel:
Hierin is "uw hond" uiteraard als meewerkend voorwerp bedoeld; hem of haar moest iets worden geleerd. Maar de gehele woordgroep "uw hond gehoorzamen" kan ook als lijdend voorwerp worden opgevat van "leer": "U moet leren uw hond te gehoorzamen." Hier berust de homonymie overigens niet alleen op alternatieve zinsbouw, maar tegelijkertijd op woordbetekenis: met "leer" wordt bedoeld: "instrueer", maar in de onbedoelde betekenis kan het worden opgevat als "train uzelf erin".
Letterlijk vertaald in het Engels zou deze verwarring niet kunnen plaatsvinden, omdat daar verschillende woorden voor de beide betekenissen van 'leren' gebruikt worden (met een andere woordvolgorde daar nog aan toegevoegd). Men zou dus verwachten dat de oorspronkelijke titel van het boek (dat vertaald was uit het Engels) een van de twee volgende had kunnen zijn:
Maar de echte titel was: "The Complete Dog Training Handbook", wat laat zien dat zinshomonymie niet tot het Nederlands beperkt is.
Functie van één zinsdeel.
Ook andere zinsdelen dan onderwerp en lijdend voorwerp kunnen zinshomonymie veroorzaken.
biedt opnieuw ruimte voor twee interpretaties. Spoor ik het falen systematisch op? Dan is "systematisch" een bijwoordelijke bepaling bij "op te sporen". Of ben ik niet op zoek naar ieder falen, maar alleen naar systematisch weerkerende vormen van dat euvel? Dan is "systematisch" een bijvoeglijke bepaling bij "falen".
Lonken naar twee kanten.
In beide vorige voorbeelden werd de homonymie veroorzaakt doordat bepaalde woordgroepen verschillende zinsdelen konden zijn. Onderwerp of lijdend voorwerp? bijwoordelijke bepaling of bijvoeglijke bepaling? Maar in:
is "dinsdag" altijd een bijwoordelijke bepaling, en toch is er homonymie in de zinsbouw. In termen van de betekenis: heb ik het hem dinsdag gevraagd, of wilde ik dat hij dinsdag thuisbleef? In termen van de zinsbouw: hoort "dinsdag" bij "verzocht" of bij "thuis te blijven"? Verwijst "dinsdag" dus terug of juist naar voren?
"door".
Een bijzonder geval van homonymie vinden we in sommige lijdende zinnen. Die bevatten immers vaak een bepaling met "door".
Maar soms is niet duidelijk of die bepaling een handelend voorwerp is; dan zou er bedoeld worden: "Die vrouw heeft heel wat reputaties beschadigd." Het kan echter ook gaan om een bepaling van causaliteit: "Er zijn omwille van die vrouw heel wat reputaties beschadigd."
Nieuwskoppen.
Krantenkoppen en andere opschriften van nieuwsberichten vormen vaak verkorte zinnen. Ook bij telegramstijl worden onder andere structuurwoorden als overbodig weggelaten, maar soms blijken die woorden toch niet geheel overtollig te zijn geweest, al dragen ze geen zelfstandige betekenis:
Werd de cocaïne op een schip aangetroffen (dat zal wel) of is zij dieren gaan vangen (een onbedoeld grappig effect)? Daarnaast is het nog de vraag hoeveel cocaïne er was: 1500 kilogram, 1,5 long ton of anderhalf vat? Er zijn nog ettelijke betekenissen mogelijk, die historisch gezien polyseem zijn, al kunnen de betekenissen "vat" en "duizend kilo" ervaren worden als homoniem. Op de grappige effecten valt gemakkelijk te variëren, juist doordat nieuwskoppen zo beknopt zijn en dus van de lezer vereisen dat hij de weggelaten woorden erbij denkt:
Vermijden van homonymie.
Verwarrende, of onbedoeld grappige, zinshomonymie kan op verschillende manieren worden vermeden.
Uitbreiding van het begrip homonymie.
Woordsoort.
Sommige taalkundigen vatten het begrip "homoniem" ruimer op, en rekenen hiertoe ook de woorden en woordgroepen die dezelfde uitspraak en dezelfde spelling hebben, maar tot verschillende woordsoorten behoren, ofwel de homofonen. Volgens deze definitie zijn de volgende woordparen ook homoniemen:
Verbuiging.
Ook wordt wel de opvatting gehuldigd dat de verbuiging van woorden in bepaalde talen homoniemen oplevert. Dit is wel een zeer ruime opvatting; alle leden van hetzelfde paradigma (taalkunde) (verbuigingsrijtje) die qua vorm hetzelfde zijn behoren volgens deze definitie tot de homoniemen. In het Latijn bijvoorbeeld kan het zelfstandig naamwoord "piscis" een nominatief zijn: "de vis". Maar "piscis" kan ook een genitief zijn: "van de vis". In deze opvatting is de genitief dus een homoniem van de nominatief.
Het bestempelen van dergelijke woordparen als homoniem strookt uiteraard niet met de traditionele definitie van het begrip homonymie, en kan daarom beter worden vermeden.
Andere talen.
Ook in andere talen dan het Nederlands komen homonieme woorden voor. Ook dan speelt het toeval een rol, óf de twee woorden zijn al zo lang geleden "uit elkaar gegroeid" dat ze onmogelijk nog als één woord te beschouwen zijn. Hier doen zich echter ook "verschillen" tussen de talen voor, doordat een woordpaar pas als homoniem wordt beschouwd, als er tussen die woorden geen betekenissamenhang is (anders zijn ze immers polyseem). Daarover kunnen de opvattingen verschillen. Bij de volgende voorbeelden is gepoogd paren te selecteren waarvan de homonymie onomstreden is.

</doc>
<doc id="37471" url="https://nl.wikipedia.org/wiki?curid=37471" title="Kalk">
Kalk

Kalk is de aanduiding voor een aantal alkalische zouten van calcium, zoals calciumoxide (ook wel "ongebluste kalk"), calciumhydroxide ("gebluste kalk"), calciumcarbonaat en calciumwaterstofcarbonaat.
In de natuur komt kalk voor als calciumcarbonaat in onder meer kalksteen en mergel. Ook levende wezens bezitten delen die veel kalk bevatten, zoals beenderen, schelpen en pantsers van bijvoorbeeld koralen. Kalksteen is ontstaan uit kalkrijke overblijfselen van dode zeedieren.
Kalkachtige producten worden verkregen uit kalksteen, schelpen en beenderen.
Winning.
Vroeger werd kalk vervaardigd door het branden van schelpen (schelpkalk).
In Nederland werd tot 2018 kalksteen (in de vorm van mergel) gewonnen in de ENCI-groeve ten zuiden van Maastricht. Ook in de steengroeve van Winterswijk wordt sinds 1932 kalksteen gewonnen (Muschelkalk). Meerdere groeven bevinden of bevonden zich in Zuid-Limburg. Hiervan is Groeve 't Rooth de grootste. Vele andere, voornamelijk kleinschalige, groeven zijn verlaten.
Gebruik.
Kalk in de vorm van calciumcarbonaat wordt gebruikt als bodemverbeteraar in land- en tuinbouw. Hoewel het nauwelijks door de planten wordt opgenomen, is het onmisbaar, omdat het zuren (als oxaalzuur) neutraliseert. Daarmee wordt plantvergiftiging voorkomen. Kalk is noodzakelijk voor de vorming van humus, het verbetert de structuur van de bodem en de opname van voedingsstoffen. Verder bevordert het de stikstofbinding die van bacteriën komt. Vijvers en dergelijke kunnen eveneens worden bekalkt om de pH-waarde te verhogen.
Ook voor dierlijke organismen is kalk onmisbaar. Daarom wordt calciumcarbonaat aan mengvoeder toegevoegd, zowel in de vorm van steenkalk als in de vorm van beendermeel.
Bouwmateriaal.
De belangrijkste toepassing van kalk is echter die als bouwmateriaal. Kalksteen is de grondstof voor de productie van cement, waartoe het in roterende ovens wordt gebrand tot cementklinker, met eventuele toevoeging van klei en dergelijke.
Branden en blussen.
Hiernaast wordt kalk, in de vorm van calciumhydroxide (Ca(OH)2) veel gebruikt als bind- en/of witmiddel. De kalksteenbrokken (of de schelpen) worden daartoe gebrand in een kalkoven tot CaO (ongebluste kalk), dat door toevoeging van water (blussen) in calciumhydroxide (gebluste kalk) overgaat, waarbij een aanzienlijke hoeveelheid warmte vrijkomt. Dit calciumhydroxide is in staat om uit te harden door opname van CO2 uit de lucht. Het blussen kan gebeuren door overmaat water toe te voegen (nat blussen), dan wel door een beperkte hoeveelheid water toe te voegen (droog blussen). Bij het droog blussen zorgt men dat het blusproces langzaam verloopt en de hierbij ontwikkelde warmte gebruikt wordt om eventueel overtollig water te verdampen. Aldus houdt men een droog kalkpoeder over. Het nat blussen levert kalkmelk op, dat men in een kuil laat lopen. Overtollig water verdwijnt in de bodem en uiteindelijk houdt men een deegachtige massa over die, indien goed afgedekt, zeer lang houdbaar is. Putkalk ontstaat door de gebluste kalk lange tijd, met een overmaat aan water, te bewaren. Dit noemt men wel: "in de rot zetten". Aldus ontstaan een fijn soort kalkdeeg, geschikt voor hoogwaardige toepassingen.
Ongebluste kalk is een grondstof voor kalkzandsteen.
Gebluste kalk vindt in de bouw toepassing als:
Luchtkalk en hydraulische kalk.
Een verdere indeling van kalksoorten is in: "luchtkalk" en "hydraulische kalk".
Luchtkalk, in mortels gebruikt, droogt aan de lucht door opname van CO2. Het wordt door branden vervaardigd uit vrijwel zuiver calciumcarbonaat.
Hydraulische kalk wordt door branden vervaardigd uit calciumcarbonaat dat met diverse klei-achtige mineralen is verontreinigd. Het is deels luchthardend en deels waterhardend en kent een zekere elasticiteit.
Kalkaanslag.
Wat men kalk noemt in "hard" kraanwater is opgelost calciumwaterstofcarbonaat (en magnesiumzouten). Wordt het water gekookt, dan ontleedt het waterstofcarbonaat ion in kooldioxide, water en een carbonaat-ion, waardoor de oplosbaarheid afneemt, en slaat het calciumcarbonaat neer of zet zich af aan wanden. In het laatste geval ziet men dit bij de hete delen van een pan of het verwarmingselement van een waterkoker. Deze vorm van calciumcarbonaat wordt "kalkaanslag" of "ketelsteen genoemd.

</doc>
<doc id="37475" url="https://nl.wikipedia.org/wiki?curid=37475" title="Junkers Ju 87">
Junkers Ju 87

De Junkers Ju 87 was een tactische duikbommenwerper van de Duitse Luftwaffe. Hij is vooral bekend als Stuka. Deze benaming is formeel de afkorting van het Duitse woord "Sturzkampfflugzeug" (duikbommenwerper), maar werd meestal specifiek gebruikt om de Ju 87 aan te duiden. Hij werd gebouwd door de firma Junkers.
Geschiedenis.
Ontwikkeling.
 Het idee om een dergelijk toestel te ontwikkelen ontstond toen Ernst Udet in september 1933 in de VS een demonstratie van de Curtiss Hawk II (Model 65, exportversie van de voor de Amerikaanse marine ontworpen XF11C-2) zag. Udet kocht er twee, die door Hermann Göring werden betaald en liet ze naar Duitsland vervoeren waar hij ze demonstreerde aan het Reichsluftfahrtministerium, het Duitse ministerie van Luchtvaart. Ze werden aan een grondig onderzoek onderworpen en droegen zo bij aan de door Udet sterk bepleite rol voor duikbommenwerpers en de ontwikkeling van de Ju 87.
De eerste jaren.
In het begin van de Tweede Wereldoorlog boekte de Junkers Ju 87 grote successen tegen onvoorbereide grondtroepen.
Voor de Luftwaffe leek het toestel te kunnen zorgen voor precisiebombardementen die, gemeten in geld, materiaal en mankracht, goedkoop te noemen waren. Het was een vervangingsmiddel voor de artillerie en verleende uitstekend luchtsteun aan de infanterie. Hans-Ulrich Rudel teisterde de troepen van de Sovjet-Unie met dit toestel.
Kenmerken.
De Junkers Ju 87 was een van de meest gespecialiseerde ontwerpen die ooit in massaproductie werden genomen. Het toestel was onder meer voorzien van een raam in de vloer waardoor de piloot het doel kon zien, en uitgerust met luchtremmen die de duik zeer konden vertragen, waardoor hij nauwkeurig kon richten. Later werden er sirenes op het vliegtuig gemonteerd, die de bijnaam "de bazuinen van Jericho" kregen. Op het moment dat de Stuka een duikvlucht begon, begonnen de sirenes (ook wel trompet genoemd vanwege het geluid) te loeien. Meestal joeg het geluid ervan de mensen beneden grote schrik aan, waardoor ze in hun paniek het verdedigende leger in de weg liepen.
Types.
Het type Junkers Ju 87B kon één bom van 500 kg meevoeren of één van 250 kg en vier van 50 kg. De beruchte 'Aas' Hans-Ulrich Rudel slaagde er echter in het Russische slagschip Marat tot zinken te brengen met een bom van 1000 kg. Het toestel had een beperkte actieradius van 285 km. De kleine bomlading werd gecompenseerd door de korte afhandelingstijd op de basis, waardoor sommige toestellen tot zes vluchten per dag uitvoerden. Nadeel van het toestel was de geringe snelheid, waardoor het een makkelijk doelwit was voor vijandelijke vliegtuigen. Hier kwam nog bij dat het toestel ter verdediging alleen beschikte over een achterwaarts gericht machinegeweer, hetgeen in de praktijk een erg inefficiënte verdediging bleek te zijn. Hierdoor was het dan ook een gemakkelijke prooi voor geallieerde jagers. Aan het oostfront kreeg de Stuka, voorzien van een kanon, een nieuwe functie als antitankwapen. Hier kreeg het toestel de bijnamen "Kanonenvogel" of "Flugzeug mit den langen Stangen".
Een andere variant was de Junkers Ju 87E Stuka. Dit was een aangepast ontwerp, bedoeld voor gebruik vanaf het vliegdekschip de Graf Zeppelin en vanaf tot hulpvliegdekschip om te bouwen vrachtschepen. De Ju 87E werd voorzien van opvouwbare vleugels en kon een torpedo vervoeren. Er werden echter alleen enkele proefexemplaren van gebouwd.
Na de Junkers Ju 87 "Stuka" zou er een tweede versie verschijnen, de Junkers Ju 187/287. Deze bleek echter al tijdens de ontwerpfase minder goed te presteren dan werd verwacht en bovendien geen meerwaarde te bieden boven de Focke-Wulf Fw 190, zodat de ontwikkeling werd gestaakt.
De Stuka-eenheden kregen veel aandacht van het Duitse propaganda-apparaat.
Gebruik in andere luchtmachten.
De Ju 87 was ook bij de Italiaanse luchtmacht in gebruik en had daar als bijnaam "Picchiatello". Ook de Hongaarse, Roemeense en Bulgaarse luchtmachten beschikten over dit toestel.

</doc>
<doc id="37477" url="https://nl.wikipedia.org/wiki?curid=37477" title="Thailand van A tot Z">
Thailand van A tot Z

A.
Aanslagen in Zuid-Thailand in januari 2004 – Khuang Abhaiwongse – Air Asia – Ajahn Chah – Ajahn Mun – Provincie Amnat Charoen – Amnat Charoen (stad) – Andamanse Zee – Amphoe – Provincie Ang Thong – Ang Thong (stad) – Amphoe Aranya Prathet – Aranya Prathet – Asalha Puja – Ao Nang – Arapaima gigas – Austronesische talen – Autogebruik in Thailand – ASEAN – Koninkrijk Ayutthaya – Provincie Ayutthaya – Ayutthaya (stad) – Ayutthaya (oud) – Ayutthaya (district)
B.
Baht – Baan Nam Sum Noi – Buakaw Banchamek – Bangkok – Bangkok gouverneursverkiezingen 2004 – Metro van Bangkok – Bangkok Skytrain – District Bang Bo – District Bang Bua Thong – District Bang Kruai – District Bang Lamung – Bang Pakong (rivier) – District Bang Phli – Subdistrict Bang Sao Thong – Bang Sarai – District Bang Yai – Bergvolk – Boeddhistische jaartelling – Bomaanslagen Hat Yai 3 april 2005 – Bomaanslagen Hat Yai 16 september 2006 – Tawee Boonyaket – Brug over de rivier de Kwai – Provincie Buriram – Buriram (stad)
C.
Carabao (band) – Centraal-Thailand – Provincie Chachoengsao – Chachoengsao (stad) – Provincie Chainat – Chakri-dynastie – koninkrijk Champassak – Changwat (provincies) – Menam (Chao Phraya) – Provincie Chantaburi – Chantaburi (stad) – Provincie Chaiyaphum – Chaiyaphum (stad) – Chenla – Provincie Chiang Mai – Chiang Mai (stad) – Internationale Luchthaven Chiang Mai – Provincie Chiang Rai – Chiang Rai (stad) – Internationale Luchthaven Chiang Rai – Chi (rivier) – Provincie Chonburi – Chonburi (stad) – Chula Sakarat – Surayud Chulanont – Provincie Chumphon – Chumphon (stad) – Crime Suppression Division
D.
Amphoe Damnoen Saduak – Dodenspoorlijn – Doi Inthanon – Doi Tung project – Don Muang – Dongrek bergen – Dvaravati
E.
Economie van Thailand – 
EU filmfestival Bangkok – 
Expatriates in Thailand
F.
Farang
G.
Geschiedenis van Thailand – Gezichtsverlies – Golf van Thailand – Gouden Driehoek
H.
Hat Yai (stad) – Internationale Luchthaven Hat Yai – Hat Yai-Sungai Goloklijn – Hmong – Paveena Hongsakul – Hua Lamphong – Hua Hin
I.
Ikat – Indochina – Ing (rivier) – Isaan – Isaan (taal) – 
J.
Tony Jaa – Jaartelling – Jomtien
K.
Provincie Kalasin – Kalasin (stad) – Chuwit Kamolvisit – Provincie Kamphaeng Phet – Kamphaeng Phet (stad) – Provincie Kanchanaburi – Kanchanaburi (stad) – Karen (volk) – Katoen – Katoey – Keub – Khao Lak – Nationaal Park Khao Yai – Provincie Khon Kaen – Khon Kaen (stad) – Khorat Plateau – Khwae Noi – Amphoe Klong Yai – Ko Samui – Luchthaven Ko Samui – Kok (rivier) – Koningscobra – Koninklijk Paleis, Bangkok – Apirak Kosayodhin – Amphoe Ko Si Chang – Eric Koston – Provincie Krabi – Krabi (stad) – Krung Thep Mahanakhon Amon Rattanakosin Mahinthara Ayuthaya Mahadilok Phop Noppharat Ratchathani Burirom Udomratchaniwet Mahasathan Amon Piman Awatan Sathit Sakkathattiya Witsanukam Prasit Bravo Association Football Club (Bangkok Bravo FC)
L.
Provincie Lampang – Lampang (stad) – Provincie Lamphun – Lamphun (stad) – Landengte van Kra – koninkrijk Lankasuka – Lanna – Lan Xang – Provincie Loei – Loei (stad) – Provincie Lopburi – Lopburi (stad) – Loy Krathong – Loy Krathong Lied
M.
Provincie Mae Hong Son – Mae Hong Son (stad) – Mae Klong – Mah Nakorn – Provincie Maha Sarakham – Maha Sarakham (stad) – Magha Puja – Parayak Mahawong – Malakka (schiereiland) – Malayo-Polynesische talen – Maleis – Maleisische boomslang – Mangrovenslang – Matsayit Klang – Matsayit Kru Ze – Mekong – Menam – ministers-presidenten van Thailand – Ministers van Buitenlandse Zaken van Thailand – Ministers van Binnenlandse Zaken van Thailand – Ministers van Defensie van Thailand – Ministers van Financiën van Thailand – Monthon – Mor lam – Mor lam sing – Provincie Mukdahan – Mukdahan (stad) – Mun
N.
Provincie Nakhon Nayok – Nakhon Nayok (stad) – Nakhon Nayok (rivier) – Provincie Nakhon Phanom – Nakhon Phanom (stad) – Provincie Nakhon Pathom – Nakhon Pathom (stad) – Provincie Nakhon Ratchasima – Nakhon Ratchasima (stad) (Khorat) – Provincie Nakhon Sawan – Nakhon Sawan (stad) – Provincie Nakhon Si Thammarat – Nakhon Si Thammarat (stad) – Naklua – Provincie Nan – Nan (rivier) – Nan (stad) – Nan Chao – Provincie Narathiwat – Narathiwat (stad) – Naresuan – Netpython – Manopakorn Nithithada – Provincie Nongbua Lamphu – Nongbua Lamphu (stad) – Provincie Nong Khai – Nong Khai (stad) – District Nonthaburi – Provincie Nonthaburi – Nonthaburi (stad) – Noordelijk Thai (taal) – Nam Tok
O.
Ong-Bak – Overnamepoging Liverpool FC door Thaksin Shinawatra
P.
Pa.
District Pak Kret – Pantip.com – Pantip Plaza – Pa Sak – Provincie Pathum Thani – Pathum Thani (stad) – Patpong – Koninkrijk Pattani – Sultans van Pattani – Provincie Pattani – Pattani (stad) – Pattani (rivier) – Pattaya
Pe.
Petch
Ph.
Phak Palang Prachachon – Provincie Phang Nga – Phang Nga (stad) – Provincie Phattalung – Phattalung (stad) – Provincie Phayao – Phayao (stad) – Provincie Phetchabun – Phetchabun (stad) – Phetchabunbergen – Provincie Phetchaburi – Phetchaburi (stad) – Phi Phi-eilanden – Provincie Phichit – Phichit (stad) – Provincie Phitsanulok – Phitsanulok (stad) – Phleng Chat – Phahol Pholphayuhasena – Phra Nakhon Si Ayutthaya – District Phra Pradaeng – District Phra Samut Chedi – Provincie Phrae – Phrae (stad) – District Phuket – Phuket (eiland) – Internationale Luchthaven Phuket – Provincie Phuket – Phuket (stad)
Pi.
Ping (rivier)
Po.
Politie in Thailand – Udomporn Polsak – Jintara Poonlarp
Pr.
Provincie Prachinburi – Prachinburi (stad) – Provincie Prachuap Khiri Khan – Prachuap Khiri Khan (stad) – Pranburi (rivier) – Prostitutie in Thailand – Provincies van Thailand
R.
Rama I – Rama II – Rama III – Rama IV – Rama V – Rama VI – Rama VII – Rama VIII – Rama IX – Raman (district) – Raman (stad in Thailand) – Ramkhamhaeng – Provincie Ranong – Ranong (stad) – Provincie Ratchaburi – Ratchaburi (stad) – Rattanakosin (eiland) – Rattanakosin (periode) – Rattanakosin Sakarat – Provincie Rayong – Rayong (stad) – Rebellie in Zuid-Thailand – Rivieren in Thailand – Provincie Roi Et – Roi Et (stad)
S.
Sa.
Provincie Sa Kaew – Sa Kaew (stad) – District Sai Noi – Provincie Sakon Nakhon – Sakon Nakhon (stad) – Luchthaven Ko Samui – Provincie Samut Prakan – District Samut Prakan – Samut Prakan (stad) – Provincie Samut Sakhon – Samut Sakhon (stad) – Provincie Samut Songkhram – Samut Songkhram (stad) – San jao leng ju Kieng – Provincie Saraburi – Saraburi (stad) – Satang – Sathorn – Sattahip (district) – Provincie Satun – Satun (stad)
Sh.
Thaksin Shinawatra – Panthongtae Shinawatra – Showinval
Si.
Siam – Siamese tweeling – Silom – Provincie Singburi – Singburi (stad) – Provincie Sisaket – Sisaket (stad)
So.
Soi – Soi Cowboy – Somtam – Provincie Songkhla – Songkhla (stad) – Songkran – Songtaew – Plaek Pibul Songkram
Sr.
Paradorn Srichaphan
Su.
Koninkrijk Sukhothai – Provincie Sukhothai – Sukhothai (oud) – Sukhothai (stad) – Sukhumvit – Samak Sundaravej – Sungai Golok – Amphoe Sungai Golok – Provincie Suphanburi – Suphanburi (stad) – Provincie Surat Thani – Surat Thani (stad) – Internationale Luchthaven Surat Thani – Provincie Surin – Surin (stad) – Internationale Luchthaven Suvarnabhumi
T.
Tai-Kadaitalen – Tai-talen – Provincie Tak – Tak (stad) – Tak Bai incident – Taksin – Ta Pee – Taxi-meter (Bangkok) – Thai – Thai Rak Thai – Thaiboksen – Thailand – Thailand Bible Society – Thais alfabet – Thaise Bos Traditie – Thaise cijfers – Thaise filmindustrie – Thaise keuken – Thaise koningen (lijst) – Thaise massage – Thaise namen – Thaise Staatsspoorwegen – Thaise troonopvolging – Thaise visslang – Thao Suranaree – Theravadaboeddhisme – Thonburi – Pawina Thongsuk – Tinglish – TMB Bank – Provincie Trang – Trang (stad) – Provincie Trat – Trat (stad)
U.
Ubol Rattana – Provincie Ubon Ratchathani – Ubon Ratchathani (stad) – Ubon Ratchathani (stad) – Provincie Udon Thani – Udon Thani (stad) – Urak Lawoi' (taal) – Urak Lawoi' (volk) – Provincie Uthai Thani – Uthai Thani – Provincie Uttaradit – Uttaradit (stad)
V.
Vervoer in Thailand – Vesakha Puja – Vlag van Bangkok – Vlag van Samut Prakan – Vlag van Thailand – Lijst van vlaggen van Thailand – Lijst van vlaggen van Thaise deelgebieden – Vliegvelden in Thailand – Vlinderagame – VOC-handelspost Ayutthaya – Vogelpestuitbraak in Thailand in 2003-2004
W.
Wang (rivier) – Wapen van Thailand – Waringin – Wat – Wat Phra Kaew – Wijnbouwland – Rong Wongsawan – Somchai Wongsawat
Y.
Provincie Yala – Yala (stad) – Provincie Yasothon – Yasothon (stad) – Yom
Z.
Zeekrokodil – Lijst van zegels van Thaise deelgebieden – Zuidoost-Azië – Zonkalender – Zwartkopboomslang

</doc>
<doc id="37478" url="https://nl.wikipedia.org/wiki?curid=37478" title="Inductie (filosofie)">
Inductie (filosofie)

Inductie is een manier van abductief redeneren waarbij er op grond van een aantal specifieke waarnemingen tot een algemene regel, generalisatie geheten, wordt gekomen. Te denken valt aan wetten in juridische en natuurkundige zin en spraakkunstregels in de taalkunde.
Een voorbeeld van inductie is de beroemde hypothese 'alle raven zijn zwart'. Deze conclusie komt voort uit een groot aantal waarnemingen van zwarte raven, zonder daarbij één enkele witte raaf te observeren. De conclusies die volgen uit een inductieve redenering waarbij de vertrekpunten, de premissen, waar zijn, kunnen waar maar ook onwaar zijn. In dit geval namelijk wanneer we één witte raaf waarnemen.
Inductie staat tegenover deductie als manier van redeneren. Inductieve redeneringen beginnen doorgaans bij de waargenomen feiten en omstandigheden; kwesties van waarschijnlijkheid en kansberekening staan hierbij centraal. Bij deductie gaat het eerder om de kwaliteit van de argumenten, waarbij de logica centraal staat. Beide vormen worden vaak gecombineerd, zoals in de empirische cyclus.
Een inductieve redenering die niet strookt met de waargenomen feiten en omstandigheden, wordt een overhaaste generalisatie genoemd.
Typen.
Er bestaan verschillende typen van inductieve redeneringen.
Inductie in de Griekse filosofie.
In de Oudgriekse filosofie speelde inductie ook een rol, met name bij Aristoteles (384 v.Chr. – 322 v.Chr.). Hierbij ging het echter niet om een soort redenering. Bij hem ging inductie niet alleen uit van zintuiglijke indrukken, maar bleef ze er ook altijd aan gebonden. Wat mensen beweerden over hun ervaringen viel bij hem ook onder 'verschijnselen', phainomena. Het doel van inductie was ontologisch. Het verkrijgen van inzicht in een universeel zijnsaspect, waarbij intuïtief schouwen en het aantonen dat stellingen als "Metalen zijn zwaarder dan water" in zo veel mogelijk gevallen opgaan door ze steeds te onderzoeken, aan de hand van individuele metaalsoorten als goud, zilver, ijzer, een belangrijke rol speelde. Niettemin was het volgens Aristoteles nooit mogelijk om op deze manier tot een absolute zekerheid te komen, hoewel hij de inductie wel als een onmisbaar wetenschappelijk hulpmiddel zag. Tevens stelde Aristoteles dat alle dwalingen voortkwamen uit het op een verkeerde manier combineren van zintuiglijke waarnemingen.
De aristotelische inductie had in feite niets van doen met statistiek, zoals bij de huidige inductie. Er is wel sprake van een serie waarnemingen, maar de laatste waarneming leidt dan tot het inzicht dat eerder nog niet tot de observator was doorgedrongen. Hier baseert de inductie zich dus op één geval. Dit betekent ook dat deze vorm van inductie niet propositioneel van aard was.
Inductieve wetenschap.
Francis Bacon (1561-1626) legde al de nadruk op de inductieve methode. Later vierde het inductieprincipe hoogtijdagen ten tijde van het empirisme, met John Locke (1632-1704) als grondlegger. Deze stroming verdedigt de opvatting dat enkel de zintuiglijke waarneming als bron voor ware kennis kan gelden. Later vloeide het logisch positivisme hieruit voort, wat het handelsmerk van de Wiener Kreis was. Dit betrof een groep wetenschappers en filosofen waaronder Moritz Schlick (1882-1936) en Rudolf Carnap (1891-1970). Logisch positivisten baseerden zich enkel op de waarneembare feiten, terwijl ze religieuze en metafysische verklaringen resoluut van de hand wezen. Gedurende de eerste periode van wetenschap vormde het verhogen van de confirmatiegraad (de zekerheid vergroten door stijging van het aantal bevestigingen) het demarcatiecriterium (datgene wat wetenschap onderscheidt van niet-wetenschap), wat gebaseerd was op inductie.
Inductie in de taalverwerving.
De spraakkunstregels van de klassieke talen Grieks en Latijn zijn vanzelfsprekend gebaseerd op inductieve waarnemingen, maar al vroeg is men tot vaststaande regels gekomen, waaraan men zich diende te houden om verzorgd taalgebruik te bereiken. Deductie als principe bij taalverwerving, of beter taalvervolmaking, had daardoor voorrang op inductie: men leerde de grammatica en de woordenlijsten, bestudeerde zgn. voorbeeldzinnen ofte lemmata, zinnen die men vond bij de erkende klassieke auteurs, en stelde zo correcte zinnen op in het Grieks, Latijn en later in alle westerse talen. Pakweg einde de jaren 60 van de 20e eeuw werd er in het vreemdetalenonderwijs veel meer plaats ingeruimd voor een wijze van inductieve taalverwerving: men confronteerde de student alleen nog maar met tekst en voegde, indien nodig of indien er vraag naar bleek, grammaticale richtlijnen toe. Degenen die altijd hadden gepleit voor de aloude deductieve methode vonden en vinden dat met de inductieve methode geen inzicht in de structuur van een taal kan worden verworven. De inductieve methode heeft nochtans de deductieve methode in het taalonderwijs verdrongen en daar zijn verklaringen voor: er is niet altijd tijd voor de studie van een taalstructuur. De noodzaak en het nut van het kennen van enkele woorden en zinnetjes die men begrijpt binnen een specifieke context en de `slordige vlotheid´ waarmee men die kennis verwerft, kunnen primordiaal zijn. Dat doet zich voor in een oorlog en bij toerisme. Bedenk dat taalonderricht van militairen allereerst met een inductieve aanpak verwant is: bij de bevrijding van Europa en Azië tussen 1942 en 1945 moesten Amerikanen, Engelsen en alle meevechtende kolonialen zo snel mogelijk via herhaling en geheugenoefeningen een mondje Duits, Japans, Frans, Italiaans en Spaans verwerven, meestal op het niveau van kindertaal. Spraakkunst, die men per definitie trager verwerft, weliswaar ook door veel te oefenen, is in zulke utilitaire omstandigheden niet nodig.
Het probleem van inductie.
In het dagelijks leven maken we voortdurend gebruik van inductieve argumenten. Bij een heleboel zaken verwachten we dat de toekomst op het verleden zal lijken. Bijvoorbeeld dat eten ons zal voeden, dat drinken onze dorst zal lessen, dat de nacht zal volgen op de dag, dat we nat worden als we buiten in de regen staan, dat de grond niet onder onze voeten zal wegzakken wanneer we eroverheen lopen enzovoorts. We koesteren vertrouwen in de regelmaat van de werking der natuur. De eerste die een probleem schetste bij inductie was de Schotse filosoof David Hume (1711-1776). Hij gaf aan dat het de mens niet was gegeven een oneindig aantal gevallen waar te nemen, er is steeds sprake van een eindig aantal waarnemingen. Derhalve is het onmogelijk voor de mens om universele uitspraken te rechtvaardigen aangaande de werkelijkheid op basis van ervaring. Bovendien betoogde hij dat we nooit zekerheid hebben over hoe de toekomst eruit zal zien op basis van het verleden. De conclusie die kan worden getrokken uit Hume's kritiek op inductie is dat ze geen absolute, universele geldigheid met zich brengt, in tegenstelling tot conclusies uit deductieve argumenten. Het probleem van de inductie betekent in feite de vraag hoe we ooit kunnen rechtvaardigen dat we blijven redeneren op zo'n manier.
Een ander kritiekpunt op inductie werd ontwikkeld door de Amerikaanse filosoof Nelson Goodman (1906-1998). Hierbij gaat het om het idee dat er bij inductief redeneren meerdere conclusies kunnen worden getrokken op basis van het beschikbare bewijsmateriaal. Dit leidt er vervolgens toe dat er verschillende voorspellingen voor de toekomst zullen worden gedaan. Het gedachte-experiment waarmee hij dit wilde aantonen staat bekend als de 'grue-paradox'.
'Grue' is een kunstmatige kleuraanduiding. Iets is 'grue' als het is bekeken vóór het jaar "x" en toen groen, "green" bleek te zijn, of als het niet is bekeken en blauw, "blue" is. Op grond van heel wat waarnemingen kan de generalisatie worden verdedigd dat alle smaragden groen zijn. Maar het bewijsmateriaal voldoet in gelijke mate aan de hypothese dat alle smaragden 'grue' zijn, mits alle waarnemingen voor het jaar "x" hebben plaatsgevonden. Maar deze twee verschillende conclusies zijn van invloed op de voorspellingen die kunnen worden gedaan over waarnemingen na het jaar "x". Als wordt beweerd dat alle smaragden 'grue' zijn, wordt daarmee voorspeld dat sommige smaragden die na tijdstip x worden waargenomen blauw zullen ogen. Toch is het veel waarschijnlijker dat alle smaragden groen zijn, maar dan wordt voorspeld dat ze allemaal groen zullen ogen wanneer ze worden bekeken.
Nog een ander probleem bij inductie betreft de zogeheten ravenparadox van de Duitse logicus Hempel.
Oplossingen voor het inductieprobleem.
Er is een aantal pogingen ondernomen om het inductieprobleem op te lossen. Denkers als Braithwaite en Black waren van mening dat inductie is gerechtvaardigd, aangezien het altijd heeft gewerkt. Het is een nuttige methode gebleken om regelmatigheden in de natuur te ontdekken en voorspellingen over het toekomstig gedrag van natuurverschijnselen te doen. Het kritiekpunt hierop is dat er sprake is van een cirkelredenering. Het inductieprincipe wordt zelf namelijk verdedigd met een inductief argument. Inductie zou dan in de toekomst werken aangezien dit in het verleden tevens het geval was. Ook deze generalisatie is gebaseerd op een aantal specifieke voorbeelden van de werking van inductie.
Men heeft ook wel geprobeerd het inductieprobleem op te lossen aan de hand van inductieve logica. Bij inductieve logica wordt een poging ondernomen een gerechtvaardigde 'sprong' naar de generalisatie te maken, door de conclusie uit gegeven premissen tot een bepaalde hoogte te confirmeren. Het is hierbij niet zo dat de premissen de conclusie impliceren. De problemen hierbij zijn in feite hiervoor al geschetst, namelijk de grue- en ravenparadox. Deze twee gedachte-experimenten illustreren dat inductieve logica in tegenspraak is met de menselijke intuïtie.
Een andere manier waarmee men het inductieprobleem te lijf is gegaan vormt de waarschijnlijkheidsrekening. Van de natuurwetten die door de wetenschap zijn ontdekt, is niet bewezen dat ze absoluut geldig zijn, het zijn generalisaties waarvan het hoogstwaarschijnlijk is dat ze waar zijn. Hoe vaker een hypothese wordt bevestigd, des te waarschijnlijker is het dat ze waar is. Dit noemt men het probabilisme. Het probleem hierbij is nu dat waarschijnlijkheid zou kunnen veranderen in de toekomst. Het bepalen van de mate van waarschijnlijkheid in de toekomst wordt gebaseerd op de frequentie waarmee het in het verleden heeft plaatsgehad. De enige rechtvaardiging voor deze veronderstelling is van zichzelf inductief, waarmee er weer sprake is van een cirkelredenering. Verder blijft bij deze theorie de vraag open wat nu wel en niet precies onder waarschijnlijkheid moet worden verstaan.
Vervolgens bestaat er een benaderingswijze die uitgaat van evolutie. De grue-paradox van Goodman laat zien dat er niet één enkele manier is waarop we eigenschappen kunnen toekennen aan waargenomen objecten. Tegelijkertijd laat dat voorbeeld zien dat sommige generalisaties duidelijk aannemelijker zijn dan andere. Een mogelijke verklaring hiervoor kunnen we vinden door naar onze evolutie te kijken. Mensen worden geboren met een genetisch geprogrammeerde groep categorieën die als het ware worden losgelaten op onze zintuiglijke indrukken. Deze categorieën zijn nodig voor de verwerkelijking van onze aanschouwingen. Plato (427 v.Chr. - 347 v.Chr.) was de eerste denker die betoogde dat onze ziel over aangeboren ideeën beschikt, wat later door de rationalisten werd uitgelegd in termen van a priori-principes van het verstand die zelfstandig kennis konden aanmaken. Immanuel Kant (1724-1804) was degene die twaalf a priori-principes van het verstand formuleerde in zijn "Kritik der reinen Vernunft". 
Hij maakte de volgende indeling van categorieën:
Deze categorieën hebben we verkregen middels een proces van natuurlijke selectie. Dankzij deze categorieën hebben we geneigdheden verworven om inductieve generalisaties over de werking van de natuur redelijk nauwkeurig te voorspellen. Dit wil niet zeggen dat ons vertrouwen op inductie is gerechtvaardigd, maar het biedt een verklaring waarom we vertrouwen koesteren in inductieve argumenten.
De rol van inductie in de wetenschap.
De meest succesvolle methode om inductie het hoofd te bieden binnen de wetenschap bood de Oostenrijkse wetenschapsfilosoof Karl Popper (1902-1994). Zijn falsificatietheorie gaat uit van het idee dat inductie helemaal niet de basis vormt van de wetenschappelijke werkwijze. Wetenschappelijke theorieën hebben volgens hem geen waarheidspretentie. We moeten ze beschouwen als voorlopig, en dienen juist proberen te bewijzen dat ze onjuist zijn. Zo wordt wetenschap een proces van gissing en weerlegging. Haar vooruitgang schuilt hierin, dat theorieën in de loop van de tijd worden vervangen door betere theorieën, die de waarheid steeds dichter benaderen. De logische kracht van één falsificatie is sterker dan een oneindig aantal verificaties van een hypothese. Bijgevolg was volgens Popper het verhogen van de falsificatiegraad het nieuwe demarcatiecriterium voor de wetenschap. Theorieën die niet kunnen worden weerlegd waren in zijn ogen dan ook onwetenschappelijk, zoals de psychoanalyse van Freud (1856-1939).
De wetenschapsfilosofische moeilijkheid die hierbij optreedt is in het kader van inductie dat er geen rationele basis meer bestaat om voorspellingen van een theorie te geloven. Een definitieve scheiding tussen verificatie en falsificatie lijkt niet mogelijk, aangezien de weerlegging van de theorie dat alle A's eigenschap B bezitten de hypothese bevestigt dat sommige A's de eigenschap B bezitten. Popper introduceerde de empirische inhoud en de corroboratiegraad, teneinde een keuze te kunnen maken tussen twee elkaar beconcurrerende theorieën die beide niet zijn gefalsifieerd. Met de empirische inhoud wordt de mate van informatie die een theorie levert bedoeld. Hoe meer er door een theorie wordt voorspeld, hoe beter. Met de corroboratiegraad wordt de zwaarte van de toetsing bedoeld. Wanneer er een keuze wordt gemaakt tussen twee theorieën op basis van deze twee principes, betekent het toch dat het idee van bevestiging een rol speelt.
In feite krijgt inductie ook geen plaats in het wetenschapsdenken van de Amerikaanse filosoof Thomas Kuhn (1922-1996). Bij hem introduceren we ook een nieuwe theorie wanneer zijn voorganger is gefalsifieerd. Dit gebeurt volgens hem echter niet op basis van logica en rationaliteit. Hij plaats daarentegen wetenschap in een sociologische en sociaal-psychologische context, en ontkent dat er binnen de wetenschap sprake is van vooruitgang. Hij spreekt van paradigma's, dit zijn raamwerken waarbinnen wetenschap wordt bedreven, en waarin duidelijkheid bestaat over de concepten, methoden en toepassingen die gelden voor een bepaalde periode en een bepaald wetenschapsdomein. Gedurende de periode van 'normale wetenschap' kan het betreffende paradigma alle problemen met succes te lijf gaan. Het paradigma kan in een crisis terechtkomen wanneer ze problemen niet meer kan oplossen, zodat er een wetenschappelijke revolutie uitbreekt. Dit betekent een strijd tussen twee groepen, zeg maar de 'normalen' en 'revolutionairen', die zal resulteren in een nieuw paradigma. Het idee van bevestiging speelt bij Kuhn dus wel een rol waar het gaat om een paradigma als geheel.
De wetenschapsfilosofie van de Hongaarse filosoof Imre Lakatos (1922-1974) kan worden beschouwd als een synthese tussen het denken van Popper en Kuhn, en wordt wel het verfijnd falsificationisme genoemd. Hij houdt vast aan het idee van vooruitgang en rationaliteit in de wetenschap, maar gaat tevens uit van de gedachte dat een theorie altijd ligt verankerd in een onderzoeksprogramma, wat Kuhn een paradigma noemt. In een onderzoeksprogramma lossen theorieën elkaar af, terwijl ze allemaal beschikken over een harde kern. De harde kern is datgene waaraan in theorieën niet kan worden getornd. Een onderzoeksprogramma wordt geleid door twee methodologische regels, de zogeheten negatieve en positieve heuristiek. De negatieve heuristiek beschermt de harde kern van het programma, de positieve heuristiek bepaalt welke aspecten van een theorie ter discussie mogen worden gesteld. Inductie neemt bij Lakatos een meer centrale plaats in dan bij Popper en Kuhn. Verificatie van een gedurfde theorie zou naar zijn zeggen vooruitgang met zich mee kunnen brengen, terwijl het falsificatieprincipe het beste past bij voorzichtige theorieën. De opvolging van een oude theorie door een nieuwe is dus afhankelijk van de positieve heuristiek.
Inductie binnen de huidige wetenschappelijke methoden.
Het standaardbeeld van de wetenschap bestaat uit drie elementen:
Ad. 1. is een methode van wetenschappelijk onderzoek die bestaat uit een herhalende cyclus van hypothesenvorming, deductie van voorspellingen uit deze hypothesen, de empirische toetsing van deze voorspellingen en waar mogelijk de herziening van de hypothesen. &lt;br&gt;
Ad. 2. Bestaat uit 5 fasen: observatie, inductie, deductie, toetsing en evaluatie. &lt;br&gt;
Ad. 3. De kern van het verklaringsmodel bestaat uit twee principes: de symmetrie-these en de covering-law-these.
De meest gevolgde procedure om tegenwoordig tot wetenschappelijke kennis te komen is de zogeheten empirische cyclus. Zie hiervoor de wetenschappelijke methode. In deze cyclus komt het principe van inductie in meer of mindere mate voor. Wanneer er op basis van een bepaald aantal waarnemingen een theorie/hypothese wordt gevormd, is dit op basis van inductie. Aan de hand van deductief redeneren kan men vervolgens tot een voorspelling komen. Door het uitvoeren van experimenten wordt deze voorspelling getoetst. De resultaten die uit de bus komen moeten worden geëvalueerd, dit kan middels het verificatieprincipe (inductie) en het falsificatieprincipe(deductie).
Deductie.
Deductie is de tegenhanger van inductie. Daarbij gaat men van het algemene naar het bijzondere. Op logische wijze wordt dan de conclusie afgeleid uit de gegeven premissen. Uit de premissen 'alle vogels zijn dieren' en 'alle zwanen zijn vogels' kan worden geconcludeerd dat alle zwanen dieren zijn. Dit is een zogeheten syllogisme, waarin de modus ponens-redenering wordt gebruikt. Dit is een deductief argument: indien de premissen waar zijn, moeten de conclusies noodzakelijkerwijs ook waar zijn. Als men in dit geval de premissen verdedigt en de conclusie verwerpt, is er sprake van een contradictio in terminis ofwel een innerlijke tegenspraak.

</doc>
<doc id="37479" url="https://nl.wikipedia.org/wiki?curid=37479" title="Ubol Rattana">
Ubol Rattana



</doc>
<doc id="37480" url="https://nl.wikipedia.org/wiki?curid=37480" title="Wouter van Dieren">
Wouter van Dieren

Wouter van Dieren (Eindhoven, 15 april 1941) is een Nederlandse sociaal-psycholoog, journalist, ondernemer en voormalig milieu-activist.
Van Dieren heeft een reputatie als een belangrijke en tegelijk omstreden Nederlandse milieu-pionier. Hij houdt zich vooral bezig met duurzaamheid en innovatie. Van Dieren brengt geregeld nationale en internationale partijen uit bedrijfsleven, politiek en media met elkaar in gesprek.
Loopbaan.
Sinds 1968 is Van Dieren betrokken bij nationale of internationale milieu-activiteiten. 
In 1969 ontdekte en onthulde Van Dieren de plannen van de gemeente Amsterdam om 80% van de bebouwing van de volksbuurt de Jordaan te slopen. Er werd een actiecomité Jordaad gevormd en met hulp van Geurt Brinkgreve en steun van vele kunstenaars, kreeg dat binnen een jaar de plannen van tafel.
Als journalist werkte hij onder meer voor de NCRV. Voor deze omroep maakte hij van 1968 tot eind 1971 als producent televisieprogramma's met en over Godfried Bomans.
Bekendheid verwierf hij door het rapport van de Club van Rome uit 1971, "De grenzen aan de groei", waarvan hij een concept-versie aan de Nederlandse pers doorspeelde en dit zo vroegtijdig onder de aandacht van het publiek bracht. In 1971 was hij medeoprichter en daarna voorzitter van Milieudefensie.
Hij richtte in 1985 het Instituut voor Milieu- en Systeemanalyse (IMSA) op, een onafhankelijk adviesbureau en denktank op het gebied van duurzaamheid en innovatie, waarvan hij tevens directeur was. De activiteiten van IMSA werden in 2015 beëindigd na een faillissement. 
Daarnaast bekleedt hij tal van andere functies. Zo is hij lid van de Club van Rome (sinds 1990) en van de Wereldacademie voor Kunsten en Wetenschappen. Van Dieren was in 2010 de initiatiefnemer van het jaarlijkse ecologische Springtij Forum op Terschelling. 
Van Dieren geldt als een van de architecten van de overeenkomst die heeft geleid tot instelling van het Waddenfonds (2006). Daarbij werd gaswinning bij Ameland toegestaan in ruil voor het instellen van een miljoenenfonds, waarmee de natuurkwaliteit van de Waddenzee en het draagvlak daarvoor bij de bevolking versterkt zouden moeten worden. Hierdoor konden onder andere de bedrijven die grootschalige kokkelvisserij in het gebied bedreven, uitgekocht worden. 
Sinds 2019 is hij directeur van denktank Inis Vitrin, van waaruit projecten rondom grondstoffenschaarste en afremmen van de opwarming van de aarde (Blue Cooling Initiative) ontstaan en worden aangestuurd.
Kritiek.
Kritiek op van Dieren was er in 2004 in aanloop van de instelling van het Waddenfonds, waarbij de gaswinning in de Waddenzee geaccepteerd werd, mede door het toedoen van Van Dieren. Van Dieren raakte in 2015 in opspraak wegens vermeende belangenverstrengeling, toen hij voor een soortgelijke overeenkomst over mogelijke oliewinning bij Terschelling pleitte. Van Dieren poogde zich te revancheren met een autobiografisch boek, dat werd uitgegeven door de Waddenacademie. Met name de bladen Quote en Down to Earth (van Milieudefensie) wijdden kritische artikelen aan hem.

</doc>
<doc id="37481" url="https://nl.wikipedia.org/wiki?curid=37481" title="Baksjisj">
Baksjisj

Baksjisj is een term voor geld dat als fooi, aalmoes of smeergeld functioneert. De term is algemeen bekend vanaf de Balkan tot en met India. De term 'baksjisj' komt van het Perzische woord voor 'geschenk'.
Baksjisj komt het meest voor als fooi voor een serveerder, bediende of portier. Daarnaast wordt het gebruikt om de bureaucratische molen iets soepeler te laten lopen, of om een plekje in een trein te bemachtigen die eerst als 'vol' werd bestempeld. In India en Midden-Oosten wordt het betalen van een klein beetje baksheesh niet altijd direct als omkopen gezien.
India, Pakistan, Bangladesh en de meeste landen in het Midden-Oosten beschikken over weinig of geen sociale voorzieningen. Gehandicapten vragen vaak een aalmoes aan mensen met meer geld - waaronder buitenlandse toeristen. Kinderen vragen ook vaak 'tien rupees', een 'pen' of snoepgoed, maar dan wel alleen aan toeristen.
In het Surinaams-Nederlands wordt het woord "baksies" gebruikt in de betekenis van 'extraatje' of 'toegift' bij een aankoop. 

</doc>
<doc id="37482" url="https://nl.wikipedia.org/wiki?curid=37482" title="Klaus von Dohnanyi">
Klaus von Dohnanyi

Klaus von Dohnanyi (Hamburg, 23 juni 1928) is een Duits politicus.
Hij is de zoon van een door Hitler terechtgestelde verzetsman, Hans von Dohnanyi, en Christine Bonhoeffer. Via zijn moeder is hij een neef van de bekende theoloog en verzetsman Dietrich Bonhoeffer (eveneens terechtgesteld).
Na zijn studie rechtsgeleerdheid promoveerde Von Dohnanyi in 1949 aan de Universiteit van München. Hij werkte voor een New Yorks advocatenkantoor en het Max Planck Instituut voor Internationaal Privaatrecht.
Von Dohnanyi was van 1969 tot 1981 lid van de Duitse Bondsdag voor de SPD. Van 1969 tot 1972 was hij bondsstaatssecretaris van Onderwijs en Wetenschappen, gevolgd door het ministerschap van deze portefeuille tot 1974. Van 1976 tot 1981 was hij bondsstaatssecretaris van Buitenlandse Zaken.
Na in 1979 korte tijd in de Landdag van Rijnland-Palts te hebben gezeten, was hij van 1981 tot 1988 Eerste burgemeester van Hamburg.
Von Dohnanyi is lid van de Club van Rome.

</doc>
<doc id="37483" url="https://nl.wikipedia.org/wiki?curid=37483" title="Kut-Marokkaan">
Kut-Marokkaan



</doc>
<doc id="37484" url="https://nl.wikipedia.org/wiki?curid=37484" title="Free Software Foundation">
Free Software Foundation

De Free Software Foundation of FSF is een door Richard Stallman op 4 oktober 1985 opgerichte non-profitorganisatie die zich toewijdt aan de productie en promotie van vrije software (vrij zoals in "vrijheid") , ondersteuning van de vrijesoftwarebeweging en het GNU-project. De FSF is gevestigd in de Commonwealth of Massachusetts.
Conform de doelstellingen werkt de FSF alleen met vrije software
 volgens de The Free Software Definition.
Geschiedenis.
Vanaf de oprichting van de organisatie tot het midden van de jaren negentig werden de FSF-fondsen hoofdzakelijk gebruikt voor vergoedingen aan softwareontwikkelaars voor het schrijven van vrije software, nu die taak gedaan wordt door vrijwilligers en bedrijven en hebben de FSF-werknemers en -vrijwilligers hun aandacht gericht op wettelijke en structurele problemen met betrekking tot de vrijesoftwarebeweging (free software movement) en de vrijesoftwaregemeenschap (free software community).
Op 25 november 2002 werd het "FSF Associate Membership program" opgezet.
Projecten.
Een van de projecten van de Free Software Foundation is de Free Software Directory, een overzicht van vrije software.

</doc>
<doc id="37486" url="https://nl.wikipedia.org/wiki?curid=37486" title="Fredgambiet">
Fredgambiet

Het Fredgambiet is bij het schaken een opening van een partij. Het Fredgambiet heeft als beginzetten: 1.e4 f5 Eco-code B 00.
Het gambiet wordt als twijfelachtig beschouwd vanwege de verzwakking van de verdediging van de zwarte koning. De gebruikelijke voortzetting is: 
Varianten.
Een speelbare variant is 1. e4 f5 2. exf5 Pf6 3. d4 d5 4. Ld3 Pc6 5. Pf3 Pe4 6. 0-0 Lxf5
Een andere variant is:
1.e4 f5 2.exf5 Pf6 3.d4 d5 4.Pf3 Pc6 5.Ld3 e6 6.fxe6 Lxe6 7.0-0 Le7 8.h3! Pe4 9.Pc3 Pxc3 10.bxc3 0-0 11.Tb1 Tb8 12.Pe5 Pxe5 13.dxe5 Dd7 14.De2 a6 15.Td1 b5 16.Le3 en wit heeft een licht voordeel maar zwart heeft voldoende tegenspel. 
In de volgende variant bereikt daarentegen zwart een licht voordeel:
1.e4 f5 2.exf5 Pf6 3.Pf3 d5 4.d4(Ld3) Lxf5 5.Lf4(Ld3) e6 6.Pe5 Lb4+ 7.c3 Ld6 8.Ld3 Lxe5 9.dxe5?(Lxe5) Lxd3 10.Dxd3 Ph5! 11.Le3(Ld2) 0-0 12.Pd2?(0-0) Pd7 13.Pf3? Txf3! 
Als wit niet met 2.exf5 het pionoffer aanneemt, kan zwart licht voordeel verwerven, zoals in de volgende variant:
1.e4 f5 2.Pc3?! fxe4 3.d3 exd3 4.Lxd3 Pf6 5.g4 g6 6.g5 Ph5 7.Pf3 d6 8.Ph4 Pg7 9.0-0 Pc6 10.Le3 Pe5 11.Le4 c6 12.f4 Pc4 13.Lf2 d5 14.De2 Dd6 15.b3 Pb6 16.Td1 Pe6 en zwart staat iets beter.

</doc>
<doc id="37487" url="https://nl.wikipedia.org/wiki?curid=37487" title="Matinovskygambiet">
Matinovskygambiet

Het Matinovskygambiet is in de opening van een schaakpartij een variant in de Owenopening. De beginzetten zijn: 1.e4 b6 2.d4 Lb7 3.Ld3 f5. Als wit het offer aanneemt, volgt 4. ...Lxg2 5.Dh5+ g6 6.xg6. De witte toren zal vallen, maar ook zwart verliest materiaal, afhankelijk van zijn voortzetting. Dodelijk voor zwart is het aantrekkelijk ogende 6. ...Pf6. Er volgt dan een dameoffer: 7.xh7 Pxh5 8. Lg6 mat (Greco - NN, Rome 1619). Het gambiet valt onder ECO-code B00, de Owenopening, en wordt door grootmeesters weinig gespeeld.

</doc>
<doc id="37490" url="https://nl.wikipedia.org/wiki?curid=37490" title="Bogoljoebovgambiet">
Bogoljoebovgambiet

Het Bogoljoebovgambiet is in de opening van een schaakpartij de naam van een tweetal varianten, een in de Nimzowitschverdediging en een in het aangenomen damegambiet.
Het Bogoljoebovgambiet in de Nimzowitschverdediging.
Van het Bogoljoebovgambiet in de Nimzowitschverdediging zijn de beginzetten 1.e4 Pc6 2.d4 d5 3.Pc3. Als zwart de pion op e4 slaat is het niet wits bedoeling deze direct terug te slaan, maar in plaats daarvan met 4.d5 het zwarte paard naar een ongunstige plek te dwingen, zoals 4. ...Pe5, waarna wit met 5.Dd4 de zwarte speler een ontwikkelingsachterstand bezorgt. Dit gambiet is ingedeeld bij de halfopen spelen, en valt onder ECO-code B00, de koningspionopeningen.
De opening 1.e4 Pc6 die op naam van Aaron Nimzowitsch staat is geanalyseerd door Efim Bogoljoebov. Hij heeft nog een gambiet in deze opening gevonden, maar daarmee zijn slechts weinig partijen gespeeld: 1.e4 Pc6 2.d4 d5 3.Pc3 dxe4 4.d5 Pb8 5.f3, het Richtergambiet. Ook dit gambiet valt onder ECO-code B00. Het is ingedeeld bij de halfopen spelen.
De Bogoljoebov-verdediging in het aangenomen damegambiet.
In het aangenomen damegambiet is de Bogoljoebov-verdediging de zet 5.e4 in de reeks 1.d4 d5 2.c4 dxc4 3.Pf3 Pf6 4.Pc3 a6 5.e4. De verdediging valt onder ECO-code D24, het aangenomen damegambiet, en het is ingedeeld bij de gesloten spelen.

</doc>
<doc id="37491" url="https://nl.wikipedia.org/wiki?curid=37491" title="TenneT">
TenneT

TenneT is een Nederlands-Duitse transmissienetbeheerder. De bedrijven van de holding houden zich bezig met elektriciteitstransport en balanshandhaving tussen vraag en aanbod van elektriciteit. TenneT is de aangewezen netbeheerder van het landelijke hoogspanningsnet in Nederland en van het hoogspanningsnet in een deel van Duitsland, door de overname van het transportnetwerk van E.ON in Duitsland. Dit zijn gereguleerde taken, die plaatsvinden binnen de kaders van de Nederlandse en Duitse wet- en regelgeving. Daarnaast ontplooit het bedrijf ook enkele niet-gereguleerde en deels commerciële activiteiten. De Nederlandse Staat, vertegenwoordigd door het Ministerie van Financiën, is 100% aandeelhouder van TenneT in Nederland.
In Nederland telt TenneT TSO B.V. zo'n 1350 medewerkers en heeft een vestiging in Arnhem met regiokantoren in Hoogeveen, Gouda en Weert. In Duitsland telt TenneT TSO GmbH ongeveer 1700 medewerkers en is gevestigd in Bayreuth met regiokantoren in Bamberg, Dachau en Lehrte.
De tegenhanger inzake gastransport in Nederland is N.V. Nederlandse Gasunie.
Geschiedenis.
De energiebedrijven in Nederland verenigden zich in 1949 voor productie en netbeheer in de N.V. Samenwerkende Elektriciteits-Produktiebedrijven, kortweg SEP. De samenwerking richtte zich in eerste instantie voornamelijk op de onderlinge koppeling. Hierdoor konden centrales op elkaar terugvallen bij storingen. SEP kreeg het landelijke koppelnet onder beheer en bepaalde de economisch optimale inzet van de centrales. SEP is, voor wat betreft het netbeheer, de voorloper van TenneT.
TenneT Transmission System Operator B.V. ontstond in 1998. De Elektriciteitswet uit 1998 wees TenneT aan als de onafhankelijke beheerder van het landelijk transportnet voor elektriciteitsverkeer in Nederland. In december 2003 nam TenneT regionaal netbeheerder B.V. Transportnet Zuid-Holland (TZH) over, die het 150 kV-net in Zuid-Holland in eigendom had en beheerde. Hiermee zette TenneT de eerste stap om alle transportnetten in Nederland in beheer en/of eigendom te krijgen.
Nederland kende lange tijd geïntegreerde nutsbedrijven; deze zijn actief in de hele keten van elektriciteitsproductie tot aflevering bij de klant. In 2006 werd de Wet Onafhankelijk Netbeheer (WON, ook wel de Splitsingswet genoemd) ingevoerd. Deze wet verplichtte de geïntegreerde nutsbedrijven de activiteiten te splitsen in drie aparte onderdelen, voor: productie, transmissie en distributie. Het belang van transmissie is zo groot dat de overheid TenneT verantwoordelijk maakte voor het beheer van het hoogspanningsnet, ofwel alle netten van 110 kV (kilovolt) en hoger.
Het opsplitsen van de nutsbedrijven kostte tijd. Het beheer van de netwerken ging eerder over naar TenneT dan de eigendom. In 2009 maakte TenneT de volgende kooptransacties bekend:
Overname Transpower in Duitsland.
Op 10 november 2009 werd bekend dat TenneT voor 885 miljoen euro het elektriciteitsnet van het Duitse energiebedrijf E.ON "(transpower stromübertragungs GmbH)" over wil nemen. TenneT wordt hierdoor de eerste grensoverschrijdende netbeheerder in Europa. E.ON was door concurrentieregels van de mededingingsautoriteiten Europese Commissie genoodzaakt om het bedrijf in productie- en leveringstak op te splitsen. Het Transpower hoogspanningsnet van 220 kV en 380 kV heeft een lengte van 11.000 kilometer en er werken ongeveer 725 mensen. Op 4 februari 2010 heeft de onderneming goedkeuring gekregen van de Europese Commissie voor de overname; TenneT wordt met terugwerkende kracht per 1 januari 2010 eigenaar van Transpower. Met deze overname verdubbelde de bedrijfsomvang van TenneT.
In juni 2024 werd bekend dat Duitsland het netwerk van TenneT in het land niet gaat overnemen. Over de verkoop van TenneT Duitsland werd al ruim een jaar intensief onderhandeld tussen TenneT en de Kreditanstalt für Wiederaufbau (KfW). De begrotingsproblematiek in Duitsland is de reden voor het afbreken van de discussie. TenneT staat voor hoge investeringen om het hoogspanningsnetwerk uit te breiden, voor Duitsland is dit zo'n € 18 miljard en voor Nederland € 13 miljard. De Nederlandse regering zag de verkoop wel zitten, mede vanwege de hoge investeringen in het Duitse netwerk. TenneT moet veel van dit geld lenen en de Nederlandse staat is de enige aandeelhouder in TenneT en wil de financiële risico's daarvan niet dragen. TenneT zelf wil de Duitse activiteiten behouden.
Transportnetten Nederland.
In Nederland wordt het hoogspanningsnet, dat zijn alle kabels (ondergronds) en lijnen (bovengronds) van 110 kV en hoger, vanaf 1 januari 2008 door TenneT beheerd. Initieel heeft TenneT nog niet al deze netwerken in eigendom, maar in 2009 wordt een aantal belangrijke aankopen gedaan. De juridische eigendom van de 220 en 380 kV-net transportnetten berustte bij Saranne tot 16 januari 2007. TenneT heeft na die datum de aandelen van Saranne BV overgenomen van de Staat. Naast TenneT als landelijk netbeheerder, is er een aantal grote regionale beheerders actief voor het net onder de 150 kV. Dit zijn Enduris, Rendo, Stedin, Enexis en Liander.
TenneT is in 2004 in Nederland begonnen met een aanzienlijke uitbreiding van het netwerk. Het project Randstad 380 kV beoogt een nieuwe ring in het landelijk koppelnet aan te brengen in de Randstad. In het zuiden, noorden en oosten van Nederland vinden soortgelijke projecten plaats: Zuid-West 380 kV, Noord-West 380 kV en Doetinchem-Wesel 380 kV. De 57 kilometer lange verbinding tussen Doetinchem en Wesel kwam in 2018 in bedrijf.
Tegen de aanleg van nieuwe hoogspanningsmasten worden vaak bezwaren van omwonenden aangetekend. De bezwaren zijn in drie categorieën te verdelen, namelijk: (1) gezondheidsrisico's, zoals de omvang van de magneetveldzone; (2) aantasting van het landschap en natuur, waaronder het gevaar dat vogels botsen met lijnen of masten en (3) belemmering van de bedrijfsvoering van de grondeigenaren waar masten komen te staan of kabels worden ingegraven.
Net op zee.
TenneT is in Duitsland en Nederland ook verantwoordelijke voor het transport van elektriciteit van offshore windparken naar het vasteland. TenneT heeft hiervoor een tiental offshoreconversieplatforms geplaatst of in bestelling.
De Duitse regering besloot in maart 2011, na de ramp met de kerncentrale Fukushima in Japan, de productie van kernenergie te staken, de zogenaamde "Atomausstieg". Het verlies aan elektriciteit moet door duurzame energiebronnen worden gecompenseerd, waaronder windenergie op zee. TenneT, en andere Duitse netbeheerders, moeten hierop de netwerken aanpassen om voldoende elektriciteit te transporteren naar de gebieden waar de opwekking van kernenergie is stopgezet. TenneT is wettelijk verplicht om Duitse offshore windparken op het net aan te sluiten.
Het eerste platform, Alpha Ventus, kwam al in 2009 in bedrijf met een maximale capaciteit van 60 megawatt (MW) vermogen opgewekt door wisselspanning. Voor grotere vermogens en langere afstanden is gelijkstroom opgewekt door gelijkspanning beter omdat de transmissieverliezen veel lager zijn.
De technologie van hoogspanningsgelijkstroom HVDC, van " High Voltage Direct Current", wordt vooral bij zeekabels al op grote schaal toegepast. De conversiestations staan dan op het vasteland, maar bij de aansluiting van offshore windparken staat een van de twee conversiestations in zee. TenneT had in 2013 twee HVDC-platforms in het Duitse deel van de Noordzee staan. BorWin alpha heeft een capaciteit van 400 MW en is sinds 2010 in bedrijf. De tweede installatie, DolWin alpha, is in augustus 2013 geïnstalleerd. Dit platform is 62 meter lang, 42 m breed en 42 m hoog en weegt 9300 ton. DolWin alpha heeft een maximale transmissiecapaciteit van 800 MW en was daarmee het grootste offshore-HVDC-platform ter wereld bij de installatie. In augustus 2015 volgde platform DolWin2, met een capaciteit van 916 MW nam deze het record over van DolWin alpha. Met DolWin2 had TenneT een totaal vermogen om 4300 MW aan windenergie om te zetten in gelijkstroom. In 2015 werden ook HelWin1 (576 MW) en SylWin1 (864 MW) met het hoogspanningsnet op het land verbonden. SylWin1 is het grootste en wereldwijd het verst gelegen windpark op zee. Een zeekabel van 160 kilometer verbindt het SylWin1 windpark met het convertorstation in Büttel in de deelstaat Sleeswijk-Holstein. Deze parken maken onderdeel uit van het Duitse plan om voor 2020 zo'n 6500 MW aan windenergie op te wekken.
Minister Henk Kamp maakte in 2014 bekend dat het beheer van de Nederlandse windparken op zee bij TenneT komt. Volgens Kamp is dit efficiënter en levert het besluit over 15 jaar een besparing op van drie miljard euro. Voor dit besluit waren de bouwers van windmolens nog verantwoordelijk voor het transport naar het land, maar Nederland past zich hiermee aan de rest van Europa. Voor het Nederlandse Windpark Borssele heeft TenneT in 2019 en 2020 twee platforms geïnstalleerd elk met een capaciteit van 700 MW.
Internationale zeekabels.
TenneT heeft internationaal vier belangrijke projecten, waarvan er twee zijn afgerond. In mei 2008 is er een verbinding naar Noorwegen opgeleverd, de NorNed-kabel. De zeekabel naar Engeland (BritNed-kabel) is in april 2011 in gebruik genomen. Met de aanleg van deze 260 kilometer lange verbinding was in 2008 gestart. Met het Deense Energinet.dk wordt een vergelijkbare zeekabel naar Denemarken, de COBRA-kabel, aangelegd. Het besluit viel in september 2014 en deze kabel is september 2019 in productie genomen.
TenneT en de Noorse netbeheerder Statnett zijn sinds 2010 in gesprek over de aanleg van een onderzeese elektriciteitsverbinding tussen Duitsland en Noorwegen. Er ligt al een vergelijkbare kabel tussen Nederland en Noorwegen, NorNed. In december 2012 werd de overeenkomst getekend waarna de investeringsbeslissing voor de aanleg van de NorGer-kabel in 2014 genomen is. Naar verwachting zal deze verbinding vanaf 2018 in gebruik kunnen worden genomen. TenneT zal een belang van 25% krijgen in dit project.
Samenwerking Europese transmissienetbeheerders.
42 netbeheerders uit Europa hebben in 2008 afgesproken de samenwerking te intensiveren. Een nieuwe organisatie is opgericht met de naam ENTSO-E (Europees netwerk van transmissiesysteembeheerders voor elektriciteit). De organisatie heeft als doel de integratie van de Europese elektriciteitsmarkt te bevorderen. TenneT neemt hier ook aan deel.
Regulering van TenneT.
Bij de wet geregeld, is TenneT een monopolist en beheert als enige het Nederlandse net van 110 kV en hoger. Voor de vaststelling van haar tarieven, bestaat de Autoriteit Consument en Markt ofwel de ACM. Tussen toezichthouder en TenneT bestaat een spanningsveld. Voor de uitvoering van haar taak, wil TenneT een netwerk van hoge kwaliteit en met voldoende capaciteit. De ACM Energiekamer toetst, onder andere, de investeringsvoorstellen op noodzaak en de organisatie van TenneT op efficiency. Er is overleg tussen beide partijen, maar het is de toezichthouder die beslist over de tarieven die TenneT in rekening mag brengen. Deze structuur is in Europa niet uniek; onder andere Italië, Spanje en het Verenigd Koninkrijk kennen vergelijkbare regelingen. Een belangrijk verschil met deze drie Europese landen is wel, dat de aandelen van de netbeheerders in private handen zijn; in Nederland is de Staat de enige aandeelhouder.
Voor de activiteiten van TenneT in Duitsland is de "Bundesnetzagentur für Elektrizität, Gas, Telekommunikation, Post und Eisenbahnen" (BNetzA) de toezichthouder die de concurrentie in de zogeheten netmarkten bewaakt en bevordert.
Financiële resultaten.
De overname van de Nederlandse netwerken in 2009 heeft een sterke stijging van de omzet, balanstotaal en circuitlengte 150 kV tot gevolg. Het overname effect werd verder versterkt in 2010 toen de Duitse activiteiten werden meegenomen in de cijfers. Duitsland is veruit de belangrijkste markt en het land had in 2020 een aandeel van 75% in de totale omzet van TenneT.
Zie voor meer financiële en operationele gegevens van TenneT de onderstaande tabel.
In 2011 investeerde TenneT ruim € 900 miljoen in de netwerken. Gezien de grote investeringsuitgaven, met name in Duitsland, heeft de Nederlandse staat voor € 600 miljoen aandelen gekocht. De helft van deze nieuwe aandelen is in december 2011 geplaatst en de rest volgde in juni 2012. Tussen 2016 en 2020 investeerde TenneT gemiddeld zo'n € 2,5 miljard per jaar.
In december 2016 stemde de regering in met een tweede grote kapitaalinjectie van in totaal € 1190 miljoen. Het geld wordt ter beschikking gesteld in vier tranches verspreid over evenveel jaren. In maart 2017 ontving TenneT € 150 miljoen, in 2018 € 350 miljoen en in 2019 € 280 miljoen. De laatste en vierde tranche van € 410 miljoen wordt verstrekt in 2020 tenzij daar geen noodzaak voor bestaat. TenneT verwacht tot 2026 maximaal € 7 miljard te moeten investeren in Nederland, waarvan ongeveer een derde bestemd is voor het aansluiten van windparken op zee.

</doc>
<doc id="37492" url="https://nl.wikipedia.org/wiki?curid=37492" title="Damesvrede van Kamerijk">
Damesvrede van Kamerijk

De Damesvrede van Kamerijk is het laatste vredesverdrag in een reeks, afgesloten op 3 augustus 1529 tussen koning Frans I, koning van Frankrijk en keizer Karel V van het Heilige Roomse Rijk.
De heren werden vertegenwoordigd door twee dames, Margaretha van Oostenrijk (de tante van Karel V) en Louise van Savoye (de moeder van Frans I).
Bijna onmiddellijk na de Vrede van Madrid (1526) ging Frans I een bondgenootschap aan met Firenze, Venetië en het hertogdom Milaan en gelijktijdig zette hij een coalitie op met Hendrik VIII van Engeland, koning van Engeland en paus Clemens VII. Voor de poorten van Napels werd het Franse leger, door pest geplaagd, verslagen door de Habsburgse troepen van Karel V tijdens de Oorlog van de Liga van Cognac.
De damesvrede van Kamerijk (Cambrai) die hier op volgde bekrachtigde grotendeels de bepalingen van de Vrede van Madrid, namelijk dat Frans I zijn aanspraken op Milaan, het koninkrijk Napels, Franche-Comté, Doornik, het graafschap Vlaanderen (Kroon-Vlaanderen) en Artesië opgaf. Bovendien werd Filibert de Chalon hiermee opnieuw verheven tot "Prince d'Orange" (prins van Oranje).
Met de Damesvrede van Kamerijk kwam er voor zeven jaar een einde aan de Italiaanse Oorlogen tussen Frankrijk en de Habsburgers.

</doc>
<doc id="37493" url="https://nl.wikipedia.org/wiki?curid=37493" title="FSF">
FSF



</doc>
<doc id="37495" url="https://nl.wikipedia.org/wiki?curid=37495" title="Tennet">
Tennet



</doc>
<doc id="37498" url="https://nl.wikipedia.org/wiki?curid=37498" title="Hawker Hurricane">
Hawker Hurricane

De Hawker Hurricane was een jachtvliegtuig van de Royal Air Force. Het werd ingezet tijdens de Tweede Wereldoorlog en verwierf vooral bekendheid in de Slag om Engeland.
Geschiedenis.
Het toestel werd ontworpen door Sydney Camm, als ingenieur werkzaam bij Hawker Aircraft. Het ontwerp werd in 1934 voorgelegd aan het luchtvaartministerie die in het daaropvolgende jaar de opdracht gaf voor de bouw van een prototype. Op 6 november 1935 maakte dit de eerste vlucht met een Rolls-Royce Merlin-C-motor met een vermogen van 757 kW (1029 pk). Het toestel was geschikt voor een bewapening van vier mitrailleurs van het kaliber van 0,303 inch in beide vleugels. 
De testvluchten gingen goed en in juni 1936 werd de eerste order voor 600 exemplaren geplaatst. Hawker Aircraft was inmiddels opgegaan in Hawker Siddeley dat de productie in handen nam. Het eerste fabrieksexemplaar vloog in oktober 1937 en in december kwamen de eerste toestellen aan bij No. 111 Squadron.
Op 11 februari 1938 legde het toestel een traject van 526 km af met een gemiddelde snelheid van 658 km/h. Dit was 48 km/h sneller dan de Duitse Messerschmitt Bf 109 die in 1937 een wereldsnelheidsrecord vloog. Dit snelheidsrecord was vooral bedoeld om de bevolking een hart onder de riem te steken. De RAF vertelde er niet bij dat dit record werd gehaald met een uitzonderlijk sterke rugwind. In november 1938 volgde een tweede opdracht voor 1000 toestellen.
Tijdens de Slag om Engeland waren de Hurricanes verantwoordelijk voor 70% van de neergehaalde Duitse toestellen. Hoewel qua ontwerp wellicht wat ouder dan de ook legendarische Spitfire (zo was het achterste deel van de romp traditioneel opgebouwd uit hout en textiel) was de Hurricane van vitaal belang tijdens de Slag om Engeland. Omdat ze veel eenvoudiger van constructie waren dan de Spitfires konden ze ook veel sneller hersteld worden. Ook het Poolse squadron dat de meeste vijandelijke vliegtuigen neerhaalde vloog met de Hurricane.
Er kwamen meerdere versies van het toestel met een krachtiger motor, de Merlin XX, en met variaties in de bewapening zoals 12 mitrailleurs en met 20mm- en 40mm-kanonnen. De laatste versie, de Mk4, was het eerste geallieerde toestel dat in februari 1942 uitgerust werd met gronddoelraketten. Hoewel de basisconstructie van het toestel verouderd was bleef het tot na de Tweede Wereldoorlog in dienst. Er werden in totaal 12.780 stuks gebouwd in Groot-Brittannië en 1451 stuks in Canada door de Canadian Car and Foundry Company.
De Hurricane werd door een groot aantal andere landen gebruikt. Nog voor de Tweede Wereldoorlog werden 20 toestellen geleverd aan België, dat ook de licentierechten kocht. Eind 1941 werden 24 Hurricanes geleverd aan de Militaire Luchtvaart van het Koninklijk Nederlandsch-Indisch Leger. Andere gebruikers waren o.a. Finland, Roemenië, Griekenland en de Sovjet-Unie. In totaal hebben ongeveer 4000 Hawker Hurricanes bij andere luchtmachten gevlogen.

</doc>
<doc id="37499" url="https://nl.wikipedia.org/wiki?curid=37499" title="Santa Cruz de Tenerife (stad)">
Santa Cruz de Tenerife (stad)

Santa Cruz de Tenerife of kortweg Santa Cruz is de hoofdstad van de provincie Santa Cruz de Tenerife. Samen met Las Palmas de Gran Canaria is het de gedeelde hoofdstad van de autonome gemeenschap Canarische Eilanden, die dus twee hoofdsteden heeft.
In de botanica rekent men de Canarische Eilanden vanwege de bijzondere plantengroei tot Macaronesië. Dat is ook in Santa Cruz te zien.
De stad ligt in het noordoosten van het eiland Tenerife. Het dichtstbijgelegen land is Marokko, waarmee de stad echter weinig contacten heeft.
Vrijwel alle aspecten van het (sociale) leven en de economie zijn gericht op het moederland Spanje. Er worden echter voorzichtige pogingen ondernomen om de stad meer bij het dichtbijgelegen Afrika te betrekken. De stad telt inwoners ().
In de stad is het militaire hoofdkwartier van de Canarische Eilanden gevestigd. Een aantal opvallende gebouwen en hoge zendmasten op de bergen rond de stad getuigen daarvan.
Geschiedenis.
De plek waar nu de stad Santa Cruz ligt, is al bewoond sinds de tijd van de Guanchen, ongeveer 2000 jaar geleden. De regio was bij deze bewoners bekend als "Añazo".
Santa Cruz werd in opdracht van de Spaanse Kroon in 1493 gesticht door Alonso Fernández de Lugo. Hij plaatste een groot houten kruis op het strand in de baai. Aan deze daad dank de stad haar naam. Omdat men wist dat ook de Portugezen aanspraak op het eiland maakten, bouwde men al spoedig de eerste huizen en een stenen verdedigingsmuur die de eerste nederzetting moest beschermen.
De stad functioneerde daarna lange tijd als het commerciële centrum van de later gestichte hoofdstad San Cristóbal de La Laguna. Toen in de 17e eeuw de havenstad Garachico werd bedolven onder de lava door een vulkaanuitbarsting, kreeg de stad meer invloed als belangrijkste haven op het eiland. In 1833 werd het sterk gegroeide Santa Cruz de hoofdstad van de Canarische Eilanden. In 1927 werd de archipel in twee provincies opgesplitst en werd Las Palmas de Gran Canaria de hoofdstad van de oostelijke provincie. De baai van Santa Cruz kon door haar beschutte ligging goed verdedigd worden tegen aanvallen. Tot voor kort herinnerden slechts enkele muurresten en het kasteel van San Juan aan dat roemruchte verleden. Sinds 2008 zijn de resten van een ouder fort, het Castillo de San Cristóbal, weer te zien.
Politiek.
Metropool.
Samen met San Cristóbal de La Laguna (ongeveer 150.000 inwoners in 2016), La Cuesta en Taco vormt Santa Cruz de Area Metropolitana de Santa Cruz de Tenerife: een aaneengesloten, dicht bebouwd gebied, dat bestaat uit de genoemde vier steden die onderling goed samenwerken. Zo heeft de universiteit van La Laguna belangrijke faculteiten in Santa Cruz.
Vanwege de verwevenheid op (macro-)economische, planologische en organisatorische gebieden gaan er stemmen op om de agglomeratie ook politiek samen te smelten tot één gemeente. Door de snelle groei en het gebrek aan ruimte tussen elkaars grondgebied zou dat grote voordelen kunnen bieden in het door ruim 420.000 inwoners tellende gebied.
Gemeente.
De gemeente Santa Cruz is administratief onderverdeeld in 5 districten:
Bezienswaardigheden.
Het centrale plein is het Plaza de España dat op 26 juli 2008 zijn huidige, moderne, vorm gekregen heeft. Het plein ligt vrijwel tussen de zee en het drukke centrum van de stad: men loopt vanuit de passagiershaven via het plein gelijk in grote winkelstraten en winkelcomplexen. Prijzen van goederen zijn over het algemeen laag.
Straten met restaurants en bars omringen het winkelcentrum. Verder heeft de stad groene parken en een aantal goed verzorgde pleinen.
In het centrum bevinden zich een kleine 10 musea waaronder het archeologisch museum, het antropologisch en het museum voor schone kunsten. Het militaire museum ligt nog net in de oude stad.
De belangrijkste bezienswaardigheden zijn:
Cultuur.
Op cultureel gebied is de stad op Tenerife allesoverheersend met haar auditorium, het congrescentrum, haar (moderne) musea, kunstbevorderende instituten, de met kunst en cultuur doorspekte feesten en het uiterst belangrijke carnaval. De daaraan gerelateerde werkgelegenheid komt vrijwel uitsluitend Santa Cruz ten goede terwijl de bezoekers uit de hele archipel komen. Tijdens het carnaval, een van de grootste ter wereld, zelfs uit heel Spanje of nog verder.
Media.
In Santa Cruz de Tenerife wordt het dagblad El Día uitgegeven, de meest gelezen krant van de Canarische Eilanden. Tot de krant behoren tevens een televisie- en een radiostation.
Sport.
De stad huisvest de voetbalclub CD Tenerife, die sinds 2013 in de Segunda División A speelt. Hun stadion Estadio Heliodoro Rodríguez López ligt ook in de stad en heeft een capaciteit van 24.000 plaatsen. De ploeg won in 1993 de Trofeu Joan Gamper, een voetbaltoernooi.
Invloed van de vrijmetselarij.
Santa Cruz de Tenerife wordt onder andere gekenmerkt door de invloed van de vrijmetselarij die tot uiting komt in enkele van de belangrijkste historische gebouwen in de stad, een invloed die zelfs op de stadsplattegrond kan worden waargenomen.
De stad had een aanzienlijk aantal burgemeesters en politici die bij de vrijmetselarij waren aangesloten, vooral tussen de 19e en het begin van de 20e eeuw. In deze stad werd in 1895 de "Añaza Loge" opgericht, een van de belangrijkste maçonnieke werkplaatsen in Spanje in de 20e eeuw. Onder zijn auspiciën zou de vrijmetselaarstempel van Santa Cruz de Tenerife worden gebouwd. De invloed van vrijmetselaarssymboliek op de architectuur en stedenbouw van de stad is het onderwerp geweest van verschillende academische studies.
Economie.
De economie van Santa Cruz steunt hoofdzakelijk op dienstverlening, handel, toerisme, im- en export van olieproducten, de haven en de aanwezigheid van talloze politieke en financiële instituten waaronder de centrale bank van de Canarische Eilanden. In de stad bevinden zich de belangrijkste bedrijven van de archipel, de meeste winkels en enkele grote tot zeer grote warenhuizen en woonboulevards. Alles bij elkaar goed voor een sterke economie en ontwikkelingsgraad, mede op het gebied van automatisering.
De industrie is, afgezien van olieraffinage en voedingsmiddelen minder belangrijk. De olieraffinaderij, die op 28 november 1930 werd geïnaugureerd en andere industrieën werden opgericht om meer variatie te brengen in de economie en deze te stimuleren.
De afgelopen jaren gaven bouw en infrastructurele werken een opbloei te zien. De stad heeft grote delen opnieuw ingericht, zijn infrastructuur gemoderniseerd en nieuwe wijken met grote detailhandelsgebieden, hoge woon- en kantoorgebouwen gebouwd.
Daarnaast is een aantal aandachttrekkende openbare gebouwen tot stand gekomen zoals het Auditorium, de congreshal en het museum voor moderne kunst en cultuur. Naast het Auditorium is een enorm zwembadcomplex gebouwd.
Haven.
De haven van Santa Cruz functioneert voor zowel passagiers- als vrachtvaart als een belangrijke spil tussen de Eilanden en Spanje. Het is ook een belangrijke doorvoer- en overslaghaven op de routes tussen Europa en Zuid-Amerika. Via de haven worden producten van de Canarische Eilanden geëxporteerd, waaronder bananen, groenten, tabak en wijn. Ten slotte zijn de veerdiensten en de cruisevaart van steeds groter wordend belang.
De van oorsprong natuurlijke haven van Santa Cruz is een van de drukste van Spanje. Het heeft vier separate havenbassins, watergebieden die met haakvormige dijken vrijwel geheel van de zee afgesloten zijn en aan de binnenzijde kades bevatten:
Industrie.
De Canarische Eilanden zijn weliswaar een volwaardig onderdeel van de Europese Unie, maar vallen buiten de douane-unie daarvan. Dit gegeven staat de eilanden toe een eigen systeem van invoerheffingen en omzetheffingen te hanteren waardoor men succesvol de eigen industrie weet te beschermen. In de kwetsbare werkgelegenheid van de eilandengroep vindt men de ratio voor deze uitzondering op de EU-principes. Immers door de afgelegen ligging en kleine omvang van de bevolking is het niet mogelijk een scherp concurrerend bedrijfsleven te ontwikkelen.
Met name de voedingsmiddelenindustrie profiteert van de bescherming middels invoerheffingen op producten die geen lokale oorsprong hebben. Zij steunt voor een groot deel op lokale aanvoer en consumptie en is sterk ontwikkeld door voorgenoemde factoren. Door de olieraffinaderij kan de stad concurrerend schepen laten bunkeren. De autoriteiten trachten, tot dusver met weinig resultaat, ook de textielindustrie te bevorderen.
Door de uitzondering op EU-regels inzake heffingen bestaat op de eilanden geen btw. In plaats daarvan kent men slechts de IGIC, een lokale belasting die maximaal 5% bedraagt. Ook de accijnzen zijn laag, dat komt het meest duidelijk tot uiting in de prijzen van tabak, alcohol en brandstof. Door de laatste twee zijn de (grondstof-) prijzen van een groot aantal producten relatief laag.
Centrumfuncties.
De stad herbergt belangrijke politieke organen van de Canarische Eilanden: het parlement, de rekenkamer, de helft van de ministeries en het Paleis van Justitie van de archipel. Er bevinden zich belangrijke universitaire faculteiten en meerdere grote onderzoeks instellingen. De centrale bank van de Canarische Eilanden zetelt in Santa Cruz.
Als hoofdstad van de westelijke provincie van de Canarische Eilanden zetelen alle provinciale ambtelijke en politieke organen in Santa Cruz. Ook talloze semi-overheidsinstellingen als het instituut voor het beheer van nationale parken bevinden zich in de stad. De stad heeft, als hoofdstad van het eiland Tenerife ook op dat politieke deelgebied allerlei instituten. Ten slotte zetelen bestuur en staf van de gemeente Santa Cruz in de stad.
De lokale detailhandel mag zich verheugen in een stroom klanten die uit heel Tenerife en andere eilanden in Santa Cruz hun inkopen doen. Grote vestigingen van (woon-) warenhuizen als Ikea, Leroy Merlin, Carrefour, Maya en El Corte Inglés zijn in de stad te vinden. Het uitgestrekte terrein van de gesloopte Cepsa-installaties omvat enorme winkelcentra met goede verbindingen en omvangrijke parkeergarages. Warenhuizen van 15.000 m² en elektronicawinkels van 5.000 m² verbazen. Door het ontbreken van de btw zijn de prijzen in de winkels relatief laag.
Toerisme.
In het verleden deed de stad weinig aan het bevorderen van het toerisme naar de stad. Het aantal aan- en afvarende cruiseschepen neemt de laatste jaren echter toe waardoor het inzicht is ontstaan dat de toeristische industrie een belangrijke pijler van de economie kan worden. De informatievoorziening aan toeristen wordt verbeterd en routes beter aangegeven. Er is echter hoegenaamd geen inwoner, dienstverlener, verkoper of ober die een andere taal spreekt dan het lokale Spaans. Dit gegeven zal er nog geruime tijd voor zorgen dat het toerisme zich maar moeizaam zal ontwikkelen.
Verkeer en vervoer.
Wegennet.
Vanuit de stad zijn via een modern snelwegnetwerk de andere delen van het eiland te bereiken. De 90 kilometer lange TF-1 gaat vanuit de stad naar de zuidelijk gelegen delen en verbindt industriële en toeristische gebieden met de stad. De belangrijke luchthaven Tenerife Sur ligt direct aan de TF-1 op 75 km afstand van de stad.
De TF-5 met 2 maal 4 rijstroken verbindt de stad met de 9 km verder gelegen luchthaven Tenerife Norte in La Laguna. De snelweg loopt daarna via de historische stad La Orotava door tot net voorbij het toeristische gebied van Puerto de la Cruz. De TF-2 is een snelweg die de TF-1 en de TF-5 met elkaar verbindt.
Openbaar vervoer.
Het centrale busstation van het openbaar vervoer, het "Intercambiador", combineert parkeren met het netwerk van bussen op het eiland en sinds midden 2007 met de (deels vrijliggende) tram naar La Laguna. Het 66.000 m² grote gebouw staat aan de zeezijde van de Avenida Tres de Mayo. Dagelijks komen en gaan 3.600 bussen.
De tramlijn heeft een lengte van 12,5 km en loopt van Santa Cruz door de steden La Cuesta en Taco tot in het centrum van La Laguna, waarmee de hele metropool te bereiken is. Er is een voornemen om de tram door te trekken tot de luchthaven Norte die direct westelijk van La Laguna ligt.
Luchtverbindingen.
De internationale luchthaven Tenerife Sur (Zuid) (voorheen "Reina Sofia"), ligt op 75 kilometer afstand van de stad. Op negen kilometer van de stad bevindt zich het vliegveld Tenerife Norte (Noord) (voorheen "Los Rodeos"), waar in 1977 de vliegtuigramp van Tenerife plaatsvond. Tenerife Sur neemt het grootste deel van het (toeristische) passagiers vervoer voor haar rekening terwijl Tenerife Norte veel vracht afhandelt en het zakelijke passagiersvervoer voor haar rekening neemt. Beide luchthavens verzorgen elke dag een groot aantal vluchten naar de andere eilanden van de archipel.
Zeeverbindingen.
Er is een regelmatige veerverbinding met Las Palmas de Gran Canaria, zowel een goedkopere, langzame dienst als duurdere, snellere diensten. Ook de andere grote eilanden die bij de Canarische Eilanden horen zijn via regelmatige veerdiensten goed bereikbaar.
Met grote regelmaat varen veer- en vrachtschepen naar de Spaanse havenstad Cádiz.
Zustersteden.
Santa Cruz de Tenerife is een zusterstad van

</doc>
<doc id="37501" url="https://nl.wikipedia.org/wiki?curid=37501" title="Hurricane">
Hurricane



</doc>
<doc id="37502" url="https://nl.wikipedia.org/wiki?curid=37502" title="Doop (studenten)">
Doop (studenten)



</doc>
<doc id="37503" url="https://nl.wikipedia.org/wiki?curid=37503" title="Edelmetaal">
Edelmetaal

Een edelmetaal is een metaal dat bestand is tegen corrosie en oxidatie. Om deze reden worden edelmetalen voor sieraden gebruikt.
Voorbeelden van een edelmetaal zijn goud en platina. Deze blijven er altijd even mooi uitzien. Iets minder edel is bijvoorbeeld zilver, dat na verloop van tijd zwart wordt, maar met even poetsen weer mooi te krijgen is. Nog wat onedeler is koper, dat slaat op den duur groen uit. IJzer is nog onedeler, dat verroest helemaal. Toch is dat laatste niet allesbepalend: neem bijvoorbeeld zink, dat weer en wind trotseert als bijvoorbeeld dakgoot. Dit is toch meer onedel dan ijzer.
In Nederland worden de voor de handel bestemde siervoorwerpen, sieraden en tafelgerei van platina, goud en zilver van een jaarletter en een gehalteteken voorzien. 
Edelmetalen werden gebruikt als ruilmiddel: ze waren zo gewild dat wie goud of zilver had, deze metalen voor vrijwel alles kon ruilen. Ook waren de metalen zeldzaam (maar niet té zeldzaam), raakten ze niet snel aangetast en hadden ze een redelijk stabiele waarde. Hierdoor konden de metalen als geld gebruikt worden. Ook later, na de introductie van papiergeld, werden veel valuta gerelateerd aan de waarde van goud of zilver (gouden standaard, zilveren standaard, dubbele standaard).
Chemisch beziet men het als volgt: een onedeler metaal kan uit een oplossing van een edeler metaal, dat edelere metaal 'verdringen', dat wil zeggen dat het onedelere metaal in oplossing gaat en het edelere metaal uit de oplossing wordt neergeslagen. Bijvoorbeeld een ijzeren spijker in een oplossing met koper laat de spijker verkoperen: het ijzer neemt de plaats van het koper in de oplossing in en het koper komt op de spijker terecht. Alle metalen kunnen op deze manier in een volgorde gezet worden die de spanningsreeks der metalen genoemd wordt, met aan de ene kant het meest edele en aan de andere kant het meest onedele metaal.
Tegenwoordig spreekt men in de vakliteratuur niet meer van "edel" en "onedel", maar van respectievelijk "zwakke" en "sterke reductoren". De metaalionen die na de reductie gevormd zijn worden de "geconjugeerde oxidatoren" ('die hun afgestane elektron(en) terugwillen') genoemd, en zijn in die hoedanigheid ook weer van sterk naar zwak in te delen; zie ook het artikel 'redoxreactie'. De edelmetalen goud en platina willen niet graag een elektron afstaan om in oplossing te gaan of om een zout te vormen: het zijn zwakke reductoren. De zeer onedele metalen natrium en kalium willen dat juist heel graag en zijn dus erg sterke reductoren. Een blokje natrium zal uit zichzelf al met het vocht in de lucht reageren en wanneer men het in het water gooit volgt een heftige chemische reactie. Hieruit volgt ook logisch dat naarmate een metaal edeler is, de kans toeneemt dit metaal (bijvoorbeeld goud) als 'gedegen' (enkelvoudige stof) in zijn erts aan te treffen. Een onedel metaal als kalium daarentegen komt door zijn grote reactiviteit in de natuur uitsluitend voor als samengestelde stof, bijvoorbeeld als potas, het zout van kalium en carbonaat. Sommige edelmetalen kunnen wel worden aangetast door zeer reactieve stoffen, zoals koningswater.

</doc>
<doc id="37504" url="https://nl.wikipedia.org/wiki?curid=37504" title="Oud-Griekse architectuur">
Oud-Griekse architectuur

Dit is een historisch overzicht van de oud-Griekse architectuur. De architectuur van het oude Griekenland is vooral door de bouw van tempels en theaters bekend, maar is in het hele gebied terug te vinden waarin de oude Grieken hebben gewoond.
Historisch inzicht.
Pre-helleense architectuur.
Ondanks de grootscheepse opgravingen van Schliemann en Evans blijft onze kennis van de Minoïsche en Myceense architectuur relatief beperkt.
Knossos was een paleis op Kreta met meerdere verdiepingen. De woonvertrekken bevonden zich op de bovenverdiepingen, werkplaatsen, voorraadkamers en de vertrekken van de bedienden op de verdiepingen daaronder. Knossos hoorde strikt genomen niet tot de Griekse architectuur, maar tot de Minoïsche.
Archaïsche periode.
De monumentale bouwkunst ontwikkelde zich in de Archaïsche periode vanaf de 8e en de 7e eeuw v.Chr. door de bouw van tempels voor de goden, aanvankelijk met lemen of bakstenen muren, maar later met zuilen, balken en een houten dak. De houten elementen werden tegen het einde van de 7e eeuw door stenen elementen vervangen en er werden geleidelijk kostbaardere steensoorten als kalksteen en marmer gebruikt. De Dorische stijl had in het midden van de 6e eeuw op het vasteland en in Magna Graecia en de Ionische stijl op de kust van Klein-Azië zo veel invloed, dat men sindsdien van een Dorische en Ionische bouworde kan spreken.
Klassieke periode.
De vormen en proporties ontwikkelden zich tijdens de klassieke periode bij beide stijlen tot een weergaloze perfectie, die in de 5e eeuw v.Chr. haar hoogtepunt bereikte met de tempel voor Zeus in Olympia, het Parthenon, het Erechtheion en de tempel voor Nikè op de Akropolis in Athene. De Dorische stijl werd sinds de 4e eeuw nog slechts zelden toegepast, terwijl de Ionische een heropbloei beleefde in onder meer de nieuwe tempel voor Artemis van Efese, het Mausoleum van Halicarnassus, en de Athenatempel van Priëne.
Sinds de 6e eeuw v.Chr. verrezen naast tempels ook veel monumentale bouwwerken voor wereldlijke doeleinden. Deze bouwkunst ontwikkelde eigen vormen, afhankelijk van de functie van de gebouwen zelf, door de voor tempels gebruikelijke bouworden te gebruiken. De Griekse architecten hebben op dit terrein indrukwekkende prestaties geleverd met de bouw van propyleeën, theaters en odeions, gymnasia en stoa's, of overdekte zuilenhallen, die weldra een wezenlijk bestanddeel van de Griekse steden zouden uitmaken.
Het Korinthische kapiteel is volgens de overlevering op het einde van de 5e eeuw door de beeldhouwer Callimachus bedacht, waaruit de Korinthische bouworde ontstond, in de grond niets anders dan een variant van de Ionische. Het Korinthische kapiteel werd voor zover bekend voor het eerst door Ictinus gebruikt in het interieur van de Apollotempel te Bassae, maar in de tweede helft van de 4e eeuw verscheen hij steeds vaker aan de buitenkant van nieuwe bouwwerken.
De Griekse tempelbouw rekent men tot een vorm van stapelbouw omdat de verschillende bouwonderdelen geleidelijk aan op elkaar gestapeld worden om tot een bouwwerk te komen. Dit heeft beperkingen voor de afstand tussen de zuilen omdat de lengte van de architraaf die aan buigspanningen is onderworpen, beperkt moet worden. De Romeinse tempelarchitecten introduceerden daarna de boog en de koepel om grotere overspanningen te bereiken.
Het Theater van Epidaurus is het best bewaarde theater uit het oude Griekenland. Het was aan de aan Asklepios gewijde plaats verbonden, de god van de geneeskunde, en lag in het antieke Epidaurus.
Renaissance en classicisme.
De Griekse bouwkunst werd samen met de Romeinse architectuur eerst in de renaissance en later in het classicisme weer herontdekt. Minder algemeen bekend is de invloed van de Griekse bouwkunst op de eigentijdse stedenbouw. De zogenaamde gridsteden als Barcelona, Manhattan, Chicago en vele andere steden zijn vaak bewust geïnspireerd op het schaakbordpatroon van de oude Ionische steden als Milete en Priëne.
Enkele technische aspecten.
Grondplan.
Het klassieke tempelplan heeft zich ontwikkeld uit het "megaron", een vierkant woonvertrek, waarvan de zijmuren aan de voorkant met "anten" werden verlengd. Als tussen deze anten dan nog zuilen stonden, bij voorkeur een even aantal, krijgt men de oervorm van een klassieke tempel: een antentempel [A], of een dubbele antentempel [B].
Andere mogelijkheden:
De Grieken kenden ook de tholos of rondtempel [C], die terug lijkt te gaan op de pre Helleense koepelbouw. Het Schathuis van Atreus te Mycene is er een voorbeeld van.
Optische correcties.
Er werden in de Dorische orde soms optische correcties toegepast, vooral bij tempels van grotere afmetingen, zoals bij het Parthenon.
Gebouwen.
Griekse huizen.
De meeste rijke mensen hadden vloeren met mozaïek, de vloeren van de armere bevolking bestonden uit aangestampte aarde. Mozaïek is een Griekse uitvinding. De muren werden gepleisterd en hadden soms vrolijk gekleurde wandtapijten, die door de vrouwen des huizes waren gemaakt. De muren werden ook weleens door een decorschilder geschilderd. Er werd in die tijd al veel in perspectief geschilderd.
In een Grieks huis waren verschillende delen te onderscheiden:
Een huis werd ook gebouwd rond de binnenplaats waar een waterput, waterbak of een altaar voor Hestia, de godin van de haard, stond. Men gebruikte materialen zoals opgedroogde lemen stenen. Het gebeurde ook dat er twee verdiepingen werden gemaakt. De ramen waren hoog, voornamelijk tegen het stof, de hitte en de dieven. De andron lag aan de voorkant en diende ook als ontvangstruimte. Iedereen kon er in en uit lopen. Het vrouwenverblijf was daarentegen verder achter in het huis en moeilijker te bereiken. De kinderkamers en de slavenverblijven grensden aan het gynaeceum.
Regeringsgebouwen.
Er waren drie soorten regeringsgebouwen:
Tempels.
De Griekse tempels hadden allemaal ongeveer dezelfde plattegrond. Er was bij de ingang een grote zaal met daarbij het altaar. Iedereen kon daar het zien. Daarachter was de "naos" met een standbeeld van de aanbeden god. Achter de naos was nog een klein kamertje waar de heilige vaten en gewaden werden opgeborgen. In en om de tempel waren zuilen. Het hing van de cultuur af hoe die eruitzagen. Die van de Doriërs waren nogal vierkant en hoekig, de kopstukken bij de Ioniërs waren gekruld en de Korinthiërs hadden er ook tamelijk vierkante zuilen, maar met fijne versiering. Er waren ook veel versieringen zoals fresco's, friezen en standbeelden die ook in felle kleuren waren geschilderd.

</doc>
<doc id="37505" url="https://nl.wikipedia.org/wiki?curid=37505" title="Scheepvaart">
Scheepvaart

De scheepvaart is het vervoer en verkeer van goederen, mensen en dieren over water. Het gaat terug tot voor de geschreven geschiedenis. Tegenwoordig is de scheepvaart te verdelen in zeevaart, binnenvaart en visserij. Bijna 90% van de wereldhandel verloopt via scheepvaart. Ook wordt er onderscheid gemaakt tussen beroepsvaart en pleziervaart.
Zeevaart.
Zeevaart is onder te verdelen in de koopvaardij en de marine. De grootste bewegende objecten die door de mens gemaakt zijn, zijn in deze categorie te vinden.
Geschiedenis.
Verdrag van Tordesillas.
In 1494 werd met het Verdrag van Tordesillas de opdeling van de niet-Europese wereld tussen Spanje en Portugal - die de eerste ontdekkingsreizen organiseerden - geregeld.
Paus Alexander VI bepaalde na de ontdekking van de Nieuwe Wereld dat alles ten westen van een bepaalde lijn (480 km van Kaap Verde) toebehoorde aan Spanje, en alles ten oosten daarvan aan Portugal. In het verdrag van Tordesillas stemde Spanje ermee in dat deze lijn naar het zuiden werd verlegd (1170 km van Kaap Verde). Hierdoor werd het later ontdekte Brazilië Portugees bezit. Bij het Verdrag van Zaragoza (1529) werd deze lijn tot in de Stille Oceaan doorgetrokken.
Deze demarcatielijn zorgde er ook voor dat de zeeën verdeeld werden tussen de Portugezen en de Spanjaarden.
Mare Liberum.
In 1604 publiceerde Hugo de Groot "De iure praedae" (over het buitrecht), inclusief Mare liberum (de vrije zee). Hierin formuleerde hij het nieuwe principe dat de zee een internationaal gebied was en dat alle landen vrij in het gebruik daarvan waren voor de handel. Dit werk was de ideologische grond waarop de Republiek der Zeven Verenigde Nederlanden diverse handelsmonopolies open kon breken met de enorme zeemacht.
Mare Clausum.
Engeland, dat in een hevige strijd was verwikkeld met de Nederlanders over de dominantie van de wereldhandel, was het hier niet mee eens en eiste de soevereiniteit over de wateren rond de Britse Eilanden. In "Mare clausum" (1635) probeerde John Selden te bewijzen dat het net zo goed mogelijk was om een stuk zee toe te eigenen als een stuk land.
De Dominio Maris.
Omdat er door de tegengestelde belangen conflicten ontstonden, matigden de maritieme staten hun eisen en baseerden ze hun eisen op het aantal mijlen dat zich uitstrekt vanaf zee. Een werkbare methode werd gevonden door Cornelis van Bijnkershoek in zijn "De dominio maris" (1702), waarbij het gebied beperkt werd tot het bereik van een kanon. Dit werd algemeen geaccepteerd en uitgewerkt tot de driemijlslimiet.
Engelse Scheepvaartwetten.
Het dispuut zou later belangrijke economische gevolgen hebben. De Nederlandse Republiek hing het idee van vrijhandel aan (hoewel het een monopolie op nootmuskaat en kruidnagel in de Molukken in stand hield). Engeland nam de "Act of Navigation" aan in 1651, waarbij het alleen werd toegestaan voor Engelse schepen om aan te leggen in Engelse havens, of schepen uit het land waar de goederen vandaan kwamen. Dit was de aanleiding voor de Eerste Engels-Nederlandse Oorlog (1652 - 1654).
Latere verdragen.
Op 14 maart 1857 werd het Verdrag van Kopenhagen getekend, waarbij Denemarken afzag van de Sonttol. Overigens hadden de Nederlanden al sinds de Vrede van Kopenhagen in 1441 met tussenpozen vrije doorgang door de Sont.
Het Verdrag van Montreux, dat afgesloten werd op 20 juli 1936, regelt de vrije doorgang door de Bosporus en de Dardanellen.
IMO.
Dit alles leidde tot het VN-Zeerechtverdrag. In 1948 werd de Inter-Governmental Maritime Consultative Organization opgericht, in 1982 omgedoopt in de International Maritime Organization. Deze heeft in de loop der jaren een aantal bepalingen vastgelegd over de grenzen van de internationale wateren.
Binnenvaart.
Geschiedenis.
De binnenvaart heeft minder tot de verbeelding aansprekende geschiedenis dan de zeevaart. Het varen over de rivieren, kanalen en ander binnenwater is minder beschreven. Het is gewoner, meer vanzelfsprekend.
Herziene Rijnvaartakte.
Op 17 oktober 1868 werd een verdrag gesloten, dat vanaf die tijd bekend is onder de naam Herziene Rijnvaartakte (Akte van Mannheim). Op 17 oktober 1963 werd het verdrag te Straatsburg opnieuw herzien. De Europese welvaart is mede te danken aan de vrije vaart van schepen op de Rijn. In het belangrijke Aanvullend Protocol nr. 2 wordt een nieuwe definitie van het beginsel van de vrijheid van scheepvaart gegeven, waarbij bovendien de voorwaarden waaronder personen en goederen op de Rijn vervoerd mogen worden zijn vastgesteld en het criterium van het toebehoren tot de Rijnvaart is vastgelegd.
Visserij.
Visserij is een verzamelnaam voor alle menselijke activiteiten met als doel organismen uit het water te halen, zoals vissen, week-, schaal- en schelpdieren, zoogdieren, algen en wieren.
Emissies en vervuiling.
Vooral door het gebruik van stookolie stoot de scheepvaart veel koolstofdioxide, zwaveloxiden en stikstofoxide uit. De scheepvaart is hierdoor verantwoordelijk voor ongeveer 3 procent van alle door de mens veroorzaakte broeikasgassen. Als er geen maatregelen worden genomen, zal dit percentage snel stijgen door de snelle groei van de scheepvaart.
Spreekwoorden en gezegdes.
Door de grote betekenis van de scheepvaart voor de Lage Landen is een fors aantal uitdrukkingen uit de scheepvaart overgenomen in het normale spraakgebruik als spreekwoord of gezegde. Deze zegswijzen hebben een overdrachtelijke betekenis gekregen die vaak niets meer met deze wereld van doen heeft. Een aantal voorbeelden daarvan zijn

</doc>
<doc id="37506" url="https://nl.wikipedia.org/wiki?curid=37506" title="Jemmingen">
Jemmingen



</doc>
<doc id="37508" url="https://nl.wikipedia.org/wiki?curid=37508" title="PH">
PH

De pH is een maat voor de zuurgraad (ook wel zuurtegraad) van een waterige oplossing. De pH van een neutrale waterige oplossing ligt bij kamertemperatuur rond de 7. Zure oplossingen hebben een pH lager dan 7, en dus een hoge zuurgraad. Basische oplossingen hebben een pH hoger dan 7 en dus een lage zuurgraad.
Het concept pH werd in 1909 geïntroduceerd door Søren Sørensen als "PH" in zijn publicatie "Enzymstudien II: Über die Messung und die Bedeutung der Wasserstoffionenkonzentration bei enzymatischen Prozessen", waarbij hij zich baseerde op eerder onderzoek door Svante Arrhenius.
De exacte betekenis van de 'p' is niet bekend. Verklaringen lopen uiteen van "potentia hydrogenii" of "pondus hydrogenii" tot "Potenz" (Duits) of "puissance" (Frans) wat in alle talen "macht" met betrekking tot machtsverheffen betekent, want de pH-schaal is immers logaritmisch. Een andere verklaring luidt dat de aanduiding staat voor de concentratie in de testoplossing ("Cp") en de referentieoplossing ("Cq") met de tamelijk gebruikelijke combinatie "p" en "q".
Algemene beschrijving.
De pH is gelijk aan het tegengestelde van de logaritme (met grondtal 10) van de concentratie H3O+ (het hydroxonium-ion). De eenheid van concentratie is hierbij mol/liter. Omdat deze concentraties zeer klein kunnen worden, is het handiger om met een logaritmische schaal te werken. In formulevorm is de pH als volgt gedefinieerd:
Formeel is de pH gedefinieerd als het tegengestelde van de logaritme van de waterstofionen-"activiteit":
Daarbij geeft de factor "γ" de activiteitscoëfficiënt en het product γ[H3O+] de chemische activiteit van de hydroxonium-ionen weer; de activiteitscoëfficiënt heeft een waarde tussen de 0 en de 1 (1.00 voor zuiver water, verdund of verontreinigd: kleiner dan 1). In normale omstandigheden is de factor "γ" bij benadering gelijk aan 1. Echter bij koud zeewater bijvoorbeeld spelen de factoren temperatuur en opgeloste zouten wel degelijk een belangrijke rol (en is "γ" &lt; 1): neutrale pH is niet gelijk aan 7.
Het autoprotolyse-evenwicht en de pH-schaal.
In water of in een waterige oplossing is een klein deel van de watermoleculen aanwezig in de vorm van ionen (autoprotolyse). Twee H2O-moleculen vormen dan een positief H3O+-ion en een negatief OH−-ion. Het oplosbaarheidsproduct van de beide ionen in water is 10−14 mol/l (bij 22 °C), dat wil zeggen dat voor elke waterige oplossing geldt dat het product van de concentratie aan OH− en de concentratie van H3O+ altijd gelijk is aan 10−14 mol/l. Uitgaande van zuiver water is zoveel water in ionen opgesplitst dat zowel de concentratie H3O+ als de concentratie van OH− gelijk is aan 1:10 000 000 (= 10−7) mol/l. De pH hiervan is volgens de formule dus: formula_3. Alle oplossingen met een pH van 7 worden "neutrale" oplossingen genoemd. Zo’n oplossing is niet zuur en ook niet basisch.
De pH-schaal is een logaritmische schaal die voor waterige oplossingen praktisch loopt van 0 tot 14. Een pH kleiner dan 7 betekent dat de oplossing zuur is, hoe lager hoe zuurder. Dus dat betekent dat hoe lager de pH is, hoe hoger de concentratie hydroxonium-ionen in de oplossing is. Een pH groter dan 7 wil zeggen dat de oplossing basisch is. Oftewel hoe hoger de pH hoe lager de concentratie hydroxonium-ionen en dus hoe hoger de concentratie hydroxide-ionen. Waarden beneden 0 en boven 14 zijn mogelijk en zulke oplossingen zijn over het algemeen zeer gevaarlijk: geconcentreerde zuren en geconcentreerde basen. Bij een pH die lager is dan −1 moet de [H3O+] groter zijn dan 10,1 mol/l.
Het logaritmische karakter van de schaal zorgt ervoor dat zelfs binnen de schaal van 0 - 14 zeer extreme waarden kunnen worden weergegeven: in een oplossing van pH 8 zitten al 100 keer zoveel OH−-ionen als H3O+-ionen en in maagzuur van pH 2 zitten 10.000.000.000 keer zoveel H3O+-ionen als OH−-ionen.
pOH.
Naast de pH-schaal bestaat ook de pOH-schaal. Waar de pH-schaal gerelateerd is aan de activiteit van H3O+-ionen, is de pOH-schaal gerelateerd aan de activiteit van OH−-ionen.
Uit het autoprotolyse-evenwicht van water volgt
De tweede vergelijking geldt alleen bij een temperatuur van 298,15 K (25 °C). Naarmate de temperatuur toeneemt, neemt de som van pH en pOH af.
pH-meting.
De pH van een oplossing kan op verschillende manieren worden gemeten:
Van pH 14,0 tot pH 0,0.
Als het een geconcentreerd zuur betreft, kan de pH ook negatief uitkomen (bij een basische oplossing kan de pH ook boven de 14 uitkomen). Dit gebeurt als de H3O+-concentratie hoger is dan 1 mol/l, want bij pH = 0 is de concentratie H3O+ gelijk aan 1·100 = 1 mol/l. Bij onder andere geconcentreerd zwavelzuur (18 mol/l) is dit het geval. Hiervan is de pH circa −1,26. Door de hoge H3O+-concentraties zal de activiteit van de hydroxonium-ionen sterk dalen wegens hinder en andere effecten. Dit heeft voornamelijk te maken met de hoge ionensterkte die zo een oplossing heeft. Bij concentraties onder de 0,1 molair kan men deze activiteitsvermindering echter verwaarlozen en zijn de pH-formules nauwkeuriger.
Buffers.
Een oplossing die de H3O+-concentratie constant houdt, zelfs al wordt er door een chemische reactie H+ geproduceerd of verbruikt, heet een buffer. Een buffer kan worden gemaakt door een zwak zuur en zijn bijbehorende zwakke base samen in een waterige oplossing te brengen. Als er in zo'n gebufferde oplossing door een reactie H+ wordt geproduceerd, kan dit door de aanwezige zwakke base worden opgenomen, waarbij de pH dan nauwelijks verandert. Andersom kan, als er H+ uit de oplossing wordt verbruikt, nieuw H+ worden vrijgemaakt door het aanwezige zwakke zuur.
Elke combinatie van een zwak zuur met de bijbehorende zwakke base heeft een eigen ideale pH-waarde waarbij de buffer optimaal functioneert (dwz een substantiële hoeveelheid H+-ionen kan opnemen of vrijmaken zonder noemenswaardige verandering van de pH). De zogenaamde "buffercapaciteit" geeft aan hoeveel toevoeging of verbruik van H+-ionen de buffer kan opvangen; de buffercapaciteit hangt af van de concentratie van de bufferstoffen in de oplossing.
Als bufferstoffen kunnen bijvoorbeeld worden gebruikt azijnzuur, citroenzuur, natriumdiwaterstoffosfaat (NaH2PO4) en natriummonowaterstoffosfaat (Na2HPO4).
Rekenvoorbeeld.
Wat is de pH-waarde van een oplossing met een H3O+-concentratie van 6,5·10−4 mol/l ?
De concentratie is een getal tussen 10−4 en 10−3. Daarmee is een schatting te maken van de pH: die zal tussen de 3 en 4 liggen.
Een precieze berekening laat zien:
De pH van grote concentraties.
Bij grote concentraties aan een opgelost zuur of base (bijvoorbeeld 12 mol/L) is die oplossing nog moeilijk als verdund te beschouwen. Op dat moment kan men het zuur of base zelf als oplosmiddel beschouwen en water als opgeloste stof. Bij dergelijke oplossing gaat de berekening met [H3O+] niet op en wordt gebruik gemaakt van de Hammett-zuurfunctie om de zuurgraad te berekenen. Deze functie is ook toepasbaar op oplossingen van superzuren en superbasen.

</doc>
<doc id="37510" url="https://nl.wikipedia.org/wiki?curid=37510" title="Zuurgraad">
Zuurgraad



</doc>
<doc id="37511" url="https://nl.wikipedia.org/wiki?curid=37511" title="Naaktslakken">
Naaktslakken

Naaktslakken zijn groep van weekdieren uit de klasse buikpotigen (Gastropoda).
Algemeen.
De slakken worden buikpotigen genoemd omdat de spieren aan de onderzijde, de 'buik', voor de voortbeweging zorgen. Naaktslakken hebben geen slakkenhuis en zijn hierdoor zeer gevoelig voor uitdroging omdat ze zich niet kunnen terugtrekken in een afsluitbaar huisje, ze houden het alleen uit in een vochtige omgeving.
De verschillende groepen naaktslakken zijn ontstaan uit huisjesdragende groepen. Sommige naaktslakken hebben dan ook nog een overblijfsel van het huisje in de vorm van een kalkhoudende bobbel op de rug of een kleine schelp.
Levenswijze.
Naaktslakken komen pas tevoorschijn bij vochtig weer, zoals na een regenbui, en zijn overwegend ‘s nachts actief om warmte en zonlicht te vermijden. De meeste naaktslakken kunnen in de ogen van mensen veel schade aan gewassen veroorzaken omdat ze zeer grote hoeveelheden blad in een vrij korte tijd kunnen verorberen. Daarnaast eten ze ook veel dood plantaardig materiaal. Sommige ondergronds levende soorten knagen aan de wortels, enkele soorten als de grote aardslak jagen zelfs op andere naaktslakken.
Bij de in Nederland en België levende soorten worden in de lente de eitjes in hoopjes van 20 tot 30 vlak onder het grondoppervlak gelegd. Een naaktslak kan honderden eitjes leggen, deze zijn wit doorschijnend. Een paar weken later komen de eitjes uit en twee maanden later zijn de slakken volwassen. De slakken paren meestal in het voor- en najaar.
Soorten naaktslakken.
Er zijn verschillende soorten naaktslakken, het bekendst zijn de soorten die op het land leven en in de tuin kunnen worden aangetroffen. Al deze soorten behoren tot verschillende families uit de orde longslakken of Pulmonata. Er zijn ook soorten naaktslakken die uitsluitend in zee leven, deze behoren niet tot de orde longslakken maar tot diverse andere ordes. De term naaktslakken betreft dus niet één groep van dieren waar alle soorten naaktslakken onder vallen. De in zee levende soorten hebben een andere fysiologie en levenswijze worden voor het onderscheid ook wel met de naam zeenaaktslakken aangeduid.
Determineren.
Om een naaktslak op naam te brengen is een aantal kenmerken belangrijk. Om te beginnen de plaats van de ademopening (pneumostoma). Die is altijd op het mantelschild gelegen, aan de rechterkant van het dier, maar bij de wegslakken zit hij voor het midden van het mantelschild, en bij de kielslakken achter het midden. Bovendien hebben de kielslakken een (soms onopvallende) kiel op hun rug. Andere kenmerken die belangrijk zijn voor de determinatie zijn de kleur van de voetzool, de lengte en opvallendheid van de kiel en de lengte en kleur van de slakken. Met deze kenmerken, en de onderstaande determinatiesleutel, kunnen de verschillende soorten op naam worden gebracht.
Naaktslakken in de Benelux.
De meest voorkomende soort in de Benelux is de rode wegslak. Deze is herkenbaar aan de grote oranje voet. Maar ook de zwarte wegslak is niet zeldzaam.
In Benelux leven onder andere de volgende soorten;

</doc>
<doc id="37512" url="https://nl.wikipedia.org/wiki?curid=37512" title="Logaritmische schaal">
Logaritmische schaal

Bij een logaritmische schaal wordt niet de numerieke waarde zelf van een grootheid gegeven, maar een logaritme van de verhouding van de grootheid tot een referentiewaarde. De grootheid formula_1 wordt niet direct als een veelvoud van de referentiewaarde formula_2, de eenheid, uitgedrukt, maar als een bepaald niveau hierboven:
Zo wordt bij de bel-schaal voor het geluidsniveau de gehoordrempel als referentiewaarde met niveau 0 gebruikt en wordt het getal 10 als het grondtal van de logaritme gebruikt. Een geluidsniveau van 4,5 bel betekent dus een geluidsintensiteit van 104,5 = 31623 keer zo sterk als de gehoordrempel. De aanduiding bel wordt wel gehanteerd als pseudo-eenheid. Daaruit is de meer gebruikelijke decibelschaal met pseudoeenheid decibel (dB) ontstaan. Een niveau van 45 dB komt dan overeen met 4,5 bel. Eigenlijk hanteert de decibelschaal als referentiewaarde, net als de bel-schaal, de gehoordrempel, maar als grondtal van de gebruikte logaritme het getal 100,1 = 1,258925... Wordt de natuurlijke logaritme gebruikt, dan spreekt men van neperschaal. Andere logaritmische schalen zijn onder meer: 
Logaritmische schalen geven relatieve veranderingen weer. Stijgt een grootheid formula_1 relatief met 10%, dan is de nieuwe waarde formula_11. Op een logaritmische schaal betekent deze stijging een toename van 
tot 
dus een toename met formula_14, ongeacht het uitgangsniveau. Omdat veel zintuiglijke waarnemingen gelijke relatieve toenamen als gelijk ervaren (wet van Weber), zijn logaritmische schalen een geschikt middel om grootheden zo uit te drukken dat hun waarden met onze ervaring overeenkomen. Ook anderszins is het soms handiger om gelijke factoren in toename weer te geven als gelijke toename in niveau. Verdubbeling van waarde betekent in dB-schaal een toename van niveau met ca. 3,01 dB (immers formula_15). 
In de bovenstaande grafiek van de populatiegroei in Engeland is de verhouding tussen 2 miljoen en 5 miljoen (2,5) gelijk aan de verhouding tussen 20 miljoen en 50 miljoen (ook 2,5). De logaritmische afstand tussen 2 miljoen en 5 miljoen is daarom hetzelfde als de afstand tussen 20 miljoen en 50 miljoen.
Wanneer de logaritme met het grondtal 10 wordt gebruikt (10log), dan is elke stap ter grootte 1 op de schaal 10 keer zo groot als de vorige. Een schaal van 1, 2, 3 betekent dus in waarden: 10, 100, 1000.
Grafische weergave.
Bij de grafische weergave van bepaalde grootheden wordt soms een logaritmische schaal gehanteerd. De betrokken as heeft dan niet de gebruikelijke schaalverdeling van de getallenrechte, maar een logaritmische verdeling met posities die overeenkomen met de logaritmen van de waarden van het positieve gedeelte van de getallenlijn. Elke decade heeft dus dezelfde lengte, en twee getallen met een bepaald relatief verschil (bijvoorbeeld de werkelijke waarde en de benadering in het geval van een bepaalde relatieve fout) worden op een afstand van elkaar weergegeven die verder niet afhankelijk is van de grootte van de getallen.
Een reden om deze schaal te gebruiken kan zijn dat men voor een decade van kleine getallen evenveel ruimte wil inruimen als voor een met grote getallen, omdat er anders, gegeven de beschikbare ruimte, voor de kleine getallen veel te weinig ruimte is om relevante details weer te geven, maar men wel kiest voor een wiskundig gelijkmatige schaal om de vertekening te voorkomen die men krijgt als men in een bepaalde toepassing de grootte van weergave van ieder getalbereik helemaal laat bepalen door de benodigde ruimte.
Bij een rekenliniaal worden logaritmische schalen met een, twee en soms drie decaden gebruikt.
Kenmerkend voor de schaalaanduiding langs de as is dat hetzelfde patroon zich per decade herhaalt. Binnen een decade is er soms geen nadere onderverdeling (zoals bij de tweede en derde schaal in de afbeelding), soms een onderverdeling met tussenwaarden 2 t/m 9 met steeds kleinere onderlinge afstanden (zoals bij de eerste schaal in de afbeelding), en soms, vooral bij een fijnere onderverdeling, bij een of meer waarden binnen de decade een overgang naar een grovere onderverdeling.
Bij een visuele voorstelling in een plat vlak van verzamelingen getallenparen (zoals een grafiek van een of meer functies of een puntenwolk) kan voor een of beide assen een logaritmische schaal gebruikt worden (zie ook enkellogaritmische weergave en dubbellogaritmische weergave). Naast de algemene redenen van het gebruik van zo'n schaal kan dan meespelen dat de grafieken van bepaalde functies rechte lijnen worden: een constante plus de logaritme van formula_16 met enig grondtal (de logaritme met enig grondtal van een positieve constante maal formula_16) als de x-as een logaritmische schaal heeft, exponentiële functies met positieve coëfficiënt als de y-as een logaritmische schaal heeft, en een macht met een positieve coëfficiënt als beide zo'n schaal hebben.
Een loglogschaal plaatst een getal formula_16 op een positie evenredig met formula_19, een verschuiving van een bepaalde afstand op die schaal correspondeert met verheffing tot een macht. Dit wordt gebruikt voor machtsverheffen met een rekenliniaal. De schaal bevat alle getallen groter dan 1.

</doc>
<doc id="37516" url="https://nl.wikipedia.org/wiki?curid=37516" title="Logaritmische-schaal">
Logaritmische-schaal



</doc>
<doc id="37517" url="https://nl.wikipedia.org/wiki?curid=37517" title="Carlos Castaneda">
Carlos Castaneda

Carlos Castaneda (Cajamarca, 25 december 1925 – Los Angeles, 27 april 1998) was een Amerikaanse schrijver en antropoloog van Peruviaanse afkomst die een aantal boeken heeft geschreven over zijn relatie met en leerschool bij een indiaanse tovenaar genaamd Don Juan Matus. De boeken bevatten veel bovennatuurlijke verschijnselen en toverkunst maar ook uitvoerige uiteenzettingen van de filosofie van deze Don Juan. Ze trokken sterk de aandacht en kregen een zekere cultstatus. Later kwamen er echter twijfels op, onder andere of Don Juan wel echt bestond.
Carlos Castaneda (veramerikaanste versie van wat eigenlijk Castañeda was) claimde te zijn geboren op 25 december 1931 in São Paulo, Brazilië, maar volgens zijn immigratiepapieren was dat zes jaar eerder in Cajamarca, Peru. Hij studeerde aan de Universiteit van Californië - Los Angeles. Casteneda studeerde af in 1962 en promoveerde in 1970.
In 1960 ontmoette hij de Yaqui-sjamaan Don Juan Matus, ging bij deze in de leer en schreef de gedeeltelijk autobiografische werken waardoor hij vooral bekend is geworden. Aanvankelijk maakten de gesprekken met Don Juan deel uit van zijn afstudeerscriptie in de antropologie, over het gebruik van hallucinogene paddenstoelen en cactussen, maar later ging Castaneda in de leer bij Don Juan om diens wereldbeeld en wijsheid te leren. De boeken, aanvankelijk antropologische getint, veranderden van toon naarmate de serie vorderde en resulteerden uiteindelijk in een mengsel van verhaal, religie en filosofie. Zijn werk bevat beschrijvingen van paranormale ervaringen, verschillende psychologische technieken (zoals neurolinguïstisch programmeren), tolteekse magische rituelen, sjamanisme en ervaringen met hallucinogene drugs zoals peyote en jimson weed.
Kritiek.
Van zijn beweerde ervaringen met Indiaanse leermeesters wordt de authenticiteit in twijfel getrokken. Vele critici betwijfelen het bestaan van Don Juan en wijzen op inconsistenties rond dit personage in de boeken. Het gaat hier o.a. om anachronismen, het gebrek aan overeenkomst tussen wat Don Juan leert en wat andere Yaqui-indianen zouden geloven en het gebruik van Engelse woordspelingen en grappen in de boeken door Don Juan, hoewel deze alleen Spaans zou spreken. Fans antwoorden hierop dat het irrelevant is of Don Juan al dan niet heeft bestaan en dat het gaat om de thema's in de boeken. Amy Wallace, een vroegere volgeling van Don Juan, heeft in haar boek '¡Sorcerer's Apprentice" een beeld geschetst van de discrepantie tussen de persoon Castaneda en de publieke figuur. Castaneda zou niet naleven wat hij in zijn boeken beweert. Een voorbeeld hiervan is dat hij zich niet onthield van seks. Een ander voorbeeld is dat hij overleed aan leverkanker terwijl hij in een van zijn boeken een methode beschrijft om door geestelijke concentratie kanker te verwijderen. Het advies van Wallace is: ""Never give your power away to someone else, who claims to have special knowledge. It's the worst mistake I ever made"".
Aangezien Castaneda een ongrijpbaar en ontwijkend persoon was en omdat zijn werken werden gelezen door jonge mensen in een periode dat mystieke en sjamaanse tradities sterk in de belangstelling stonden, twijfelden veel antropologisch deskundigen aan het waarheidsgehalte van zijn werk. Toen "The Teachings of Don Juan" echter werd gevolgd door een serie eveneens zeer populaire boeken, waaronder "A separate reality" (1971) en "Tales of Power" (1975) werd de vraagstelling hoeveel hiervan echte antropologie was en hoeveel hij er zelf bij had verzonnen steeds dringender.
Een andere manier om de boeken te lezen is als een soort detectivespel, waarbij sommige delen van het materiaal waarschijnlijk waar zijn en andere waarschijnlijk wel waar leken op dat moment, maar in werkelijkheid hallucinaties waren. Het is aan de lezer om uit vinden welke.
De filosofie in de boeken van Castaneda.
De boeken kunnen worden gelezen als de uiteenzetting van een bepaalde filosofische wereldbeschouwing volgens welke men zou kunnen leven. Er is een groeiende wereldwijde beweging van mensen die dit proberen.
Een belangrijke stelling van de door Castaneda gepropageerde levensbeschouwing is dat het mogelijk is om 'heldere dromen' te cultiveren ("lucid dreaming") om zo tot een beter bewustzijn te komen, wat leidt tot een toestand waarin buitengewone waarnemingen kunnen worden gedaan. Ook wordt het breken met routines en het toepassen van nieuwe vormen van gedrag (onvoorspelbaarheid) aanbevolen als manier om de relatie van een persoon met de wereld duidelijker te maken. De combinatie van droomtechniek en gedragsbeheersing leidt volgens Castaneda uiteindelijk tot het vermogen om te komen tot een hoger waarnemingsniveau (wellicht vergelijkbaar met oosterse filosofische toestanden zoals de staat van satori in het zenboeddhisme.)

</doc>
<doc id="37519" url="https://nl.wikipedia.org/wiki?curid=37519" title="Enterprise application integration">
Enterprise application integration

Enterprise application integration (EAI) is een term die vooral in de bedrijfswereld wordt gebruikt om technologie aan te duiden die bedoeld is om verschillende bedrijfsapplicaties te laten samenwerken. Dit is gerelateerd aan het begrip middleware.
EAI in de architectuur.
In de technische systeemarchitectuur zit EAI in het midden tussen meerdere applicatie-servers, bijvoorbeeld tussen een webserver ("front-end") en een andere server of een mainframe ("back-end"). Deze applicaties kunnen de EAI gebruiken om berichten ("messages") uit te wisselen. Hiervoor is een standaardtaal nodig, zoals XML of een andere standaard. Het voordeel van EAI is dat deze een soort coördinatiefunctie vervult: de applicaties hoeven niets van elkaar te weten en hoeven alleen maar met de EAI te communiceren. Ze hoeven zelfs niet te weten waar een samenwerkend programma zich bevindt of wat het precies doet. Deze vorm van communicatie staat ook bekend als "application-to-application", of A2A.
EAI kan ook gebruikt worden om de applicaties van verschillende bedrijven met elkaar te laten communiceren. Dit wordt "business-to-business" genoemd, waarvoor de afkorting B2B wordt gebruikt.
De boodschappen kunnen de meest uiteenlopende dingen bevatten: een vraag om informatie, het antwoord daarop, een foutmelding, een update, et cetera.
Een voorbeeld van een architectuur is gegeven in de figuur hiernaast. Op de webserver kan een gebruiker bijvoorbeeld een formulier invullen dat een zoektocht begint in de databank (database), via de EAI-server.
De webserver zet een aanvraag om in een boodschap (bijvoorbeeld in XML) en stuurt die naar de EAI-server. Deze server bekijkt de boodschap, vertaalt haar zo nodig en stuurt de boodschap vervolgens naar de databank. De databankserver stuurt een antwoord terug naar de EAI, en deze weer naar de webserver, die vervolgens het resultaat laat zien.

</doc>
<doc id="37520" url="https://nl.wikipedia.org/wiki?curid=37520" title="Otosclerose">
Otosclerose

Otosclerose is een abnormale verbening in het middenoor, waardoor slechthorendheid en in extreme gevallen zelfs complete doofheid kan ontstaan.
Mechanisme.
Bij otosclerose groeit de voet van de stijgbeugel vast in het ovale venster van het slakkenhuis. De stijgbeugel is een van de gehoorbeentjes die onder normale omstandigheden de bewegingen van het trommelvlies, veroorzaakt door geluid, voortgeleidt naar het binnenoor via een beweeglijk vlies in het ovale venster.
Symptomen.
Door de verbening worden de geluidstrillingen slecht overgebracht op het binnenoor. Het effect van de afwijking is geleidelijk progressief gehoorverlies. Dit kan lange tijd constant blijven en dan plotseling toenemen, zowel eenzijdig als bij beide oren. Soms gaat het gepaard met oorsuizen. Het gehoorverlies is in de klassieke vorm van otosclerose aanwezig bij alle frequenties en bestaat voornamelijk uit geleidingsverlies. Rond de 2000 Hz is dit geleidingsverlies minder groot en lijkt het verlies perceptief te zijn, niet veroorzaakt door disfunctioneren van het slakkenhuis, maar door een gestoorde overbrenging, de zogenoemde "Carhart notch". Dit ogenschijnlijk perceptieve verlies zal verdwijnen na operatief ingrijpen.
Voorkomen.
Totale doofheid als gevolg van otosclerose is uiterst zeldzaam. Otosclerose komt vooral voor bij jonge volwassenen (&gt;30 jaar), met name bij vrouwen.
Operatie.
De behandeling bestaat uit een operatie, stapedotomie genaamd, waarbij het bovenste deel van de stijgbeugel wordt verwijderd en de verbeende voetplaat wordt doorboord; in deze opening wordt een prothese geplaatst, die opgehangen wordt aan het lange pootje van het aambeeld. Deze operatie wordt uitgevoerd door een kno-arts. In het verleden werd de gehele stijgbeugel verwijderd (stapedectomie) maar omdat dit dikwijls minder succesvol was en meer complicaties gaf dan een stapedotomie, is deze techniek verlaten.
Oorzaak.
De oorzaak van otosclerose is niet precies bekend. Bij het ontstaan van otosclerose spelen waarschijnlijk zowel erfelijke factoren als omgevingsfactoren een rol.

</doc>
<doc id="37522" url="https://nl.wikipedia.org/wiki?curid=37522" title="Slag bij Kallo">
Slag bij Kallo

De Slag bij Kallo (13 juni - 21 juni 1638) was het gevolg van een poging van het Staatse leger om Antwerpen te heroveren. Prins Frederik Hendrik van Oranje zou vanuit Bergen op Zoom langs de Brabantse kant van de Schelde oprukken en zijn legeroverste graaf Willem van Nassau-Siegen (zoon van Frederik Hendriks volle neef Johan VII van Nassau-Siegen) langs de Vlaamse kant. De bedoeling was Antwerpen te omsingelen en in bezit te nemen.
Verslag van de gevechten.
Willem van Nassau-Siegen vertrok op 13 juni 1638 door het land van Doel en moest vanaf het Fort Liefkenshoek door het verdronken land van Kallo-polder waden. Hij veroverde de schansen Haasop en Steenland en de forten van Kallo en Verrebroek. Op 16 juni trachtte Willem tevergeefs de Kallose dijk in handen te krijgen. Twee dagen later kon hij met behulp van zijn cavalerie de Beverse dijk innemen. De verliezen waren aan beide zijden hoog en Maurits Frederik van Nassau-Siegen, de 17-jarige en enige zoon van Willem van Nassau-Siegen sneuvelde. Een schilderij van Jan Verhas uit 1863 in het gemeentehuis van Kallo herinnert daaraan.
Kardinaal-infant Ferdinand van Oostenrijk, de landvoogd van de Zuidelijke Nederlanden, kwam op 19 juni in Antwerpen aan en trok van daaruit met een troepenmacht van 9000 man op naar Kallo. In de nacht van 19 op 20 juni werd de aanval ingezet op drie plaatsen die in het bezit waren van de Staatse troepen: fort Kallo, de Beverse dijk en fort Verrebroek. Bij de laatste stormloop de daaropvolgende nacht op 21 juni werden de verdedigende troepen verslagen. In grote wanorde trokken ze zich terug op fort Liefkenshoek. Zeker 3000 Staatsen sneuvelden en velen werden krijgsgevangen gemaakt. Slechts ongeveer 1500 man bereikten het fort en die werden snel naar Bergen op Zoom teruggeroepen. Het zuidelijke "Spaanse" leger maakte 3 standaarden, 50 vaandels, 26 stukken geschut en 48 vaartuigen buit.
Met de slag bij Kallo mislukte opnieuw een poging Antwerpen bij de Republiek te voegen. De overwinning van Ferdinand van Oostenrijk werd met veel luister in Antwerpen gevierd op 22 juni. Enkele maanden later had er een Ommegang plaats om de overwinning te vieren.
Zegewagen van Kallo van Peter Paul Rubens.
Peter Paul Rubens krijgt kort na de Slag, de opdracht van de stadsmagistraat om een praalwagen te ontwerpen voor de Ommegang van 1638. De wagen krijgt de naam "Laurea Calloana", en is opgevat als een schip met mast, symbool van de Felicitas (Voorspoedige vaart), en is bevolkt met allerlei allegorische figuren:
Op de wagen zitten ook drie krijgsgevangenen.
Het olieverfschilderij op paneel (105,5 x 72,6 x 0,5 cm) bevindt zich in het KMSKA en toont ons een boven- en een zijaanzicht van de Zegewagen.
Een kopie ervan bevindt zich in het Fitzwilliam Museum te Cambridge.
Een ets van het ontwerp werd Theodoor van Tulden gemaakt in Gaspard Gevartius' boek "Pompa Introitus Ferdinandi uit" 1641.

</doc>
<doc id="37523" url="https://nl.wikipedia.org/wiki?curid=37523" title="Hanadi Jaradat">
Hanadi Jaradat

Hanadi Tayseer Abdul Malek Jaradat (Arabisch: هنادي تيسير عبدالمالك جردات) (Jenin, 22 september 1975 – Haifa, 4 oktober 2003) was een Palestijnse vrouw uit de plaats Jenin op de Westelijke Jordaanoever.
Ze was net 28 jaar oud toen ze zichzelf op 4 oktober 2003 opblies in het populaire strandrestaurant "Maxim" in de Israëlische stad Haifa. Daarbij kwamen ten minste 21 Arabieren en Joden om en raakten 51 personen gewond. Onder de slachtoffers waren twee gezinnen en vijf kinderen, onder wie een twee maanden oude baby. De eigenaren van het restaurants waren Arabisch en Joods.
Jaradat was lid van de islamitische terroristen groep Islamitische Jihad en was advocaat-stagiaire. Volgens onderzoeksrapportages en verklaringen van familieleden werd ze tot haar daad gedreven door de dood van haar verloofde en broer. Beiden werden gedood in haar bijzijn door een "undercover" actie van het Israëlische leger.
Sneeuwwitje en de waanzin van de waarheid.
Op 16 januari 2004 kwamen Jaradat en haar 72 slachtoffers weer even in het nieuws toen Zvi Mazel, de Israëlische ambassadeur in Zweden, in het Historisch Museum in Stockholm vernielingen aanrichtte aan het kunstwerk "Sneeuwwitje en de waanzin van de waarheid". Dit kunstwerk van de Zweedse Gunilla Skold Feiler en haar Israëlisch-Zweedse echtgenoot Dror Feiler, bestaat uit een foto van Jaradat, gemonteerd op een bootje dat drijft in een zee van 'bloed'. Mazel trok de stekkers van drie schijnwerpers los, en smeet een schijnwerper in het 'bloed' waarbij hij kortsluiting veroorzaakte. De schade was snel verholpen. Terwijl Mazel het gebouw werd uitgeleid, zei hij tegen de directeur dat het kunstwerk het begin was van een tweede Holocaust. De Israëlische premier Ariël Sharon schaarde zich achteraf achter de ambassadeur.

</doc>
<doc id="37526" url="https://nl.wikipedia.org/wiki?curid=37526" title="Mainframe">
Mainframe

Een mainframe is een centrale computer. De gegevens werden oorspronkelijk in een mainframe ingevoerd met gegevensdragers als ponskaarten, ponsbanden en magneetbanden. In de jaren 70 werden op enige schaal terminals aan mainframes aangesloten, aanvankelijk schrijfmachineterminals en later ook beeldschermen. Na de opkomst van de personal computer in de jaren 80 werden deze als clients aangesloten aan mainframes als servers.
Geschiedenis.
De eerste mainframes stammen uit de jaren 50. Opdrachten werden in die tijd via ponskaarten ingevoerd. In het midden van de jaren 60 kwam er besturingssysteem die het mogelijk maakte dat mainframes verschillende taken tegelijk uitvoerden, multitasken. Van een werkelijk gelijktijdige verwerking was overigens geen sprake: de software verdeelde de capaciteit van de enkele processor van de computer door de verschillende taken afwisselend aan de beurt te laten komen, waarbij er slim gebruik werd gemaakt van het feit dat een computer duizenden instructies kan uitvoeren voor één toepassing in de tijd dat een andere toepassing wacht op invoer van, of uitvoer naar de mechanische, en daardoor relatief veel langzamere randapparaten.
Herkomst van de naam.
De naam mainframe is waarschijnlijk afgeleid van de grote metalen kast, waarin de computers waren geplaatst en kwam in zwang toen er in de jaren 70 ook andere computers kwamen, met name minicomputers, zoals de PDP-11 van DEC, en later personal computers.
Producenten.
De bekendste bouwer van mainframes is IBM, deze beheerst 90% van de markt. Andere bedrijven die actief zijn op deze markt zijn Unisys, voorheen Burroughs, UNIVAC, Bull, Fujitsu en Hitachi. De twee laatstgenoemde bedrijven legden zich toe op de fabricage van "plug compatible" mainframes, waarmee op compatibiliteit met IBM mainframes wordt gedoeld. Hoewel de IBM mainframes, anders dan de latere IBM PC, niet als 'open' serie waren bedoeld, trad IBM destijds niet juridisch op tegen deze namaak. De reden daarvoor was dat IBM een zo groot marktaandeel had, dat zij voortdurend klachten kregen dat zij in feite een monopolie hadden. Wel ging IBM ertoe over de kosten van de systeemsoftware afzonderlijk in rekening te brengen. Tot in de jaren 70 was daar geen reden toe, omdat IBM software alleen op IBM computers draaide. Inmiddels treedt IBM juridisch op tegen namaak.
Mainframes vs. supercomputers.
Mainframes mogen niet worden verward met supercomputers. Beide hebben een grote verwerkingscapaciteit, maar bij supercomputers is die vooral gericht op piekprestaties op het gebied van berekeningen, terwijl een mainframe wordt gekenmerkt door optimalisatie van I/O-operaties en betrouwbaarheid. Een supercomputer is bijvoorbeeld geschikt voor het doorberekenen van complexe simulaties terwijl een mainframe de transacties van een bank verwerkt. Een mainframe kan jarenlang storingsvrij doorwerken en onderhoud kan worden verricht terwijl het systeem doordraait.

</doc>
<doc id="37527" url="https://nl.wikipedia.org/wiki?curid=37527" title="Iglo">
Iglo

Een iglo is een hut die is opgetrokken van sneeuwblokken. Het woord betekent "huis" in het inuktitut, de taal van de Inuit.
Hoewel sneeuw op het eerste gezicht misschien geen goede keuze lijkt om een onderkomen te bouwen (te zacht of te koud), heeft het toch grote voordelen. Sneeuw is in het woongebied van de Inuit ruim voorhanden. Bovendien kunnen de nadelen worden opgevangen. Door de blokken spiraalsgewijs te stapelen, ontstaat een zeer stevig bouwsel. Bovendien is sneeuw een slechte warmtegeleider, zodat warmte goed kan worden vastgehouden. Hierdoor kan een iglo verrassend warm zijn van binnen.
De iglo bestaat uit een koepel, het woonverblijf, en een tunnel, die toegang tot het verblijf verschaft en tegelijk als opslagplaats fungeert. Een raam kan worden gevormd door een ijsschots. Essentieel is een ventilatiegat om te voorkomen dat de bewoners stikken. Vaak ligt de ingang bovendien lager dan de slaapruimte, zodat koude lucht in de lagere delen van de iglo blijft hangen. Een lamp zorgt voor de verwarming en verlichting. Als de iglo gebouwd is, houdt men enige tijd de brander dicht bij het plafond, dat hierdoor deels smelt, waardoor het water langs de muren naar beneden loopt en die nat worden. Dan wordt deur opengetrokken zodat het water door de plotse kou snel bevriest. Zo ontstaat een ijslaag die de stevigheid van de iglo bevordert en voorkomt dat de iglo van binnenuit smelt.
Bepaalde eskimostammen, in het bijzonder de stammen die rond de Straat Davis wonen, behangen de binnenkant van de iglo met dierenhuiden, waardoor de temperatuur in de iglo kan oplopen van ± 2 °C tot 10 à 20 °C, of warmer.

</doc>
<doc id="37528" url="https://nl.wikipedia.org/wiki?curid=37528" title="Gehoorverlies">
Gehoorverlies



</doc>
<doc id="37529" url="https://nl.wikipedia.org/wiki?curid=37529" title="Gehoorbeentje">
Gehoorbeentje

De gehoorbeentjes of ossicula auditus zijn drie minuscule botjes die in het middenoor zitten. Het zijn de kleinste botjes in het menselijk lichaam.
Overzicht.
De gehoorbeentjes vormen bij zoogdieren een mechanische verbinding tussen het trommelvlies en het ovale venster.
Door deze mechanische koppeling brengen de gehoorbeentjes de trillingen die optreden in het trommelvlies en die daar ontstaan als geluid het oor binnentreedt, over op het ovale venster. Het ovale venster brengt de trillingen weer over op de vloeistof in het slakkenhuis. Door de onderlinge hefbomen van de beentjes worden de trillingen van het trommelvlies enigszins in amplitude versterkt. Een ander effect dat voor de versterking zorgt is dat het trommelvlies groter is dan het ovaal venster. Maar de belangrijkste functie van de gehoorbeentjes is de impedantieaanpassing die nodig is om trillingen in lucht over te brengen in trillingen in vloeistof. Dit effect is veel groter dan die van de hefboomwerking.
De drie beentjes (die wel wat lijken op de voorwerpen die dezelfde naam dragen) heten:
Een makkelijke manier om deze volgorde te onthouden, is het woord HAAS (Hamer, AAmbeeld, Stijgbeugel)
De aanwezigheid van de gehoorbeentjes in het middenoor is een kenmerk van alleen de zoogdieren; ze komen niet voor bij andere diergroepen.
Hamer.
De hamer (Latijn: "malleus") is een klein botje dat het trommelvlies met het aambeeld verbindt. Het botje heeft ongeveer de vorm van een hamer. De hamer staat via het incudomalleaire gewricht in verbinding met het aambeeld.
De hamer van een mens weegt circa 23 milligram.
De hamer is geëvolueerd uit het "os articulare" van de meeste groepen viervoetigen. Dat vormt de onderkant van het kaakgewricht. Bij latere zoogdieren heeft dit bot zich dus van de onderkaak naar de hersenpan verplaatst, iets wat mogelijk werd gemaakt doordat het scharnierpunt tussen onderkaak en schedel steeds verder naar voren kwam te liggen. Het subtiele gehoor van zoogdieren heeft zich wellicht ontwikkeld omdat het oorspronkelijk kleine nachtdiertjes waren die met hun kleine oogjes te weinig in het duister zagen.
Aambeeld.
Het aambeeld (Latijn: "incus") verbindt de hamer met de stijgbeugel via het incudostapediale gewricht.
Net als de andere gehoorbeentjes komt het aambeeld alleen voor bij zoogdieren. Het is een evolutie van het bij reptielen voorkomende schedelbot, het quadratum, dat meestal de bovenkant vormt van het kaakgewricht.
Het aambeeld van een mens weegt circa 27 milligram.
Stijgbeugel.
Vanwege de vormgelijkenis met de stijgbeugel als onderdeel van een paardentuig wordt het laatste van drie gehoorbeentjes in het oor van zoogdieren stijgbeugel (Latijn: "stapes") genoemd. De stijgbeugel is het kleinste en lichtste onderdeel van het menselijk skelet. Het dient evenals de andere twee gehoorbeentjes voor versterking en geleiding van de mechanische trillingen van het trommelvlies naar het slakkenhuis. Die versterking is nodig omdat trillingen zich anders door de lucht dan door vaste stof voortplanten. Daar worden de mechanische trillingen omgezet in een elektrisch signaal en door middel van de gehoorzenuw naar de hersenen gestuurd.
Bij middenooraandoeningen kan de stijgbeugel zodanig beschadigd raken dat deze vervangen moet worden. De stijgbeugel kan in zijn geheel vervangen worden (stapedectomie) of de voetplaat (basis) op het ovale venster kan gespaard blijven (stapedotomie). In beide gevallen wordt er een staafvormige prothese ingebracht op de plaats van de stijgbeugel.
Aan de stijgbeugel zit een spiertje (musculus stapedius), dat te grote uitslagen voorkomt. Een ander spiertje (musculus tensor tympani) zit aan het trommelvlies. Beide spiertjes geven bescherming tegen te grote uitslagen van het trommelvlies, mochten er te harde geluiden in het middenoor terechtkomen. Door te hard geluid kunnen deze spiertjes beschadigd raken.
De stijgbeugel is het kleinste botje van de drie botjes. Bij de mens weegt het circa 2,5 milligram.
De "stapes" komt voort uit de hyomandibula van basale vissen. Bij de Tetrapoda werd het een gehoorbeen waarvan het boveneind paste in een nieuw ontwikkelde holte in de hersenpan, de "fenestra vestibuli" ofwel "fenestra ovalis". Bij de meeste groepen heeft het nog steeds de vorm van een rechte lange staaf, van de hersenpan naar het "foramen quadraticum" lopend waar zich dan het trommelvlies bevindt. De stijgbeugelvorm bij latere zoogdieren is dus uitzonderlijk.

</doc>
<doc id="37530" url="https://nl.wikipedia.org/wiki?curid=37530" title="EAI">
EAI



</doc>
<doc id="37531" url="https://nl.wikipedia.org/wiki?curid=37531" title="Endoplasmatisch reticulum">
Endoplasmatisch reticulum

Het endoplasmatisch reticulum (ER) of reticulum endoplasmaticum is een netwerk ("reticulum") van membranen dat gelegen is in het cytoplasma van een eukaryote cel. Het bestaat uit twee dicht tegen elkaar liggende membranen waartussen holten en kanalen worden gevormd. Het is afgescheiden van de rest van de cel door een membraan met dezelfde structuur als de celmembraan. Een theorie is dat het endoplasmatisch reticulum ontstaan is door instulping van de celmembraan. Aanwijzing hiervoor is onder andere dat de eiwitsamenstelling van de binnenzijde van het endoplasmatisch reticulum overeenstemt met die van de buitenzijde van de celmembraan.
Ruw endoplasmatisch reticulum.
Het ruw endoplasmatisch reticulum (Engels: "rough ER, RER") herbergt de ribosomen en heeft daardoor een belangrijke rol in de eiwitvorming (eiwitsynthese) in de cel. Ook heeft het een rol in het transport van stoffen in de cel, met name is het belangrijk voor het verzamelen van eiwitten die naar het golgiapparaat vervoerd moeten worden. Dit is eigenlijk de hoofdfunctie van het endoplasmatisch reticulum.
Het ruw endoplasmatisch reticulum dankt zijn naam aan het ruwe uiterlijk onder de elektronenmicroscoop, dat veroorzaakt wordt door de vele ribosomen die op het buitenoppervlak zijn aangehecht.
Alle aangehechte ribosomen zijn verbonden met de binnenzijde van het endoplasmatisch reticulum door een porie-eiwit. Wanneer een van deze ribosomen een mRNA-streng ontvangt, wordt de door translatie gevormde peptideketen via het porie-eiwit het endoplasmatisch reticulum ingeleid. Pas daarna wordt het eiwit tot zijn uiteindelijke vorm gevouwen.
Glad endoplasmatisch reticulum.
Het glad ER (Engels: "smooth ER, SER") is een variant van het endoplasmatisch reticulum dat voornamelijk dient om stoffen vanuit het ruw endoplasmatisch reticulum te vervoeren naar het golgiapparaat. Het bevindt zich dan ook vaak tussen zones met ruw endoplasmatisch reticulum en het golgiapparaat. Andere functies van het glad endoplasmatisch reticulum zijn het opslaan van calciumionen, de synthese van lipiden, fosfolipiden en de detoxificatie van drugs, alcohol en andere gifstoffen (met name in levercellen). Het glad endoplasmatisch reticulum komt daarom goed ontwikkeld voor in de bijnierschors (voor de productie van steroidhormonen), leverparenchym en spiercellen (waar ze een rol spelen in het contractieproces, het zogenaamde sarcoplasmatisch reticulum).
Sarcoplasmatisch reticulum.
Het sarcoplasmatisch reticulum (SR) wordt gewoonlijk beschouwd als een gespecialiseerde vorm van (glad) endoplasmatisch reticulum die aanwezig is in dwarsgestreept spierweefsel. Het is nog niet zeker of er naast het sarcoplasmatisch reticulum nog ander endoplasmatisch reticulum in spiercellen aanwezig is.
Een belangrijke functie van het sarcoplasmatisch reticulum is het opnemen van calciumionen, om deze snel los te laten op het moment dat de cel een actiepotentiaal genereert. Het opnemen van calcium is een actief proces dat energie kost, en wordt uitgevoerd door de sarcoplasmatische calciumpomp (SERCA). In het SR worden de ionen opgeslagen door ze aan specifieke "buffers" te binden. Het loslaten van de calciumionen gebeurt door IP3-receptoren en ryanodinereceptoren. In spiercellen dient het losgelaten calcium om de samentrekking van de cel mogelijk te maken.

</doc>
<doc id="37533" url="https://nl.wikipedia.org/wiki?curid=37533" title="Davenportgambiet">
Davenportgambiet

Het Davenportgambiet is een gambiet in de opening van een schaakpartij. Het wordt ook wel het Coloradogambiet genoemd. Het behoort tot de halfopen spelen, en is een variant van de Nimzowitschverdediging. De beginzetten zijn 1.e4 Pc6 2.Pf3 f5.

</doc>
<doc id="37534" url="https://nl.wikipedia.org/wiki?curid=37534" title="Sobelair">
Sobelair

Sobelair was de oudste chartermaatschappij van België. Het bedrijf werd opgericht voor een luchtvaartverbinding tussen België en Belgisch-Congo. Later werd Sobelair een chartermaatschappij die vloog op meer dan 70 bestemmingen. Sobelair werd in januari 2004 failliet verklaard. Er werkten 450 mensen.
Sobelair werd in 1946 opgericht onder de naam "Société Belge des Transports Aériens". De maatschappij vloog aanvankelijk met tot passagiersvliegtuigen omgebouwde Douglas C-47-toestellen uit de Tweede Wereldoorlog. In de loop van de jaren vijftig werden daarnaast toestellen gehuurd van Sabena. De onafhankelijkheid van Belgisch Congo in 1960 kostte de maatschappij veel klandizie en maakte een heroriëntatie noodzakelijk. In de loop van de jaren zestig kwam een samenwerkingsverband met Sabena tot stand. Sobelair ging de minder rendabele vluchten van Sabena uitvoeren.
Toen rond 1970 het vliegchartertoerisme opkwam, richtte Sobelair zich op de chartermarkt. Hiertoe werden vijf Caravelles aangeschaft en een Boeing 707. Eind jaren 70 stapte Sobelair over op de Boeing 737. Begin jaren 80 zakte de chartermarkt in en raakte Sobelair in grote problemen, maar de maatschappij wist deze te overwinnen en leasede vanaf 1994 enkele Boeing 767-toestellen, waarmee lange afstandsvluchten naar de Caraïbische eilanden werden uitgevoerd. De Boeing 737-vloot, waarmee op bestemmingen in de Middellandse Zee en op de Canarische Eilanden werd gevlogen, werd geheel vernieuwd en er werden twee stuks Airbus A300 geleased.
Eind jaren 90 raakte de maatschappij in opspraak toen managers en piloten werden veroordeeld wegens het vervalsen van vliegstaten om het aantal veiligheidscontroles en onderhoudsbeurten te verminderen.
In 2003 verloor Sobelair enkele grote klanten. Sobelair kampte toen al met ernstige financiële problemen. Het bedrijf had 15 miljoen euro schuld aan het voormalige Sabena en de vluchten die Sobelair voor Dutch Caribbean Airlines uitvoerde leverden per jaar 5 miljoen euro verlies op – de onderhandelaars zouden niet hebben geweten dat een Antilliaanse gulden veel meer waard was dan een Nederlandse gulden. De werknemers gingen tot tweemaal toe akkoord met een verlaging van hun salaris. Eigenaar Aldo Vastapane probeerde 10 miljoen euro te lenen, maar dat lukte niet. Op 6 januari 2004 besloot Sobelair surseance van betaling aan te vragen. De Brusselse rechtbank van koophandel verklaarde Sobelair op 19 januari 2004 failliet.

</doc>
<doc id="37538" url="https://nl.wikipedia.org/wiki?curid=37538" title="John Kerry">
John Kerry

John Forbes Kerry (Aurora (Colorado), 11 december 1943) is een Amerikaans politicus en diplomaat van de Democratische Partij. Hij was senator voor Massachusetts van 1985 tot 2013 en minister van Buitenlandse Zaken in het kabinet-Obama van 2013 tot 2017. In 2004 was hij presidentskandidaat namens de Democratische Partij. Hij verloor die presidentsverkiezingen van George W. Bush, die een tweede termijn zeker stelde. Van 2021 tot 2024 diende Kerry als speciaal klimaatgezant van president Joe Biden.
Jeugd en opleiding.
John Kerry werd geboren in het Fitzsimons Army Hospital in Aurora bij Denver (Colorado). Vader Richard Kerry was tijdens de Tweede Wereldoorlog testpiloot in het Army Air Corps. Kort na Kerry's geboorte keerde het gezin terug naar Massachusetts. De familie was katholiek, en als kind diende Kerry als misdienaar.
Kerry studeerde aan Yale, waar hij lid werd van het geheime genootschap Skull and Bones, evenals George W. Bush. Hij studeerde in 1966 af. Tijdens de Vietnamoorlog diende hij van 1966 tot 1969 in de Amerikaanse marine, waarvan enkele maanden in Vietnam. In 1970 werd hij woordvoerder van de Amerikaanse veteranen tegen de Vietnamoorlog (VVAW). Hij getuigde in 1971 namens de VVAW in de Amerikaanse Senaat.
Hij studeerde aan de rechtenfaculteit van Boston College, waar hij in 1976 afstudeerde, waarna hij begon als advocaat.
Vervolgens werd hij openbaar aanklager. In 1982 werd Kerry vicegouverneur van Massachusetts, en in 1984 werd hij voor de Democratische Partij in de Senaat gekozen. Hij werd herkozen in 1990, 1996 en 2002.
Afkomst.
Kerry's grootvader van vaderskant, Frederick A. Kerry, werd als Fritz Kohn geboren in Horní Benešov, een plaatsje in Oostenrijk-Hongarije (nu Tsjechisch Silezië) en groeide op in Mödling, een kleine plaats in de buurt van Wenen. Kohns vrouw Ida Loewe was geboren in Boedapest. Beiden waren Duitssprekende Joden. In 1901 bekeerde Fritz Kohn zich echter tot het katholicisme en wijzigde zijn naam in Frederick Kerry.
Een Tsjechische historicus meldt dat Ida een afstammeling is van Sinai Loew, een van de drie oudere broers van rabbi Judah Loew (1525 - 22 augustus 1609), een bekende kabbalist en talmoedist, bekend als de Maharal van Praag. Een broer en een zus van Ida, Otto Loewe en Jenni Loewe, werden in 1942 door de nazi's vanuit Wenen gedeporteerd. Otto kwam om in Theresienstadt en Jenni in Treblinka.
In 1905 emigreerde het echtpaar naar de nieuwe wereld. Eenmaal in de VS kregen de kersverse Kerry's drie kinderen, onder wie de vader van John Kerry. De kinderen werden katholiek opgevoed.
John Kerry's grootvader van moederskant, James Grant Forbes, werd geboren in Shanghai, waar de familie Forbes een fortuin vergaarde met de handel in onder andere opium. Forbes trouwde met Margaret Tyndal Winthrop, uit een familie die diep is geworteld in de geschiedenis van New England. Via haar is John Kerry verwant aan vier eerdere presidenten inclusief, ironisch genoeg, George Walker Bush.
Kerry's vader, Richard John Kerry, werd in 1916 geboren in Massachusetts. Na kort te hebben gediend bij de Amerikaanse strijdkrachten, ging hij bij de diplomatieke dienst van het Amerikaans ministerie van Buitenlandse Zaken werken. In 1937 ontmoette hij Rosemary Forbes. Ze kwam uit een gezin van zeven kinderen en deed een verpleegstersopleiding. Tijdens de Tweede Wereldoorlog werkte ze bij het Rode Kruis in Parijs. Het stel trouwde in januari 1941 in Montgomery, Alabama.
Jeugdjaren.
Volgens Kerry stamt zijn eerste herinnering van toen hij drie jaar oud was, toen hij aan de hand van zijn huilende moeder door het gebroken glas en puin van haar ouderlijk huis in Saint-Briac in Frankrijk liep. Dit gedenkwaardige bezoek kwam kort nadat Saint-Briac door Amerikaanse strijdkrachten bevrijd was op 14 augustus 1944. Het familielandgoed, bekend als "Les Essarts", was tijdens de oorlog bezet door de nazi's die het als hoofdkwartier gebruikten. Toen de Duitsers op de vlucht sloegen, bombardeerden ze Les Essarts, waarna het afbrandde.
Het verwoeste landgoed werd in 1954 herbouwd. Kerry en zijn ouders zouden er vaak hun zomervakantie doorbrengen. Gedurende deze zomers werd hij goede vrienden met zijn eerste neef Brice Lalonde, een toekomstig socialistisch leider van de Franse Groenen die in 1981 een gooi naar het Franse presidentschap deed.
Omdat Kerry's familie vaak verhuisde, bezocht hij als kind verscheidene scholen. Vele jaren later zei hij hierover: "Tot mijn eeuwig verdriet was ik altijd aan het weggaan en het afscheid nemen. Het had een effect op je. Het verhardde je. Er was niet veel bestendigheid en bakermat. Voor kinderen is dat geen ideale situatie." Op zijn elfde werd hij naar een Zwitsers internaat gestuurd, terwijl zijn familie in Berlijn woonde. Tijdens een bezoek aan thuis reed hij in de stad rond om de ruïnes van de voormalige Duitse hoofdstad te verkennen. Kerry wist zelfs de Sovjetsector binnen te glippen, totdat zijn vader hierachter kwam en er een eind aan maakte. Als jongen bracht Kerry veel tijd alleen door. Hij fietste door Frankrijk, nam een veer van Noorwegen naar Engeland, kampeerde een keer in Sherwood Forest. Tijdens de periode op het internaat zag Kerry de film "Scaramouche", die zijn favoriete film werd. Hij noemde later zijn motorboot naar de hoofdfiguur.
Internaat (1957-1962).
Omdat zijn vader ambassadeur in Oslo werd, werd Kerry naar een internaat gestuurd. In 1957 ging hij naar de Fessenden School in West Newton, een plaats in Newton, Massachusetts. Daar ontmoette hij Richard Pershing, een kleinzoon van de befaamde generaal John Pershing, zij werden vrienden.
Het jaar daarop schreef hij zich in aan de St. Paul's School in Concord en in 1962 behaalde hij daar zijn diploma. Het salaris dat zijn vader verdiende was niet voldoende om het schoolgeld te betalen, maar Kerry's kinderloze oudtante Clare Winthrop, die al op hoge leeftijd was, nam vrijwillig de kosten op zich. Kerry voelde zich een buitenstaander op deze school omdat hij een katholiek liberaal was terwijl de meesten van zijn medescholieren republikeinse episcopalen waren.
Ondanks deze aanpassingsmoeilijkheden maakte hij vrienden en kwamen zijn interesses tot ontwikkeling. Hij bekwaamde zich in spreekvaardigheid en raakte geïnteresseerd in politiek. In zijn vrije tijd vermaakte hij zich met ijshockey en lacrosse, dat hij speelde in teams geleid door Robert S. Mueller III, de voormalig directeur van de FBI. Kerry speelde ook basgitaar in de schoolband The Electras, die in 1961 een album uitbracht. Hiervan werden slechts 500 exemplaren gemaakt. In 2004 verwisselde een exemplaar van eigenaar voor 2551 dollar.
In 1959 richtte Kerry op St. Paul's de John Winant Society op om over actuele onderwerpen te debatteren. Dit genootschap bestaat nog steeds. In november 1960 hield hij zijn eerste politieke toespraak, waarin hij zich uitsprak voor de verkiezing van John F. Kennedy tot president.
Ontmoetingen met president Kennedy (1962).
In 1962 stelde Kerry zich beschikbaar voor Edward Kennedy's eerste campagne voor de Amerikaanse Senaat. Die zomer kreeg hij verkering met Janet Jennings Auchincloss, de halfzus van Jacqueline Kennedy. Auchincloss nodigde Kerry uit om haar familielandgoed te bezoeken: Hammersmith Farm bij Newport, Rhode Island. Daar ontmoette hij president Kennedy voor de eerste keer. Ze ontmoetten elkaar een aantal weken later opnieuw, ditmaal tijdens de America's Cup-zeilrace voor de kust van Rhode Island.
Yale-universiteit (1962-1966).
In 1962 ging Kerry aan Yale-universiteit politieke wetenschappen studeren. Hij zou er in 1966 zijn BA halen. Kerry speelde in de voetbal-, ijshockey-, lacrosse- en schermteams. Daarnaast nam hij vlieglessen. Om in de zomers extra geld te verdienen laadde hij vrachtwagens in een groentedistributiecentrum, en verkocht hij encyclopedieën aan huis.
In zijn tweede jaar werd Kerry president van de Yale Political Union. Door zijn betrokkenheid bij deze politieke vereniging kon hij zich bezighouden met de belangrijke kwesties van die dagen, zoals de Amerikaanse burgerrechtenbeweging en het "New Fontier"-programma van president Kennedy. Onder begeleiding van zijn leraar in debatteerkunst, de hoogleraar geschiedenis Rollin Osterweis, won Kerry tientallen debatten tegen andere studenten uit het hele land. In april 1965 werd Kerry lid van het Skull and Bones-genootschap, op uitnodiging van zijn vriend John Shattuck. Ook zijn latere uitdager George Walker Bush was lid van deze groep, die slechts op uitnodiging zijn leden toelaat.
In maart 1965, toen de Vietnamoorlog uit de hand begon te lopen, won hij als beste redenaar in de juniorklasse de Ten Eyckprijs, met een kritische toespraak over het Amerikaanse buitenlandse beleid. In die toespraak zei hij: "Het spook van het westers imperialisme veroorzaakt onder Afrikanen en Aziaten meer angst dan het communisme, en dus zal het zichzelf verslaan." Omdat hij zo goed in het openbaar kon spreken werd hij uitgekozen om namens zijn jaargenoten een afstudeerspeech te houden. De toespraak die op het laatste moment was geschreven vormde een brede kritiek op het Amerikaanse buitenlands beleid, inclusief de oorlog.
Militaire dienst (1966-1970).
Tussen de jaren 1966 en 1970 diende Kerry als luitenant in de Amerikaanse marine ten tijde van de oorlog in Vietnam. Zijn laatste uitzending naar Vietnam was vier maanden als bevelvoerend officier op een snel patrouillevaartuig, een zogenaamde "Swift Boat" in 1969. Gedurende die periode werden hem meerdere medailles verleend, waaronder de zilveren ster, bronzen ster en drie purperen harten. Tijdens zijn campagne voor het presidentschap werd zijn militaire carrière onderwerp van discussie.
Militaire dienst op de USS "Gridley".
Nadat zijn aanvraag om uitstel van dienstplicht met 12 maanden was geweigerd - Kerry wilde in Parijs studeren - werd Kerry vrijwilliger bij de reservisten van de Amerikaanse marine. Hij trad aan op 18 februari 1966 en kwam in actieve militaire dienst op 19 augustus.
Na een opleiding van 16 weken aan de cadettenschool van het trainingscentrum voor de Amerikaanse marine in Newport op Rhode Island te hebben doorlopen, ontving hij op 16 december zijn aanstelling als officier.
Op 3 januari 1967 begon Kerry aan een tienweekse cursus voor de functie Officier Schadebeperking op het marineopleidingcentrum op Treasure Island (Californië). Op 22 maart meldde hij zich bij het trainingscentrum luchtafweer voor een opleiding tot wachtofficier gevechtsinformatiecentrum.
Kerry werd voor het eerst uitgezonden op 8 juni 1967 waarbij hij diende als kornet op de elektra-afdeling van het geleidewapens-fregat USS Gridley. Op 9 februari 1968 voer de "Gridley" uit voor stationering in de westelijke Grote oceaan. De volgende dag vroeg Kerry om overplaatsing naar Vietnam, bij voorkeur als commandant van een snel patrouillevaartuig (PCF), een zogenaamde "Swift Boat". Deze 17 meter lange schepen hebben een huid van aluminium en hebben weinig tot geen bepantsering, maar ze zijn zwaar bewapend en moeten het van hun snelheid hebben. (Kerry's tweede keus was officier op een rivierpatrouilleboot). "Ik wilde niet echt betrokken raken bij de oorlog," zei Kerry in een boek van Vietnamherinneringen dat in 1986 gepubliceerd werd. "Toen ik me opgaf voor de snelboten hadden ze weinig van doen met oorlogvoering. Ze werden ingezet in kustpatrouilles. Dat dacht ik te doen te zullen krijgen."
De "Gridley" voer langs verscheidene plaatsen zoals Wellington in Nieuw-Zeeland, Subicbaai op de Filipijnen en de Golf van Tonkin nabij de kust van Noord-Vietnam waar het schip vliegdekschepen ondersteunde. Het schip had gedurende deze periode geen vijandige contacten en trok terug naar de V.S. op 27 mei waar het aanmeerde in de haven van Long Beach, Californië op 6 juni.
Tien dagen na terugkeer werd Kerry op 16 juni gepromoveerd tot de rang van junior-luitenant en op 20 juni verliet hij de "Gridley" voor een speciale training op de amfibische basis van de marine in Coronado.
Kerry's diensttijd als commandant van een swiftboot.
Na het voltooien van de training tot commandant van een swiftboot op 17 november meldde Kerry zich op 1 december voor dienst bij het kustsquadron 1 van de 14e kustdivisie op Cam Ranhbaai in Zuid-Vietnam.
De twee swiftboten die Kerry geleid heeft, namen deel aan Operatie Sealords, het geesteskind van admiraal Elmo R. Zumwalt jr. Het doel een agressievere Amerikaanse militaire aanwezigheid te realiseren in een gebied dat al lang een haard van de Vietcong was. Als onderdeel van dat plan moesten de swiftboten de smalle waterwegen van de Mekongrivierdelta patrouilleren om vijandelijke troepenverplaatsingen te kunnen ontdekken, vijandelijke aanvoerroutes af te snijden, aanvallen uit te lokken en anderszins de vijandige troepen uit hun tent te lokken.
Gedurende een vier maanden durende dienst als commandant leidde Kerry patrouilles met een vijfpersoonsbemanning in door vijanden beheerste gebieden rond de Cua Longrivier. Hij was eerst commandant van de swiftboot PCF-44. Eind januari 1969 werd Kerry overgeplaatst naar de PCF-94, die hij op 18 missies gedurende de volgende 48 dagen leidde.
Eerste Purple Heart-onderscheiding.
In de nacht van 2 op 3 december 1968 voeren Kerry en zijn bemanning met een kleine boot een patrouille uit bij een schiereiland ten noorden van de Cam Ranhbaai. Tijdens die patrouille betrapten ze een aantal mensen die bootjes aan het lossen waren, en wegrenden toen ze gezien waren. Toen de Vietnamezen weigerden te reageren op een bevel om te stoppen, gaf Kerry de bemanning opdracht het vuur te openen. Gedurende dit treffen werd Kerry met een schampschot geraakt in de linkerarm boven de elleboog. Uit zijn arm werd een granaatscherf gehaald en de wond werd behandeld met bacitracine en verbonden. Kerry keerde reeds de volgende dag terug op het strijdtoneel waarbij hij een gewone swiftbootpatrouille uitvoerde. Voor deze wond werd Kerry onderscheiden met zijn eerste Purple Heart.
Kerry's ontmoeting met Zumwalt en Abrams.
Destijds hanteerde het militair commando in Vietnam een beleid van "vrijvuurzones". In deze gebieden moesten de militairen schieten op iedereen die zich na de avondklok vertoonde, zonder eerst na te gaan of ze vijandelijk waren. Zulke treffens konden leiden tot de dood van onschuldige burgers. Kerry heeft verklaard, dat hij nooit gedacht heeft dat hij of zijn bemanning iets verkeerds deden: "Er was niemand in dat gebied die niet wist dat je je 's avonds niet in dat gebied begeeft, dat je je niet in een sampan de rivier op gaat, en er was een avondklok." Desalniettemin concludeerde hij spoedig dat het beleid veranderd moest worden.
Op 22 januari 1969 hadden Kerry en nog enkele officieren een ongebruikelijke ontmoeting in Saigon met admiraal Elmo Zumwalt en met generaal Creighton Abrams, de bevelhebber van de Amerikaanse strijdkrachten in Vietnam. Kerry en de andere officieren vertelden dat het "vrijvuurbeleid" de Vietnamezen van hen vervreemdde en dat de operaties met de swiftboten niet het beoogde effect hadden, namelijk het afsnijden van de toevoerlijnen van de Vietcong.
Tweede Purple Heart.
Kerry ontving zijn tweede Purple Heart voor zijn acties op de Bo De-rivier op 20 februari 1969. Het was de bedoeling dat de swiftboten ondersteund zouden worden door helikopters. Toen ze de Bo De opgingen, werden de helikopters echter aangevallen. Ze keerden terug naar hun basis om te tanken en waren voor enkele uren niet in staat om de missie voort te zetten. Kerry beschreef de situatie in zijn notitieblokje: "We hadden daardoor de keus: wachten op de onzekere terugkeer van de helikopters en eventuele sluipschutters meer tijd te geven een hinderlaag op te zetten op onze terugweg, of we konden de kans grijpen en onmiddellijk zonder dekking terugkeren. We kozen voor het laatste."
Toen de swiftboten de Cua Lon bereikten werd Kerry's boot getroffen door een granaatprojectiel met raketaandrijving en Kerry raakte gewond door een granaatscherf, dit keer in zijn linkerbeen. Hierna kwamen ze geen problemen meer tegen en bereikten veilig de golf van Thailand. Kerry heeft nog steeds een granaatscherf in zijn been omdat de doktoren die hem behandelden het beter vonden om geen grote wond te maken, en alleen het beschadigde weefsel te verwijderen en de wond te hechten.
Kerry kreeg een tweede Purple Heart voor zijn verwonding, maar hij liet geen verstek gaan voor zijn dienstuitoefening.
Zilveren ster.
Acht dagen later, op 28 februari, vond er een incident plaats waarvoor Kerry een zilveren ster kreeg. Bij deze gebeurtenis voerde hij het tactisch commando over zijn swiftboot plus twee andere. Zij moesten een team van de genie en enkele tientallen Zuid-Vietnamese militairen vervoeren, die vijandige sampans, bouwwerken en bunkers moesten vernietigen. Varend over de Bay Haprivier liepen ze in een hinderlaag. Kerry liet de boten naar de kust draaien en de Vietcongposities onder schot nemen. Volgens de officiële toelichting van admiraal Zumwalt bij de medailleverlening leidde hij deskundig het vuur van zijn boordgeschut, terwijl hij de inzet van de Zuid-Vietnamese troepen coördineerde.
Nadat ze de Zuid-Vietnamese militairen en een team van drie Amerikaanse militaire adviseurs aan land hadden gezet op de plek van de hinderlaag, gingen Kerry's boot en nog een andere boot verder de rivier op om de vluchtende vijanden op te sporen. De boten kwamen onder vuur te liggen van verscheidene B-40-raketten van de Vietcong, waarbij er eentje de vensters van het manschappenverblijf verbrijzelde. De normale procedure zou zijn geweest op de oever te vuren en naar een locatie uit de oever te varen.
In plaats hiervan beval Kerry de boot te keren en de vijandige posities aan te vallen. Zodra ze de oever naderden sprong er een Vietcongsoldaat uit het struikgewas met een geladen raketwerper. Omdat de vijandige soldaat slechts op korte afstand van de boot stond, kon voorstevenschutter Tommy Belodeau de man in het been schieten met het 7.62x51-kaliber-M-60-machinegeweer. De persoon gaf echter niet op; volgens de bemanningsleden blokkeerde het machinegeweer van Belodeau toen hij vuurde en ook het bemanningslid Michael Medeiros slaagde er niet in te vuren. Kerry sprong aan land en zette, gevolgd door enkele bemanningsleden, de achtervolging in op de vluchtende man die nog steeds bewapend was met een raketwerper, en doodde hem. De medailletoelichting meldt dat Kerry "een aanvalsgroep leidde welke het gebied schoonveegde" totdat "de vijand compleet verdreven was". De missie werd als hoogst succesvol aangemerkt, omdat zij verschillende vijandelijke doelen vernietigd had, aanzienlijke vijandelijke gevechtsmiddelen had geconfisqueerd en er geen slachtoffers waren gevallen.
Bronnen uit Kerry's omgeving zeggen dat het incident een diepgaand effect op hem had: "Het is de reden dat hij zo boos wordt als zijn patriottisme in twijfel wordt getrokken. Het was een traumatische ervaring die hij nog steeds bij zich draagt en hij ging erdoorheen voor zijn vaderland." Het beïnvloedt de manier waarop Kerry iedere dag leeft, zei de bron, omdat "hij heel goed weet dat hij vandaag niet in leven zou zijn als hij niet het leven van een andere man had genomen die hij nooit ontmoet had".
Bronzen ster en derde Purple Heart.
Op 13 maart liep Kerry's boot op een mijn terwijl ze terugvoer naar de basis via de Bay Hap-rivier. Een mijn ontplofte precies onder een van de boten, de PCF-3, waardoor deze uit het water werd opgetild. Kort daarop ging er een mijn af in de buurt van Kerry's boot, de PCF-94.
Luitenant James Rassmann, een groene baret sloeg daarbij overboord en John Kerry werd geraakt in zijn arm. Vlak hierna kwam de boot onder vuur te liggen vanaf beide oevers.
Rassman dook naar de rivierbodem toen de swiftboten probeerden te ontsnappen. Toen hij weer boven kwam om lucht te happen vuurde de vijand herhaaldelijk op hem. Rassman zwom naar de noordelijke oever in de verwachting gevangengenomen te worden, maar Kerry keerde terug toen hij zich realiseerde dat hij een bemanningslid kwijt was. Onder zwaar vuur wist Kerry Rassman te redden en de boot ontsnapte naar de Golf van Thailand. Rassman nomineerde Kerry voor een bronzenstermedaille die hem later werd toegewezen in combinatie met een zogeheten "valour device", een extra decoratie op de medaille voor heldhaftige daden. In de logboeken van de Amerikaanse marine wordt gemeld:
Kerry raakte in dit incident dus weer gewond, en het was hierom dat hij zijn derde purperen hart toegewezen kreeg. Zijn verwondingen omvatten verscheidene schampwonden in zijn linker bovenbil die ontsmet werden en verbonden. Hij leed ook aan het kneuzen en builen door het raken van het waterdichte schot, dat met warm weken werd behandeld. Hij was twee dagen buiten dienst.
Terugkeer uit Vietnam.
Op 17 maart 1969, kort na zijn derde verwonding, tekende Commodore Charles Horne een document waarin Kerry teruggeplaatst werd in de V.S.; de regeling was dat soldaten die driemaal gewond raakten niet langer in gevechtssituaties hoefden te dienen.
Na een laatste patrouille werd Kerry overgebracht naar Cam Ranhbaai voor vijf a zes dagen. Zijn uitzending naar Vietnam eindigde begin april. Op 11 april meldde hij zich bij de Atlantische Militaire Zeetransportdienst te Brooklyn, New York waar hij voor een jaar in actieve dienst bleef als assistent van een hoge officier. Op 1 januari werd Kerry gepromoveerd tot luitenant, op 3 januari verzocht hij om ontslag uit dienst. Op 1 maart verliet hij de actieve dienst.
In totaal heeft Kerry dienstgedaan voor drie en half jaar, van augustus 1966 tot maart 1970. Kerry heeft vijf vrienden in de oorlog verloren, inclusief zijn klasgenoot in Yale Richard Pershing, die sneuvelde op 17 februari 1968.
In 1970 werd hij naar de "Naval Reserve" overgeplaatst en later, in 1972, overgeplaatst naar de Standby Reserve, waar hij niet langer aan reserveactiviteiten hoefde deel te nemen. Hij ontving zijn eervol ontslag in 1978.
Kritiek op militaire dienst en onderscheidingen.
Critici hebben verscheidene aspecten van Kerry's militaire dienst in twijfel getrokken. Terwijl de presidentiële campagne van 2004 op gang kwam, vormden zo'n 200 Vietnamveteranen de groep Swift Boat Veterans for Truth (SBVT). SBVT hield persconferenties, plaatste advertenties en ondersteunde een boek waarin Kerry's staat van dienst en onderscheidingen in twijfel werden getrokken. Verscheidene SBVT-leden zaten in dezelfde eenheid als Kerry, maar slechts een daarvan, Stephen Gardner, diende op dezelfde boot. Onder de SBVT-leden waren twee van Kerry's voormalige commandanten, Grant Hibbard en George Elliott. Hibbard en Elliott hebben beweerd dat Kerry's eerste purperhart respectievelijk zijn zilveren ster onverdiend waren. Bovendien hebben leden van de SBVT vraagtekens gezet bij zijn andere medailles alsook bij de waarheidsgetrouwheid van zijn getuigenissen na de oorlog. Verdedigers van John Kerry's staat van dienst hebben de organisatoren van SBVT ervan beschuldigd een nauwe relatie te hebben met de presidentiële campagne van George Bush.
Aansluiting bij Vietnamveteranen tegen de oorlog.
Zodra hij terug was in de V.S. sloot Kerry zich aan bij Vietnam Veterans Against the War (VVAW). Deze groepering, bestaande uit zo'n 20.000 man, werd gezien als een effectief onderdeel van de anti-oorlogbeweging. De leden van de VVAW, waaronder Kerry, konden uit persoonlijke ervaring spreken over wat zij in Vietnam gezien hadden. Bovendien werden ze geacht omdat ze hun dienst in Vietnam vervuld waren, en er derhalve recht op hadden op zijn minst fatsoenlijk gehoord te worden. Amerikanen die tegen de oorlog waren, waren dankbaar voor het werk van de VVAW. Veel Vietnamveteranen zagen de organisatie als een mogelijkheid een stem te geven aan de kijk van gewone soldaten en de officiële misleiding aan de kaak te stellen. Veel andere veteranen, zoals degenen die in 2004 de Swift Boat Veterans for Truth opgericht hebben, verafschuwden de acties van de VVAW; zij ervoeren het als een aanval op hun militaire dienst.
Getuigenis voor het comité buitenlandse relaties van de Amerikaanse senaat.
Op 22 april 1971 werd Kerry de eerste Vietnamveteraan die voor het congres getuigenis aflegde, toen hij in een hoorzitting van een senaatscommissie verscheen over voorstellen met betrekking tot het beëindigen van de oorlog. In uniform met onderscheidingen sprak Kerry bijna twee uur met de senaatscommissie voor buitenlandse relaties in wat later de Fulbrighthoorzitting genoemd werd, naar de voorzitter van de zitting, senator J. William Fulbright. Hij begon een toespraak waarin hij de conclusies van de Winter Soldier Investigation beschreef, waarin soldaten beschreven hoe ze zelf oorlogsmisdaden hadden gepleegd, of anderen hadden zien plegen. Kerry zei niet dat hij ze zelf gezien had. Hij besprak wel de problemen waar terugkerende veteranen mee geconfronteerd werden.
Zijn getuigenis behandelde vooral de bredere politieke kwesties. Kerry gaf aan dat de oorlog naar zijn mening in essentie een burgeroorlog was en dat niets in Vietnam een realistische bedreiging voor de V.S. was. Hij betoogde dat de ware reden voor de voortdurende gevechten politieke doeleinden waren: "Iemand moet sterven zodat president Nixon niet – en dit zijn zijn woorden: 'de eerste president wordt die een oorlog verliest.'" Die conclusie bracht hem tot de vraag: "Hoe vraag je iemand de laatste te zijn om voor een vergissing te sterven?"
Senator Fulbright vroeg Kerry of hij enige van de voorstellen die voor het comité lagen steunde. Kerry antwoordde dat, op basis van zijn gesprekken in Parijs met beide communistische delegaties naar het vredesoverleg, hij instemde met senator Vance Hartke dat, indien de V.S. een datum voor haar terugtrekking zou geven, het dan de invrijheidstelling van zijn krijgsgevangenen kon krijgen.
Protest bij het Capitool.
De dag na zijn getuigenis nam Kerry deel aan een demonstratie met 800 andere veteranen waarin hij en andere veteranen hun medailles en lintjes over een hek wierpen vlak voor het gebouw van het Capitool om hun weerzin tegen de oorlog te symboliseren. Jack Smith, een marinier, las een verklaring voor waarin de veteranen uitlegden waarom ze hun militaire onderscheidingen teruggaven aan de regering. Gedurende meer dan twee uur gooiden boze veteranen hun medailles, lintjes, hoofddeksels, jassen en militaire documenten over het hek. Iedere veteraan gaf zijn of haar naam, woonplaats, diensttak en een verklaring. Toen Kerry zijn lintjes en medailles plus die van twee afwezige veteranen over het hek wierp, was zijn verklaring: "Ik doe dit niet vanwege gewelddadige redenen, maar voor vrede en gerechtigheid en om dit land voor eens en voor al wakker te schudden."
Mediaoptredens.
Omdat Kerry een gedecoreerd veteraan was die een positie in nam tegen het regeringsstandpunt, werd hij geregeld geïnterviewd door omroepen en gedrukte media. Hij kon deze gelegenheden gebruiken om de thema's van zijn getuigenis voor de senaat aan een breder publiek te brengen.
Kerry verscheen bijvoorbeeld meer dan eens bij de "The Dick Cavett Show" op de Amerikaanse zender ABC. In één programma van Cavett (30 juni 1971) betoogde Kerry in een debat tegen Vietnamveteraan John Neill dat sommige richtlijnen van de Amerikaanse militaire leiders in Vietnam, zoals de vrijvuurzones en het afbranden van de huizen van niet-strijders in strijd met het oorlogsrecht waren. In de "Washington Star" van 6 juni 1971 zette hij uiteen hoe hij en andere swiftbootofficieren gedesillusioneerd waren geraakt door het contrast tussen wat leiders hen vertelden en hetgeen ze zagen: "Toen realiseerde ik me dat ik nooit zou kunnen zwijgen over de realiteit van de oorlog in Vietnam."
Operatie POW.
Kerry's bekendheid maakte hem ook een vaak gezien leider en spreker op anti-oorlogsmanifestaties in 1971. Een opmerkelijke actie was operatie POW, georganiseerd door de VVAW in Massachusetts. Het protest ontleende zijn naam zowel aan de gedachte dat de Amerikanen krijgsgevangene zijn van de oorlog in Vietnam, alsook om de Amerikaanse krijgsgevangenen die door Noord-Vietnam gevangen werden gehouden te eren.
De manifestatie probeerde anti-oorlogsactivisme te koppelen aan patriottische thema's. Gedurende het Memorial Day-weekend marcheerden veteranen en andere deelnemers van Concord, Massachusetts naar het Boston Common-park in Boston. Het plan was de geest van de Amerikaanse Revolutie en Paul Revere op te roepen door achtereenvolgende nachten door te brengen op de locaties van de slagen van Lexington en Concord en de slag om Bunker Hill, wat uit zou lopen op een protestbijeenkomst op Memorial Day met een publieke lezing van de Amerikaanse Onafhankelijkheidsverklaring.
De tweede nacht van de mars, 29 mei, werd Kerry voor de enige maal in zijn leven gearresteerd. Toen de deelnemers probeerden op het dorpsgrasveld in Lexington, Massachusetts te kamperen, wekte en arresteerde de politie om half drie 's nachts 441 demonstranten, waaronder Kerry, wegens betreden van verboden terrein. Ze kregen de Mirandawaarschuwing en werden weggevoerd in schoolbussen om de nacht door te brengen in de Lexington Public Works Garage. Kerry en de overige demonstranten betaalden een boete van 5 dollar en werden vrijgelaten. Toentertijd bewaarde Kerry's vrouw 100 dollar onder haar kussen voor het geval ze haar echtgenoot uit de gevangenis moest krijgen, mocht hij bij een protest gearresteerd worden. De massa-arrestaties veroorzaakten een publieke reactie en gaven uiteindelijk positieve berichtgeving over de VVAW.
Ondanks zijn belangrijke rol in operatie POW en andere VVAW-manifestaties, kwam Kerry geleidelijk tot de conclusie dat de VVAW radicaliseerde. Kerry probeerde te groep te temperen, in de richting van geweldloosheid te bewegen en ertoe te brengen in harmonie met het systeem te werken. Andere leden waren echter militanter. Kerry verliet de organisatie uiteindelijk vanwege dit verschil in aanpak. Sommigen hebben twijfels geuit over wanneer Kerry de VVAW precies verliet.
Vroege politieke carrière (1972-1985).
Campagnevoeren voor congres (jaren 70).
In het begin van de jaren 70 kreeg Kerry de ambitie om zijn politieke werk uit te breiden buiten louter protesteren. Alhoewel sommige anti-oorlogsactivisten afkerig waren van deelname aan verkiezingen, koos Kerry ervoor om zich in de wedloop te wagen voor het Huis van Afgevaardigden. Alhoewel zijn activisme hem nationale bekendheid had gegeven, had hij geen sterke banden met enig electoraal district in Massachusetts.
Hij leefde destijds in Waltham, Massachusetts waar hij in 1970 een kandidaatstelling overwoog. Vroeg in die verkiezingen was er echter een afspraak tussen de aanstaande kandidaten, dat ze zich in de voorverkiezingen achter een enkele Democratische uitdager van het zittende congreslid, de kandidaat Philip J. Philbin, zouden scharen. Kerry plaatste zich in de causus op de tweede plaats na pater Robert Drinan, een jezuïtische priester. Zoals afgesproken steunde Kerry dus Drinan, die de zetel won.
In 1972 zag Kerry geen reden Drinan uit te dagen. In februari van dat jaar kocht Kerry's vrouw, Julia, een huis in Worcester, Massachusetts. Daar zouden ze het tegen een ander zittend congreslid, Harold D. Donohue, op hebben kunnen nemen. Maar in plaats van naar Worcester te verhuizen, huurden ze een appartement in Lowell. Het zittende congreslid in dat district, F. Bradford Morse, was een Republikein van wie vermoed werd dat hij de politiek zou verlaten.
Kerry nam vervolgens deel aan de Democratische voorverkiezing tegen negen andere kandidaten. Zijn campagnehoofdkwartier en dat van een van zijn tegenstanders, de afgevaardigde Anthony R. DiFruscia uit Lawrence bevonden zich in hetzelfde gebouw. Op de vooravond van de voorverkiezing in september werden Kerry's jongere broer Cameron en de campagneleider Thomas J. Valley in de kelder aangetroffen, waar de telefoonlijnen lagen. Ze werden gearresteerd en verdacht van "inbraak met de bedoeling diefstal te plegen," de zaak werd echter een jaar later geseponeerd door een hogere rechtbank. DiFrucia beweerde dat ze zijn inspanningen om mensen over te halen om te stemmen probeerden te verstoren. Vallely en Cameron Kerry hielden vol dat ze alleen hun eigen telefoonlijnen aan het nakijken waren omdat ze een anoniem telefoontje hadden gekregen dat Kerry's lijnen doorgeknipt zouden worden. Cameron Kerry vond dat de politie wel heel erg vlot activeerde en concludeerde dat politieke vijanden een val voor hen opgezet hadden. "Het was een impulsief lichtzinnig iets dat we deden en John Kerry moest de zaak afhandelen," voegde hij eraan toe.
Alhoewel Kerry's campagne geschaad werd door het bericht hierover op de verkiezingsdag, won hij de voorverkiezing nog met een comfortabele marge van afgevaardigde Paul H. Sheehy. DiFruscia werd derde. Kerry verloor in Lawrence en Lowell, de bolwerken van zijn sterkste concurrenten, maar won in 18 van de 22 plaatsen in het district.
In de algemene verkiezingen werd Kerry aanvankelijk als favoriet beschouwd om de Republikeinse kandidaat, de vroegere afgevaardigde Paul W. Cronin en een onafhankelijke kandidaat, Roger P. Durkin, te verslaan. Een belangrijk obstakel was echter het belangrijkste dagblad in het district, de conservatieve "Lowell Sun". In het blad werden negatieve artikelen over hem geschreven. Het schreef ook kritisch over zijn bijdragen van buiten de staat en zijn zogenaamde carpetbagging, omdat hij zich pas in april in het district had gevestigd. De laatste klap kwam toen Durkin zich vier dagen voor de stemming terugtrok ten gunste van Cronin. Cronin won de verkiezingen.
Carrière in advocatuur en politiek (1972-1985).
Na Kerry's nederlaag in 1972 kochten hij en zijn vrouw een huis in Lowell. Hij heeft daar enige tijd gewerkt als fondsenwerver voor het Cooperative for Assistance and Relief Everywhere, een internationale humanitaire organisatie. Hij besloot rechten te gaan studeren. In september 1973 schreef hij zich in bij de Boston College Law School te Newton, Massachusetts. In juli 1974 werd Kerry benoemd tot leidend directeur van Mass Action, een advocatenvereniging te Massachusetts.
Hij ontving zijn rechtendiploma in 1976. Terwijl hij op de universiteit zat, was hij leerling-aanklager geweest in het bureau van de "district attorney" (openbaar aanklager) van Middlesex County te Massachusetts, John J. Droney. Na het examen gehaald te hebben om als advocaat te Massachusett toegelaten te worden, in 1976, ging hij bij daar fulltime aan het werk als aanklager.
In januari 1977 promoveerde Droney hem tot First Assistant District Attorney. In deze positie voerde en won hij zaken in zowel een belangrijke verkrachtingszaak en een moord. Daarnaast richtte hij twee speciale eenheden in voor witte-boordencriminaliteit en de georganiseerde misdaad, zette hij programma's voor slachtofferhulp op voor slachtoffers van verkrachtingen en andere misdaden, en zorgde hij voor de planning van processen, waarbij hij de prioriteiten van de verschillende zaken in het oog hield.
In 1979 nam Kerry ontslag bij het bureau van de openbaar aanklager en zette een advocatenkantoor op samen met een andere voormalige aanklager. Samen met een vriend opende hij ook een kleine gebak en muffinzaak in Boston bij Quincy Market. Ze noemden het "Kilvert &amp; Forbes" naar de meisjesnamen van hun moeders. Kerry verkocht zijn belang in de onderneming in 1988.
Alhoewel zijn advocatenpraktijk een succes was, was Kerry nog steeds geïnteresseerd in een overheidsfunctie. Hij besloot opnieuw de verkiezingen in te gaan voor verkiezing tot luitenant gouverneur van Massachusetts. Hij won met een kleine marge in de Democratische voorverkiezingen van 1982. De combinatie, met Michael Dukakis als de gouverneurskandidaat, won de algemene verkiezing zonder problemen.
De post van luitenant gouverneur bracht op zich weinig verantwoordelijkheden met zich mee. Dukakis delegeerde echter extra aandachtsgebieden naar Kerry. In het bijzonder leidde zijn interesse in milieubescherming ertoe dat hij sterk betrokken raakte bij de zure-regenproblematiek. Zijn werk droeg bij tot een resolutie van de National Governors Association in 1984 die een voorloper was van de amendementen in 1990 op de federale Clean Air Act.
Een van de senatoren uit Massachusetts, Paul Tsongas, maakte in 1984 bekend dat hij om gezondheidsredenen terug zou treden. Kerry besloot om voor de zetel te gaan. Evenals in de race voor luitenant gouverneur in 1982 kreeg hij geen instemming van de partijbonzen bij de Democratische conventie. Evenals in 1982, won hij nipt de voorverkiezingen. In zijn campagne beloofde hij liberalisme te combineren met een strikte begrotingsdiscipline. Hij werd als Democratisch kandidaat verkozen, ondanks een natie-brede verschuiving naar de Republikeinen, die samenhing met de herverkiezing van de Republikeins president Ronald Reagan. In de toespraak ter gelegenheid van zijn verkiezingsoverwinning verzekerde Kerry dat zijn winst betekende dat de burgers van Massachusetts "het beleid van zelfzuchtigheid en het idee dat vrouwen tweede-klas burgers zijn ruimhartig verworpen hebben". Kerry werd als senator ingezworen in 1985.
Optreden in de Amerikaanse senaat (1985-2013).
Ontmoeting met Ortega.
Op 18 april 1985, een paar maanden na het aanvaarden van zijn senaatszetel, reisden hij en senator Tom Harkin uit Iowa naar Nicaragua en ontmoetten daar president Daniel Ortega. Alhoewel Ortega democratisch verkozen was, werd de reis bekritiseerd omdat Ortega en zijn linkse Sandinistische regering sterke banden had met Cuba en de Sovjet-Unie. De Sandinistische regering werd bestreden door rechtse, door de CIA gesteunde rebellen, bekend als de Contra's. Terwijl ze in Nicaragua waren, spraken Kerry en Harkin met personen aan beide zijden van het conflict. Ortega bood via de senatoren een staakt-het-vuren aan in ruil voor het stoppen van steun aan de Contra's. Het aanbod werd door de regering van president Reagan afgewezen omdat het een propaganda-initiatief zou zijn om het congres te beïnvloeden voor een stemming om 14 miljoen dollar vrij te maken voor hulp aan de Contra's. Kerry antwoordde echter: "Ik ben bereid het risico te nemen om de goede bedoelingen van de Sandinista's te testen." Het congres keurde de Contrahulp af, maar Ortega vloog de volgende dag naar Moskou om een lening van 200 miljoen dollar te regelen, een actie die het congres er toe bracht zes weken later een nog groter hulppakket voor de Contra's van 27 miljoen dollar goed te keuren.
Hoorzittingen Iran-Contra-affaire.
In april 1986 stelden Kerry en senator Christopher Dodd, een Democraat uit Connecticut, voor dat Senaatscommissie voor buitenlandse relaties hoorzittingen zou houden over beschuldigingen dat de Contra's betrokken waren bij drugshandel in cocaïne en marihuana. Senator Richard Lugar uit Indiana, de Republikeinse voorzitter van de commissie ging akkoord met de hoorzittingen.
Ondertussen begon Kerry's staf haar eigen onderzoekingen, en op 14 oktober brachten ze een rapport uit dat illegale activiteiten van luitenant-kolonel Oliver North onthulde, die een privénetwerk had opgezet, waarin de Amerikaanse Nationale Veiligheidsraad en de CIA militair materieel aan rechtse Nicaraguaanse rebellen (Contra's) leverde. Feitelijk werden North en leden van de regering door Kerry's rapport beschuldigd van illegale financiering en bevoorrading van gewapende militanten zonder toestemming van het congres.
Deze partijen zouden betrokken zijn bij het vervoeren van cocaïne en marihuana naar de VS, waarbij de winst uit de verkopen gebruikt werd voor wapentuig voor de Contra's. Het onderzoek riep volgens Kerry's rapport "serieuze vragen op over of de Verenigde Staten zich de afgelopen jaren aan de wet gehouden heeft in zijn handelen met de Contra's". Het Kerryrapport ontketende een storm aan controverses en vormde het begin van jarenlange onderzoeken, hoorzittingen en op televisie uitgezonden openbare enquêtes, die samen wel de Iran-Contra-affaire genoemd worden. Op 4 mei 1989 werd North veroordeeld op beschuldigingen gerelateerd aan de Iran-Contracontroverse, waaronder drie misdrijven. Op 16 september 1991 werd de veroordeling van North in hoger beroep nietig verklaard, omdat Norths getuigenis voor het congres, die onder onschendbaarheid plaatsvond, de getuigenis in de rechtszaak zou kunnen hebben beïnvloed.
Andere onderzoeken.
Kerry's onderzoek verbreedde zich uiteindelijk, waarbij het accent verlegd werd van de Contra's naar de Amerikaanse bemoeienis met Cuba, Haïti, Panama en Honduras. In 1989 bracht hij een vernietigend rapport uit dat de vloer aanveegde met de regering-Reagan wegens het ondermijnen en negeren van de antidrugsinspanningen om andere doelen in het buitenlands beleid voor elkaar te krijgen. Het rapport stelde dat de Amerikaanse regering in de jaren tachtig "een oogje dichtkneep" voor de corruptie en drugshandel van door de CIA gesteunde Manuel Noriega, die de Contra's ondersteunde. Kerry's rapport concludeerde dat de CIA en het ministerie van Buitenlandse Zaken hadden geweten dat "individuen welke steun gaven aan de Contra's betrokken waren bij de drugshandel (...) en elementen uit de Contra's zelf bewust financiële en materiële hulp uit de drugshandel ontvingen". Alhoewel sommige critici Kerry erop aanvielen dat hij een "samenzweringsfantast" was, gaf de inspecteur-generaal van de CIA tien jaar later een stel rapporten vrij die Kerry's conclusies bevestigden.
Kerry en de regering van George H.W. Bush.
Op 15 november 1988 maakt Kerry op een zakenontbijt in East Lynn een grap over de gekozen George H.W. Bush en zijn vicepresident waarbij hij zei: "als Bush wordt neergeschoten dan heeft de geheime dienst opdracht om Dan Quayle te neer te schieten". Hij bood de volgende dag verontschuldigingen aan.
Gedurende hun onderzoek naar Noriega vond Kerry's staf redenen om aan te namen dat de in Pakistan gevestigde Bank of Credit and Commerce International (BCCI) betrokken was bij Noriega's drugshandel en witwaspraktijken. Dit leidde tot een apart onderzoek naar BCCI in 1991. In december 1992 brachten Kerry en senator Hank Brown, een Republikein uit Colorado, een rapport over het BCCI-schandaal uit. Het rapport toonde aan dat de bank aan oplichting deed en samenwerkte met terroristen, onder wie Aboe Nidal. Het veegde de vloer aan met het ministerie van Justitie, de Amerikaanse douane en de Federal Reserve, alsook met invloedrijke lobbyisten en de CIA.
Een van de sleutelfiguren in de regering-Bush die werd bekritiseerd voor zijn aanpak van de kwestie was Robert Mueller, de toenmalige "Deputy Attorney General" (viceminister van justitie). Mueller werd bekritiseerd om zijn trage optreden gedurende het onderzoek. Kerry werd zelf in sommige kringen bekritiseerd omdat hij niet harder doorzette dan sommige Democraten wilden en hij werd ook bekritiseerd omdat hij achter sommige van zijn eigen partijleden aan zou hollen, inclusief de voormalig minister van defensie Clark Clifford. Het BCCI-schandaal werd later overgedragen aan de openbaar aanklager van het district Manhattan.
Kerry en Irak.
In 1991 stemde Kerry tegen de wet die president George H.W. Bush toestond een oorlog tegen Irak te beginnen. De Verenigde Naties hadden sancties opgelegd aan Irak en Kerry vond dat de sancties die ingesteld waren meer tijd nodig hadden om effect te hebben.
De tweede president Bush stelde dat Irak onder Saddam Hoessein actief massavernietigingswapens produceerde. Kerry noemde "de dreiging van Saddam Hoesein met massavernietigingswapens" zijn belangrijkste reden om de resolutie te steunen die Bush toestond gewapend geweld in Irak te gebruiken. Op basis van deze resolutie viel Bush in 2003 Irak binnen. Toen de hierna volgende bezetting van Irak er niet in slaagde om bewijs van massavernietigingswapens te vinden viel Kerry Bush aan met de beschuldiging dat Bush het land misleid zou hebben: "Als de president van de Verenigde Staten naar u kijkt en u iets vertelt, dan moet er enig vertrouwen zijn". Desondanks heeft Kerry veel liberalen tegen zich in het harnas gejaagd door te zeggen dat hij er geen spijt van heeft dat hij een van de 29 Democratische senatoren was die de resolutie steunden. Hij zette uiteen dat hij hoopte dat het dreigen met geweld Saddam ertoe zou bewegen met de resoluties van de Verenigde Naties in te stemmen, maar niet dat de regering-Bush roekeloos de oorlog in stormde.
Bush bekritiseerde Kerry omdat die in september 2003 stemde tegen een wet waarbij 87 miljard extra werd vrijgemaakt voor uitgaven in Afghanistan en Irak. De Bush-campagne viel Kerry ook aan omdat hij zei dat hij "eigenlijk voor de 87 miljard stemde, totdat hij tegenstemde". Kerry ondersteunde namelijk mede een wetsvoorstel dat de 87 miljard zou hebben vrijgemaakt door enkele van de belastingverlagingen van Bush terug te draaien, maar stemde tegen de wet die de 87 miljard zonder financiële dekking vrij zou maken.
Kerry beweerde ook dat Irak een afleidingsmanoeuvre was om de aandacht af te leiden van de oorlog tegen terreur en Osama bin Laden.
Presidentsverkiezingen 2004.
In 2004 nam Kerry het in de Amerikaanse presidentsverkiezingen op tegen de zittende president, George W. Bush. In februari van dat jaar werden de eerste voorverkiezingen voor de Democraten gehouden in Iowa. John Kerry werd aanvankelijk vrij kansloos geacht omdat zijn tegenstanders John Edwards, Howard Dean en Wesley Clark beter scoorden in peilingen. Tegen de verwachtingen in won Kerry echter met ruime meerderheid. De verklaring die hiervoor werd gegeven was dat Kerry beter in staat zou zijn het tegen Bush op te nemen dan zijn opponenten. Op 6 juli 2004 werd bekend dat John Edwards "running mate" werd (de beoogde vicepresident).
De campagne werd een van de felste sinds tijden. Kerry gooide zijn militaire prestaties in Vietnam in de strijd, waarna de tegenstanders alles deden om deze in diskrediet te brengen. De campagnes van de Swift Boat Veterans for Truth speelden daarbij een belangrijke rol. Ook werd Kerry's stemgedrag in de senaat als wispelturig afgeschilderd. Kerry sloeg terug met de rampzalige staat van de begroting, de verslechterde buitenlandse relaties, de slechte prestaties in Irak en de economie die er niet zo rooskleurig voor zou staan als Bush beweerde.
De verkiezingen waren een nek-aan-nekrace en gevreesd werd voor een herhaling van het scenario in Florida tijdens de verkiezingen van 2000. Tijdens die verkiezingen zorgden hertellingen en gerechtelijke procedures in Florida voor een uitgesteld definitieve uitslag. Dit scenario bleef echter dit keer uit, alhoewel niet direct duidelijk was wat de uitslag was. Er was met name onduidelijkheid over de sleutelstaat Ohio, die uiteindelijk werd gewonnen door Bush. Uiteindelijk eindigde Kerry met 59 miljoen stemmen en 251 kiesmannen, tegenover 62 miljoen stemmen en 286 kiesmannen voor George W. Bush.
Presidentsverkiezingen 2008.
Kerry liet op 24 januari 2007 weten niet mee te zullen doen aan de presidentsverkiezingen van 2008. Tijdens deze verkiezingen voerde Kerry campagne samen met Barack Obama. Kerry werd voorzitter van de Senaatscommissie voor Buitenlandse Zaken. In 2010 schreef hij een vredesplan uit voor de Golanhoogten tussen Syrië en Israël voor "land voor vrede".
Minister van Buitenlandse Zaken (2013-2017).
Op 21 december 2012 werd hij genomineerd door president Obama om Hillary Clinton op te volgen als minister van Buitenlandse Zaken. Op donderdag 24 januari 2013 vond in de Amerikaanse Senaatscommissie voor Buitenlandse Zaken de hoorzitting plaats voor zijn benoeming. Op 29 januari kreeg hij unanieme goedkeuring van de senaatscommissie voor zijn benoeming. Enkele uren later werd Kerry ook goedgekeurd door de Senaat, met 94 stemmen voor en 3 tegen. Op 13 oktober 2013 werd bekend dat John Kerry een akkoord heeft gesloten met de Afghaanse president Hamid Karzai over een langer verblijf van het Amerikaanse leger in Afghanistan na 2014.
In 2015 ondertekende Kerry namens de VS het Klimaatakkoord van Parijs.
Op 5 februari 2014 maakte hij in een interview met nieuwszender CNN bekend dat hij uit de politiek zou stappen in 2017, bij het eindigen van zijn ambtstermijn. Maar in november 2020 kwam hij daarop terug, toen president-elect Joe Biden hem benoemde tot "klimaatambassadeur" van zijn regering. Hij kreeg de opdracht om de VS terug te brengen in het Klimaatakkoord van 2015, dat door president Trump was opgezegd. Kerry bleef klimaatgezant tot maart 2024, toen hij aftrad om zich te concentreren op Bidens herverkiezingscampagne voor de presidentsverkiezingen later dat jaar.
In mei 2024 werd Kerry door president Biden onderscheiden met de Presidential Medal of Freedom.
Privéleven.
Kerry trouwde in 1970 met Julie Thorne. In 1982 volgde de scheiding; het huwelijk werd in 1997 door de Rooms-Katholieke Kerk ontbonden. In 1995 hertrouwde hij met Theresa Heinz, de weduwe van senator John Heinz. Uit zijn eerste huwelijk heeft Kerry twee dochters.

</doc>
<doc id="37540" url="https://nl.wikipedia.org/wiki?curid=37540" title="Amerikaanse presidentsverkiezingen 2004">
Amerikaanse presidentsverkiezingen 2004

Op 2 november 2004 vonden in de Verenigde Staten van Amerika presidentsverkiezingen plaats, waarbij George Walker Bush als president werd herkozen.
Kandidaten.
De strijd ging tussen George W. Bush jr. (Republikeinse Partij) en John F. Kerry (Democratische Partij).
De Democraten moesten in voorverkiezingen aangeven wie de presidentskandidaat zou worden. Na een aanvankelijk spannende race werd John Kerry gekozen. Bij de Republikeinen stond al vast dat George W. Bush de presidentskandidaat zou worden.
Ook Ralph Nader, een onafhankelijk kandidaat en voormalig lijsttrekker van de Green Party, had zich opnieuw kandidaat gesteld. Hij haalde in deze verkiezingen veel minder stemmen dan voorheen, minder dan een verwaarloosbare 1 procent.
Campagne van Bush.
De State of the Union van 20 januari 2004 wordt door velen gezien als het begin van de campagne van Bush. In deze rede legde hij wederom de nadruk op het veiligheids- en buitenlandbeleid. Een ander opmerkelijk punt was zijn wens dat Amerikaanse rechters homohuwelijken zouden verbieden. Als dit niet gebeurde, zou hij pogen een verbod in de Amerikaanse grondwet te laten opnemen. Critici beweerden echter dat hij voorbij ging aan de grote binnenlandse problemen, zoals de slechte economie en de hoge werkloosheid.
Democratische voorverkiezingen.
De Democraten hielden voorverkiezingen om tot een Democratische kandidaat te komen. In de verschillende staten konden geregistreerde Democraten hun favoriet kiezen. Dit leverde de kandidaten delegatieleden op. De winnaar had op de Democratische conventie in juli 2004 1961 delegatieleden nodig om Democratisch presidentskandidaat te worden, omdat er in totaal 4321 afgevaardigden waren. Hiervan waren er 802 "superdelegates"; het ging hierbij om houders van politieke posten binnen de partij, zoals congresleden, senatoren, gouverneurs, en andere belangrijke partijleden.
In verschillende staten, zoals Wisconsin, mogen ook kiezers die geregistreerd zijn als Republikeinen of onafhankelijken in de Democratische voorverkiezing stemmen.
Iowa.
Op 20 januari 2004 vonden in Iowa de eerste voorverkiezingen plaats. Iowa wordt vaak gezien als een startpunt, maar geldt als een onbetrouwbare voorspeller voor de einduitslag.
In de aanloop was gouverneur Howard Dean favoriet. Hij was echter vooral populair onder de democraten zelf en er werd gevreesd dat hij te links was om een echte concurrent voor Bush te worden. Uiteindelijk was er een verrassende overwinning voor John Kerry en John Edwards, twee gematigde kandidaten die waarschijnlijk wel stemmers bij de republikeinen weg konden trekken. De reactie van de teleurgestelde Dean was: "We're still alive."
Als gevolg van deze uitslag gooide Dick Gephardt de handdoek in de ring. Joe Lieberman en Wesley Clark voerden niet actief campagne in Iowa. Zij concentreerden zich vooral op New Hampshire.
27 januari.
Op 27 januari 2004 was New Hampshire de tweede staat die mocht stemmen. Opnieuw won Kerry (39%) de race bij de Democraten. Dean (26%) werd tweede, met een achterstand die afstak bij de voorsprong die hij kort geleden in deze staat nog had. Clark (13%) noch Lieberman (9%), die Iowa overgeslagen hadden, kwamen in het noordoosten goed uit de verf. Edwards (12%) haalde, hoewel hij een zuiderling is, bijna evenveel stemmen als Clark en kreeg zelfs van 73% van alle stemmers een indicatie als 'gunstig', het hoogste percentage van alle kandidaten.
3 februari.
Op 3 februari begon er een serie van 'belangrijker' geachte, vooral zuidelijke staten: South Carolina, New Mexico, Arizona, Oklahoma, Missouri, Delaware en North Dakota.
Edwards won in South Carolina, en Clark in Oklahoma. Kerry won de overige vijf staten. Hiermee zette hij een belangrijke stap in de verkiezing tot presidentskandidaat van de Democraten. Howard Dean eindigde in de meeste staten op een grote achterstand en Joe Lieberman gaf het na deze uitslagen op.
7 tot 10 februari.
In de dagen van 7 tot 10 februari won Kerry ook Michigan, Washington, Maine, Virginia en Tennessee. Edwards en Dean zaten nog in de race, maar liepen steeds meer achterstand op.
17 en 27 februari.
Op 17 februari was het de beurt aan Wisconsin. Opnieuw was Kerry de winnaar (40%), zij het dat Edwards (34%) dichterbij was dan in voorgaande staten. In de aanloop naar deze verkiezingen liep de voorzitter van de Dean-campagne, Steven Grossman, over naar het kamp van Kerry. Na zijn nieuwe nederlaag (18%) trok Dean zich terug uit de strijd.
Op 27 februari boekte Kerry ook in Utah, Idaho en Hawaï ruime overwinningen, met steeds 50–55% van de stemmen. Opvallend was dat in Hawaï de tweede plaats niet werd behaald door Edwards of Dean (die geen campagne meer voerde, maar nog wel op de stemlijst stond), maar door 'groene' kandidaat Dennis Kucinich met 26% van de stemmen.
2 maart.
Op 2 maart, bijgenaamd 'Super Tuesday', werd er in tien staten gestemd, waaronder Californië, New York en Ohio. John Kerry won de verkiezingen in negen staten, in Vermont won Dean. Hierop trok John Edwards zich terug en mocht John Kerry het in november tegen Bush opnemen.
Belangrijke gebeurtenissen in de campagne.
Beide partijen beschuldigden elkaar, maar de Republikeinen gingen hierin het verst.
Ook waren verschillende particuliere groepen, zogenaamde 527-groepen (vernoemd naar de belastingcode waar ze onder vielen), actief die negatieve informatie over de kandidaten verspreidden.
Dienstplicht.
Een gedeelte van de campagne, tot ongeveer oktober, ging over het vervullen van de dienstplicht.
Kerry diende gedurende enkele maanden in de Vietnamoorlog, waarvoor hij onder andere met drie "Purple Hearts" onderscheiden is. In de zomer van 2004 verschenen een boek en diverse advertenties van de "Swift Boat Veterans for Truth", een organisatie die beweerde dat John Kerry zijn verwondingen van de Vietnamoorlog overdreef en enkele van zijn medailles niet eerlijk had verdiend. De groep bleek later door enkele Republikeinen gesponsord te zijn, maar door een uitgekiende mediacampagne leverden deze aantijgingen John Kerry schade op.
Bush diende in de "National Guard" en hoefde niet naar Vietnam. In de Amerikaanse media werd veelvuldig gesuggereerd dat Bush zijn plaats in die afdeling aan connecties van zijn vader te danken had en dat hij bij een keuring expres afgekeurd wilde worden. Het Witte Huis werd door middel van rechterlijke bevelen gedwongen legerdocumenten over de diensttijd van Bush te openbaren. Hieruit zou blijken dat Bush in 1972 niet was komen opdagen voor een medische keuring, waardoor hij niet meer mocht vliegen en zo het leger kon verlaten. Ook was hij actief in de Alabama Guard en ontliep zo dienstplicht in Vietnam. Verder werd duidelijk dat vicepresident Dick Cheney vijf keer de dienstplicht had weten te omzeilen.
Belangrijke campagneonderwerpen.
Belangrijke campagneonderwerpen waren:
Debatten.
Er werden drie debatten georganiseerd: één tussen de "running mates" Dick Cheney en John Edwards en twee tussen de presidentskandidaten Bush en Kerry.
Early voting.
In dertig staten was het mogelijk al ruim voor de verkiezingsdag te gaan stemmen in het zogenoemde "early voting". Op maandag 18 oktober gingen de stembussen open. De maatregel was bedoeld om de opkomst, doorgaans onder de 50%, te vergroten. Critici meenden echter dat het systeem fraude in de hand zou kunnen werken.
Rechtszaken en misstanden.
Waarnemers van de verkiezingen, zoals oud-president Jimmy Carter, hadden al gewaarschuwd voor mogelijke problemen bij de verkiezingen. Met name in de staat Florida waren problemen te verwachten, omdat het verkiezingscomité er voornamelijk uit Republikeinen bestond.
Het bedrijf Omega Technologies maakte het mogelijk dat alle overzeese soldaten konden stemmen. De geheimhouding van hun stem werd echter niet gegarandeerd.
Er gingen, net als in 2000, stemmen op dat er bij de verkiezingen gefraudeerd werd. Ditmaal zou dit in Ohio zijn gebeurd. Deze geluiden leken echter minder sterk dan in 2000.
Uitslag.
Tot op het laatste moment bleef de strijd spannend. Bush leek in de opiniepeilingen voor te liggen, maar het verschil was miniem. De staten waar het op aan leek te komen, waren Pennsylvania, Ohio en Florida. Deze staten waren de grootste van de zogenaamde 'swing states', waar de uitslag beide kanten op kon. De kandidaat die twee van de drie zou krijgen, zou hoogstwaarschijnlijk de winnaar worden. Pennsylvania ging naar Kerry, Florida naar Bush. Ohio bleef twijfelachtig, maar ging uiteindelijk naar Bush. Kerry wachtte nog enige tijd met het erkennen van de nederlaag, ook nadat Fox News en NBC de staat al aan Bush hadden toeschreven, want Kerry hoopte dat het toevoegen van de stemmen waarvan de geldigheid nog moest worden bekeken tot een omslag in Ohio zou leiden.
Uiteindelijk was de uitslag vergelijkbaar met die van de verkiezingen van 2000. Ten opzichte van dat jaar had Bush alleen New Mexico en Iowa gewonnen en New Hampshire verloren. Vooral de eerste twee staten werden in beide jaren met miniem verschil beslist.
Qua stemmen echter had Bush ditmaal een redelijke meerderheid. Bush had in totaal zo'n 59 miljoen stemmen verworven, wat neerkomt op 51%, tegenover 56,5 miljoen stemmen voor Kerry, wat neerkomt op 48,5%. In 2000 had Bush minder stemmen dan Gore behaald, maar had dankzij het districtenstelsel en het daaruit volgende systeem van kiesmannen toch de verkiezingen gewonnen.

</doc>
<doc id="37541" url="https://nl.wikipedia.org/wiki?curid=37541" title="Blackburnegambiet">
Blackburnegambiet

Het Blackburnegambiet, ook bekend als het Blackburne-Kloosterboergambiet is een variant in de schaakopening Scandinavisch en heeft de volgende beginzetten: 1.e4 d5 2.exd5 c6. Het gambiet is vernoemd naar Joseph Blackburne en G.W. Kloosterboer.

</doc>
<doc id="37542" url="https://nl.wikipedia.org/wiki?curid=37542" title="ASC">
ASC

Voetbal.
Een groot aantal voetbalclubs draagt een naam die begint met "ASC". In Nederlandstalige en Duitstalige gebieden staan de letters "SC" veelal voor "sportclub". In (voormalige) Franstalige gebieden komt de betekenis "Association Sportive et Culturelle" voor.

</doc>
<doc id="37543" url="https://nl.wikipedia.org/wiki?curid=37543" title="Boehnkegambiet">
Boehnkegambiet

Het Boehnkegambiet is in het schaken een variant in de Scandinavische verdediging. Het gambiet heeft de volgende beginzetten: 1.e4 d5 2.exd5 e5.

</doc>
<doc id="37545" url="https://nl.wikipedia.org/wiki?curid=37545" title="Hartlaubgambiet">
Hartlaubgambiet

Het Hartlaubgambiet is in het schaken een variant die ontstaat uit het Englundgambiet. Het gambiet heeft als beginzetten: 1.d4 e5 (het Englundgambiet) 2.de d6. De variant is vernoemd naar de Duitse schaker Dr. Carl Hartlaub.
In de Engelstalige wereld staat het gambiet bekend onder de namen Hartlaub-Charlick gambit en Blackburne-Hartlaub gambit.

</doc>
<doc id="37546" url="https://nl.wikipedia.org/wiki?curid=37546" title="Miesesgambiet">
Miesesgambiet

Het miesesgambiet is de naam van een tweetal gambieten in de opening van het schaken. Ze zijn vernoemd naar de Duitse schaakmeester Jacques Mieses.
Het miesesgambiet in de Scandinavische verdediging.
Het miesesgambiet of mieses-kotrocgambiet is een variant in de Scandinavische opening. Ze is ingedeeld bij de halfopen spelen. De variant wordt ook wel het leonhardtgambiet genoemd. Het gambiet heeft als beginzetten: 1.e4 d5 2.ed Dd5 3.Pc3 Da5 4.b4 ("diagram").
Het miesesgambiet in de Weense opening.
Het miesesgambiet of meitner-miesesgambiet is ook de naam van een variant van de Weense opening, en het gambiet is ingedeeld bij de open spelen. De openingszetten zijn: 1.e4 e5 2.Pc3 Pc6 3.Lc4 Lc5 4.Dg4 Df6 5.Pd5 ("diagram"). Zwart kan het gambiet aannemen door Df2+ te spelen.

</doc>
<doc id="37547" url="https://nl.wikipedia.org/wiki?curid=37547" title="IJslandgambiet">
IJslandgambiet

Het IJslandgambiet is in de opening van een schaakpartij een variant in de Scandinavische opening en het heeft als beginzetten: 1.e4 d5 2.ed Pf6 3.c4 e6
Eco-code B 01
Deze variant wordt ook wel het palmegambiet genoemd.

</doc>
<doc id="37551" url="https://nl.wikipedia.org/wiki?curid=37551" title="Vegetariër">
Vegetariër



</doc>
<doc id="37556" url="https://nl.wikipedia.org/wiki?curid=37556" title="Veer">
Veer



</doc>
<doc id="37559" url="https://nl.wikipedia.org/wiki?curid=37559" title="Rode boekje">
Rode boekje



</doc>
<doc id="37562" url="https://nl.wikipedia.org/wiki?curid=37562" title="Koos Speenhoff">
Koos Speenhoff

Jacobus Hendrikus (Koos) Speenhoff (Kralingen, 23 oktober 1869 – Den Haag, 3 maart 1945) was een Nederlands dichter-zanger, illustrator en kunstschilder. Voor de Nederlandse kleinkunst heeft hij een pioniersrol vervuld. In 1968 was Speenhoff een van de vier bekende namen uit de begintijd van het cabaret die de revue passeerden in het vierluik "Namen die je nooit vergeet" dat gepresenteerd werd door Wim Ibo.
Zijn bekendste liedjes zijn "Het broekie van Jantje", "Brief van een moeder aan haar zoon die in de nor zit" en "De schutterij" ("Daar komen de schutters").
Hij afficheerde zichzelf als 'dichter-zanger', wat voor cabaretkenner Jacques Klöters aanleiding was om hem aan te duiden als 'de eerste singer-songwriter van Nederland'.
In tegenstelling tot wat velen denken heeft Speenhoff zichzelf nooit Koos Speenhoff laten noemen. Deze voornaam is hem in de volksmond toegedicht.
Jeugd.
Speenhoff werd in Kralingen geboren als zoon van de ongehuwde Magdalena de Jager. Zijn moeder, katholiek en van eenvoudige komaf, trouwde bijna drie jaar na zijn geboorte op 12 juli 1872 met de Rotterdamse protestantse zakenman Jacob Speenhoff. Haar beide kinderen verkregen bij dit huwelijk de naam Speenhoff. Zijn vader begon een bedrijf, dat isolatiemateriaal produceerde voor stoommachines, in Krimpen aan de Lek. In deze plaats groeide Speenhoff op, bezocht er de lagere school en vervolgens de HBS in Rotterdam.
Vroege carrière.
Na een korte periode bij de marine - die hij vanwege een ongeval verliet - trad Speenhoff bij zijn vader in dienst als vertegenwoordiger. Hoewel hij in die hoedanigheid half Europa door mocht reizen, verveelde het vak hem al snel. Omstreeks 1895 verruilde hij Krimpen aan de Lek voor het mondainere Rotterdam om daar het leven van bohemien te leiden. Uiteindelijk probeerde hij van zijn hobby, het schrijven van versjes en liedjes, zijn beroep te maken. Zijn grote doorbraak kwam in 1902 toen hij in de Tivoli Schouwburg te Rotterdam bij een matineevoorstelling van ’t Vrije Tooneel werd geplaatst om het programma te vullen.
Doorbraak.
Rond 1903 was Speenhoff, dankzij de ongewone openhartigheid waarmee hij het volkse leven beschrijft en de even ongewone deftigheid waarmee hij zijn liedjes ten gehore brengt, een succesvol variété-artiest, die daarnaast ook bekendheid verwierf met het maken van illustraties - bijvoorbeeld bij zijn eigen verzenbundels. Zijn lijfspreuk luidde " 't Is anders". Het motto is een treffende illustratie van de verwarring die in de loop van zijn leven rond de deftige volkszanger zal blijven bestaan.
Op 24 augustus 1905 trouwde Speenhoff met de Luxemburgse Cesarina Prinz. De twee treden gezamenlijk op als "de heer en mevrouw J.H. Speenhoff-Prinz". Zij kregen drie kinderen: Coos (Jacob Mathias, 1904-1966) en Ceesje (Cesarina Christina Felicia, 1909-2004) die beiden ook cabaretier werden en Masje (Magdalena Anna Maria, 1908-1994) die enkele jaren als zangeres optrad onder de naam Natascha Strachoff. Ze zong enkele liederen in de eerste experimentele rechtstreekse televisie-uitzending in Nederland door Philips in Eindhoven.
Kritiek.
Hoewel het werk van Speenhoff in brede kring wordt gewaardeerd zijn er ook andere geluiden. Met name in conservatief-katholieke kring wordt schande gesproken van het 'zedeloze' en 'ontaarde' karakter van Speenhoffs liedkunst. Men valt met name over het gebruik van woorden als "sloerie", "billen" en de uitdrukking "stijf-vloeken". Het levert diverse schandalen op die Speenhoff tot held van het vooruitstrevende volksdeel maken.
Op 13 februari 1915 gaf heel kunstminnend Nederland acte de présence bij Speenhoffs koperen artiestenjubileum. Er wordt vastgesteld dat de bloemenhulde die Speenhoff bij die gelegenheid wordt gebracht, alle records breekt en in het bijbehorende gedenkboek steken prominenten als Herman Heijermans, Willem Kloos en Henriette Roland Holst de loftrompet over de jubilaris.
Nog datzelfde jaar blijkt dat het jubileum tegelijk een soort afscheidsfeest was. Speenhoff is kennelijk niet met zijn tijd meegegaan en het kunstminnende publiek laat het steeds meer afweten. Eind 1915 veroorzaakte hij ophef, doordat hij, als reactie op kritiek uit katholieke hoek, vertelt dat hij zelf katholiek is. De mededeling krijgt steeds meer het karakter van een bekering. Speenhoff zegt zich te schamen voor zijn vroegere werk. Hij kuist zijn oude teksten. "Brief van een moeder aan haar zoon die in de nor zit" heet vanaf dat moment "Brief van een moeder aan haar zoon die in de gevangenis zit"; de "billen" worden "beentjes" en onzedelijk geachte versregels worden vervangen door minder openhartige varianten.
Of Speenhoffs koerswijziging het gevolg is van nieuwe morele inzichten, of dat hij probeerde meer optredens voor katholieke ontspanningsverenigingen te krijgen, blijft onduidelijk. In elk geval was hij vanaf dat moment voor velen het mikpunt van spot. In de loop der jaren ontwikkelde hij zich tot een verbitterd man die regelmatig klaagde over het gebrek aan serieuze erkenning voor zijn werk.
Latere leven en dood.
In de jaren dertig deed Speenhoff een aantal antisemitische uitspraken en tijdens de oorlogsjaren deed het gerucht de ronde dat Speenhoff lid van de NSB is geworden. De naam Speenhoff wordt regelmatig genoemd in het pro-Duitse radioprogramma "Zondagmiddagcabaret van Paulus de Ruiter" (van Jacques van Tol.) Het is echter niet Speenhoff of zijn vrouw Cesarina, maar hun dochter Ceesje Speenhoff die in het programma optreedt. Speenhoff heeft zich eerst van de politieke activiteiten van zijn dochter gedistantieerd. Wel heeft hij tijdens de oorlog vele pro-Duitse teksten geschreven. Coos Speenhoff jr. distantieerde zich na de oorlog uitdrukkelijk van zijn zuster en zette zijn carrière voort in een cabaretduo met zijn vrouw Polly van Rekom.
Vlak voor het einde van de Tweede Wereldoorlog was Speenhoff een van de doden die vielen bij het bombardement op het Haagse Bezuidenhout. Hij werd begraven in Den Haag. Zijn vrouw raakte bij het bombardement gewond en overleed een jaar later, waarna het stoffelijk overschot van Speenhoff overgebracht werd naar de Algemene Begraafplaats Crooswijk te Rotterdam.

</doc>
<doc id="37565" url="https://nl.wikipedia.org/wiki?curid=37565" title="Mierenegel">
Mierenegel

De gewone of Australische mierenegel ("Tachyglossus aculeatus"), ook wel stekelmiereneter genoemd, is een eierleggend zoogdier dat voorkomt in uiteenlopende habitats in Australië, Tasmanië en Nieuw-Guinea. Het is de enige soort uit het geslacht Tachyglossus.
De mierenegel vormt samen met de vachtegels de familie der mierenegels (Tachyglossidae). Samen met het verwante vogelbekdier en fossiele soorten vormen zij de orde der cloacadieren (Monotremata). Net als de egels, waaraan hij niet verwant is, heeft hij lange stekels waar hij zich mee beschermt. De mierenegel eet vooral termieten en mieren.
Ontdekking en naamgeving.
De mierenegel werd in 1792 beschreven door George Shaw. Hij dacht dat het dier verwant was aan de grote miereneter en noemde het "Myrmecophaga aculeata". Johann Karl Wilhelm Illiger plaatste het dier in zijn eigen geslacht, "Tachyglossus", wat "snelle tong" betekent, een referentie naar de snelheid waarmee hij zijn prooidieren oplikt. De soortnaam "aculeatus" betekent "gestekeld". De Engelse naam, "echidna", heeft hij te danken aan Echidna, een monster uit de Griekse mythologie.
Kenmerken.
De mierenegel is een gedrongen zoogdier met een kleine kop en een rond lichaam. Hij heeft wat weg van een egel, maar is groter en heeft krachtigere klauwen. De vacht bestaat uit ruwe, lichtbruine tot zwarte haren. De buikzijde is lichter van kleur. De rug en de flanken zijn bedekt met lange, dikke, scherpe stekels, die ongeveer 5 cm lang worden en roomwit van kleur zijn. Bij de Australische en Nieuw-Guinese dieren zijn de stekels langer dan de ertussen liggende vacht. Bij dieren uit koelere gebieden, zoals in Tasmanië, kan de vacht echter langer zijn dan de stekels. De buik bevat geen stekels.
De kleine kop met buisvormige snuit en kleine ogen gaat zonder hals in de schouders over. De gehooropeningen bevinden zich aan beide zijden van de kop en hebben geen oorschelpen. Het zichtvermogen is slecht ontwikkeld. De ogen zijn klein en bevinden zich aan de basis van de snuit. Deze kale, buisvormige snuit is lang: hij beslaat ongeveer 18% van de totale lichaamslengte. De neusgaten en spleetvormige mondopening bevindt zich aan het eind van de snuit. De mondopening is precies groot genoeg voor zijn dunne tong. Deze is zeer beweeglijk en lang: de tong kan zo'n 15 tot 18 cm uit de mond worden uitgestoken. De speekselklieren bedekken de tong met een kleverig speeksel, waarmee hij zijn prooidieren op kan likken. De hals is aan de buitenzijde niet zichtbaar, waardoor het lijkt alsof de kop direct in het lijf overgaat. De poten zijn kort en dik en hebben vijf tenen. De tenen aan de voorpoten hebben lange, gekromde graafklauwen. Van de achterpoten heeft enkel de tweede teen een lange klauw. Het mannetje heeft bovendien aan de achterpoten een spoor zitten, een rudimentaire, niet-functionele gifspoor. Het staartje is kort, stomp en naakt.
De lengte van het dier ligt tussen de 30 en 45 cm, met een 1 cm lange staart. Zijn lichaamsgewicht ligt tussen de 2,5 en 8 kg. Mannetjes zijn 25% groter dan vrouwtjes.
De mierenegel kan verward worden met de nauw verwante vachtegels ("Zaglossus"), die enkel op Nieuw-Guinea voorkomen. Vachtegels zijn te onderscheiden van Nieuw-Guinese mierenegels door de vrij korte stekels, die meer in de lange vacht verborgen liggen, de langere poten en de langere, kromme snuit. Twee van de drie soorten zijn bovendien veel groter dan de mierenegel.
Verspreiding en habitat.
Van alle eierleggende zoogdieren heeft de mierenegel het grootste verspreidingsgebied. Hij komt voor in geheel Australië, waaronder Tasmanië en eilandjes voor de kust als Kangaroo-eiland, en op Nieuw-Guinea in het zuidoosten en de Markham-vallei. De mierenegel komt voor in bijna alle habitats: in gematigde bossen en regenwouden, bosachtige streken, savannes, (half-)woestijnen en berggebieden tot een hoogte van 1800 m. Hij komt ook in landbouwgebieden voor.
Gedrag.
De mierenegel is over het algemeen een solitair dier, dat leeft in een vast woongebied dat kan overlappen met dat van andere mierenegels. De grootte van zijn woongebied is afhankelijk van het gebied. In vochtigere streken, die rijk zijn aan prooidieren, beslaat zijn woongebied 50 hectare.
De mierenegel is niet territoriaal en niet agressief tegen soortgenoten. In gevangenschap is waargenomen dat in kleinere, dichtbevolkte verblijven de dieren een hiërarchie vormen, bepaald door lichaamsgrootte. Dit is waarschijnlijk geen weerspiegeling van natuurlijk gedrag. In ruimere verblijven worden geen sociale interacties waargenomen. Mierenegels bouwen gezamenlijke "toiletten". De reden daarvoor is nog niet bekend.
Enkel een vrouwtje met een ei of pasgeboren jong heeft een vaste schuilplaats. Andere dieren wisselen regelmatig van slaapplek. De mierenegel rust graag opgerold in beschutte plekken als holle boomstammen, tussen boomwortels, onder struiken en in dicht struikgewas, onder rotspuin en in rotsspleten onder een dichte begroeiing waar weinig licht is. Soms graaft hij zelf een ondiep hol van maximaal 1,2 meter lang, die hij soms opnieuw gebruikt.
De lengte van het dier ligt tussen de 30 en 45 cm, met een 1 cm lange staart. Zijn gewicht ligt tussen de 2,5 en 7 kg.
De mierenegel is dag en nacht actief, voornamelijk in de schemering. De mierenegel heeft een voor een zoogdier vrij lage lichaamstemperatuur, 31-33 °C. Hierdoor kan hij slecht tegen hoge temperaturen.
In een warme zomer is hij vooral 's nachts actief en zoekt hij op het heetst van de dag koele holen op. Bij kouder is hij weer vaker op het midden van de dag actief. Mierenegels vermijden regen. Bij langdurig aanhoudende regen kan hij dagen achtereen inactief blijven. Bij langdurige inactiviteit geraken zij in torpor, waarbij de lichaamstemperatuur, die normaal 31-33 °C bedraagt, kan dalen tot 18 °C. In sommige delen van het verspreidingsgebied, zoals in de Snowy Mountains in het oosten van Australië, houdt hij een winterslaap. Hun normale lichaamstemperatuur kan dan dalen tot 4-5 °C.
De mierenegel loopt niet op zijn zolen, maar op zijn enkels, met de poten gestrekt en de tenen zij- en achterwaarts gericht, wat hem een hobbelige gang geeft. Het is een uitstekende graver. Bovendien rent hij goed en kan hij prima klimmen en zwemmen.
De stekels beschermen de mierenegel tegen natuurlijke vijanden. Bij gevaar zet hij deze op, waardoor zij een ondoordringbare haag vormen. De stekelloze delen van het lichaam worden op verschillende manieren beschermd. In zachte grond kan hij zich razendsnel met de vier poten horizontaal ingraven, waardoor de buik onder de grond verdwijnt en enkel de opgerichte stekels boven de grond blijven. Op harde grond rolt hij zich op als een egel. Ook kan hij zich met zijn sterke poten klemzetten in een rotsspleet.
Voedsel.
Het dier bezit enorme graafklauwen, waarmee het de grond omwoelt, op zoek naar voedsel, dat voornamelijk bestaat uit mieren en termieten, soms aangevuld met andere ongewervelden, zoals insectenlarven en wormen, die het met zijn lange, dunne en kleverige tong oppakt.
Als het moet, kunnen ze weken zonder voedsel. Mieren die hun nesten met grote agressie verdedigen, worden over het algemeen vermeden. Een uitzondering vormen de nesten van de mier "Iridomyrmex purpureus", die in augustus en september de hoofdmoot van zijn dieet vormen. In deze periode zijn de jonge koninginnen zeer rijk aan vet en verzamelen zij zich dicht bij de rand van het nest. De rest van het jaar negeert hij deze nesten volledig.
Het dier vindt zijn voedsel dankzij een uitstekende reukzin en waarschijnlijk ook dankzij elektroreceptie: hij heeft ongeveer 400 elektroreceptoren in het uiteinde van de snuit, zintuigen die elektrische signalen kunnen opvangen. In natte grond, bijvoorbeeld na een regenbui, kan hij zo prooidieren opsporen. Bij het foerageren woelt hij met zijn grote graafklauwen de grond om. Zijn prooi pakt hij met zijn lange, kleverige tong op. Net als de miereneter heeft de mierenegel geen tanden. Hij verwerkt zijn eten tussen zijn verhemelte en de basis van zijn tong. Het verhemelte is voorzien van zeven dwarse rijen van kleine, stekelige hoornribbels.
In gevangenschap is waargenomen dat mierenegels ook brood en gehakt eten.
Voortplanting en ontwikkeling.
Vrouwtjes van de mierenegel zijn niet elk jaar vruchtbaar. De vruchtbare vrouwtjes paren met meerdere mannetjes. Tijdens de voortplantingstijd, van juli tot september, laat het vrouwtje een geurspoor achter door de cloaca binnenstebuiten te keren, waardoor de geurklieren in de wand van de cloaca naar buiten komen. De geur trekt mannetjes aan. Vaak vormen de mannetjes zo een "trein", waarbij tot zes mannetjes een vrouwtje in een rij volgen.
In de koudere gebieden, waar mierenegels een winterslaap houden, ontwaken de mannetjes zo'n maand vroeger dan vrouwtjes. Tijdens die maand paren sommige mannetjes met vrouwtjes, die dan met een verlaagde lichaamstemperatuur paren en daarna soms weer verdergaan met hun slaap.
Na een draagtijd van 21 tot 28 dagen legt de mierenegel een ei, zelden twee, in een tijdelijke buidel, die aan het begin van de voortplantingstijd aan de achterzijde van de onderbuik van het vrouwtje groeit en de melkvelden omvat. Na verloop van tijd verdwijnt de buidel weer. Het ei van een mierenegel is klein, rond en met een zachte, leerachtige schaal, als van een reptiel. Aan de buitenzijde is het kleverig, zodat het beter in de buidel blijft zitten. Bij het leggen draait het vrouwtje zich op haar rug, om het ei in de buidel te plaatsen.
Na ongeveer tien tot elf dagen komt het ei uit. Het jong breekt dan met zijn eitand de schaal open. Bij de geboorte weegt het jong 0,3 tot 0,4 gram en is het ongeveer 1,5 cm lang. Het is dan kaal en heeft nog geen volledig ontwikkelde achterpoten. In de buidel voedt het jong zich met de melk die uit de areola's van de melkvelden sijpelt. Het jong blijft twee tot drie maanden in de buidel, tot zijn stekels te scherp worden. De moeder laat haar jong dan achter in een hol, dat zij iedere 1,5 tot 2 dagen bezoekt om het te zogen. Het jong groeit razendsnel. In enkele weken kan hij 100 tot 200 keer zijn eigen gewicht aankomen. Na zes maanden wordt het jong gespeend. Na 180 tot 205 dagen, wanneer het jong het hol verlaat, weegt het 800 tot 1300 gram. Na twaalf maanden is het jong zelfstandig.
De mierenegel plant zich langzaam voort. Hij is pas na vijf jaar geslachtsrijp. Vrouwtjes krijgen iedere twee tot zes jaar een jong.
Mierenegels kunnen zeer oud worden voor een zoogdier van zijn grootte. Het oudst bekende dier was een mierenegel uit de dierentuin van Philadelphia, die 49 jaar oud werd. In het wild is een leeftijd van 45 jaar geregistreerd.
Taxonomie.
Er worden vijf ondersoorten erkend:
Het is onduidelijk of deze taxonomie wel correct is; de grenzen tussen de ondersoorten zijn vaak onduidelijk.
Relatie met de mens.
De Aborigines van Australië en de Papoea's van Nieuw-Guinea jagen op mierenegels.
De mierenegel wordt niet bedreigd in zijn voortbestaan. Hij komt lokaal algemeen voor, heeft een groot verspreidingsgebied en de wereldpopulatie is stabiel. Bovendien past hij zich makkelijk aan en komt in een grote verscheidenheid aan habitats voor. In delen van Nieuw-Guinea neemt de soort lokaal af door overbejaging.

</doc>
<doc id="37566" url="https://nl.wikipedia.org/wiki?curid=37566" title="Zwerfsteen">
Zwerfsteen

Een zwerfsteen of in geologische termen een "erratisch blok", is een steen of kei die door een gletsjer of ijskap is meegevoerd. Ze worden ook wel "zwerfkeien" of "veldkeien" genoemd, terwijl in Groningen en Drenthe de benaming "flint" (of "vlint") gebruikelijk is. 's-Werelds grootste zwerfsteen, met een geschat gewicht van 16500 ton, is "Big Rock", te vinden nabij Okotoks aan de voet van de Rocky Mountains. De grootste in Nederland gevonden zwerfsteen is anno 2009 de zwerfsteen van Rottum.
Oorsprong en verspreiding.
Nederland en België.
In Nederland worden zwerfstenen aangetroffen die door het landijs zijn achtergelaten tijdens het voorlaatste glaciaal, het Saalien. Zwerfstenen komen in Noord-Nederland, dat destijds met landijs bedekt was, veelvuldig voor. De landijsbedekking had zijn zuidelijke grens tot aan de lijn Haarlem, Utrecht, Nijmegen. Ten zuiden van deze lijn komen geen zwerfstenen in de natuur meer voor. In België worden zodoende geen zwerfstenen aangetroffen, aangezien het in de recente geologische geschiedenis niet door landijs bedekt is geweest.
Zwerfstenen in Nederland hebben hun oorsprong in Scandinavië en het Oostzeegebied. Dit is na te gaan door de petrologische kenmerken te vergelijken met die van het gesteente in die gebieden. Zo is in principe per steen te reconstrueren waar deze precies vandaan kwam.
Zwerfstenen vindt men veel in keileem, een zeer vaste leemachtige grondsoort die werd gevormd onder de ijskappen in Noord-Nederland. Keileem komt voor in de ondergrond van Gaasterland (Zuid Friesland), de Havelterberg, Schokland en Urk in de Noordoostpolder en op Wieringen en Texel.
Toepassingen.
Zwerfstenen zijn door de eeuwen heen gebruikt als grafmonumenten, hunebedden, megalieten, wegen en dijkbekleding. Bij oude boerderijen gebruikte men een grote zwerfsteen als fundering voor het gebint. Bij poorten en gebouwen op straathoeken werden zwerfstenen ook wel gebruikt als schampsteen om te voorkomen dat koetsen en karren tegen het bouwwerk zouden rijden. Om te verhinderen dat men gemakkelijk een grensmarkering zou kunnen verzetten, kon een zwerfsteen tevens als grenssteen dienen.
Volksgeloof en verhalen.
In volksgeloof en volksverhalen spelen zwerfkeien soms een rol. Het heet dat ze de vruchtbaarheid ten goede zouden komen en een plaats zijn waar kinderen geboren werden.
Nog steeds worden markante punten en rotsen zoals zwerfkeien in het Scandinavische landschap aan trollen toegeschreven.

</doc>
<doc id="37571" url="https://nl.wikipedia.org/wiki?curid=37571" title="Lilienfischgambiet">
Lilienfischgambiet

Het Lilienfischgambiet is in de opening van een schaakpartij een variant in de schaakopening Caro Kann en het heeft als beginzetten: 1.e4 c6 2.d4 d5 3.f3 e6 4.Le3 de 5.Pd2
Eco-code B 12.

</doc>
<doc id="37572" url="https://nl.wikipedia.org/wiki?curid=37572" title="Henniggambiet">
Henniggambiet



</doc>
<doc id="37573" url="https://nl.wikipedia.org/wiki?curid=37573" title="Howard Dean">
Howard Dean

Howard Brush Dean III (New York, 17 november 1948) is een Amerikaans politicus namens de Democratische Partij. Hij is de voormalig gouverneur van Vermont, oud-voorzitter van het Democratisch Nationaal Comité en was een van de kandidaten voor de presidentsverkiezingen van 2004.
Levensloop.
Dean studeerde in 1971 af aan de Yale University en bracht de daarop volgende jaren door als beurshandelaar. In 1978 ontving hij zijn doctoraat in de geneeskunde aan het "Albert Einstein College of Medicine" en had een artsenpraktijk.
Dean begon zijn politieke carrière in 1982 toen hij voor de Democratische Partij gekozen werd in het Huis van Afgevaardigden van Vermont. Daarvan was hij tot 1986 lid. In dat jaar werd hij gekozen tot vicegouverneur van Vermont. Beide functies waren parttime zodat hij zijn artsenpraktijk kon aanhouden. In 1991 overleed gouverneur Richard A. Snelling aan een hartaanval. Daarna werd Dean nog vijfmaal op eigen kracht herkozen en was daarmee de een na langstzittende gouverneur in de geschiedenis van de staat Vermont.
Gouverneur van Vermont.
Tijdens zijn aantreden als gouverneur werd hij geconfronteerd met een financieel tekort van 60 miljoen dollar. Hij slaagde er ondanks verzet in zijn eigen partij in om een gesloten begroting te presenteren. Gedurende zijn gouverneurschap werd een groot deel van de staatsschuld afbetaald. Dean investeerde sterk in de gezondheidszorg en het percentage onverzekerden daalde van 12,7% in 1993 naar 8,4% in 2000.
Zijn meest controversiële beslissing was het aannemen van wetgeving waardoor partners van dezelfde sekse konden trouwen. Dean werd hiermee geconfronteerd nadat het hooggerechtshof van Vermont de staat er 20 december 1999 toe had veroordeeld dat personen van dezelfde sekse met elkaar moesten kunnen trouwen, of dat er een gelijk alternatief werd gecreëerd. Ondanks oproepen om de grondwet de veranderen tekende Dean 26 april 2000 wetgeving waardoor personen van dezelfde sekse konden trouwen. Deze actie hielp de Republikeinen overigens wel om de daarop volgende verkiezingen te winnen.
Campagne voor presidentskandidaatschap.
Dean stelde zich in 2003 verkiesbaar voor het presidentschap van de Verenigde Staten. In januari 2004 werd Dean door veel commentatoren beschouwd als de koploper voor nominatie van de Democratische presidentskandidaat. Hij liep voorop in het inzamelen van geld voor zijn campagne en was sterk in enquêtes, waaronder een voorsprong van meer dan 10% in New Hampshire, de eerste voorverkiezingsstaat. Op 9 december 2003 kreeg hij de steun van Al Gore, voormalig vicepresident en presidentskandidaat in 2000. In januari 2004 kreeg hij de steun van senatoren Bill Bradley en Carol Moseley Braun, presidentskandidaten in 2000 en 2004.
Op 19 januari 2004 werd de campagne een slag toegebracht toen hij de eerste voorverkiezing in Iowa verloor, ondanks dat hij daar wekenlang koploper was geweest. Dean eindigde als derde (18%), na John Kerry (38%) en John Edwards (32%). Ook in de volgende voorverkiezingen bleef het beeld hetzelfde - Kerry lag duidelijk voor, Dean won geen enkele staat, en kwam nog na Edwards. Op 18 februari, na de voorverkiezingen van Wisconsin, maakte Dean bekend niet verder actief campagne te gaan voeren.
Voorzitter Democratic National Committee.
Dean werd op 15 februari 2005 gekozen als voorzitter van het Democratic National Committee, de partijorganisatie van de Democratische Partij. Hij had beloofd de partij te hervormen. Op dat moment zat de partij in een crisis vanwege de slechte verkiezingsresultaten. Dean stelde voor bij verkiezingen niet langer alleen te focussen op de "swing states", maar alle staten.
Deze tactiek kwam bekend te staan als de "50-State Strategy". Daarvoor werkte hij nauw samen met de staatsafdelingen van de Democratische Partij voor het registreren van kiezers, werven van fondsen en zoeken van geschikte kandidaten. Onder leiding van Dean werden continu records gebroken op het gebied van fondswerving. Dean stuitte binnen de partij op verzet, maar de tactiek leek aan te slaan toen de Democraten in 2006 de meerderheid in het Huis van Afgevaardigden en in de Senaat behaalden. Tegelijkertijd was dit ook een gevolg van het slechte verloop van de Irakoorlog waar de Republikeinen voor het grote publiek hadden gefaald.
In januari 2009 trad Dean af als voorzitter. Hij werd opgevolgd door Tim Kaine. Tot verrassing van velen werd Dean niet gevraagd in het kabinet van de nieuwe president Barack Obama.
Persoonlijk.
Dean is getrouwd met arts Judith Steinberg Dean, in 1981. Ze gebruikt haar oorspronkelijke geboortenaam in hun praktijk om verwarring met haar man te voorkomen. Ze is Joods en heeft hun twee kinderen (Paul en Anne) joods opgevoed.

</doc>
<doc id="37574" url="https://nl.wikipedia.org/wiki?curid=37574" title="Milner-Barrygambiet">
Milner-Barrygambiet

Het Milner-Barrygambiet is in de opening van een schaakpartij een variant in de Caro-Kann opening. Het is vernoemd naar de Britse schaker Sir Stuart Milner-Barry. Het gambiet wordt ook wel het Rasa-Studiergambiet genoemd. De beginzetten zijn 1.e4 c6 2.d4 d5 3.Pc3 de 4.f3 en het heeft de ECO-code B15.

</doc>
<doc id="37580" url="https://nl.wikipedia.org/wiki?curid=37580" title="Syracuse">
Syracuse

Geografie.
Italië:
Verenigde Staten:

</doc>
<doc id="37581" url="https://nl.wikipedia.org/wiki?curid=37581" title="Syracuse (Italië)">
Syracuse (Italië)

Syracuse (Italiaans: "Siracusa", Siciliaans: "Sarausa") is een havenstad en gemeente in het zuidoosten van Sicilië, Italië. De stad ligt aan de Ionische Zee (onderdeel van de Middellandse Zee). In 2005 had de stad een ruime 123.000 inwoners. Syracuse is tevens hoofdstad van de provincie Syracuse. In 2005 werd de stad samen met de nabijgelegen Rotsnecropolis van Pantalica geplaatst op de Werelderfgoedlijst van de UNESCO.
De volgende frazioni maken deel uit van de gemeente: Belvedere, Cassibile Fontane Bianche, Isola, Santa Teresa Longarini Scalo, Targia.
Geschiedenis van Syracuse.
De stad Syracuse heeft een zeer rijke geschiedenis. Oorspronkelijk was Syracuse een Griekse kolonie, gesticht door Griekse kolonisten uit Korinthe in 734 v.Chr. Zij noemden deze kolonie "Συρακοῦσαι, syrakoúsai", naar de naam van een moeras op de plaats waar de stad gesticht werd.
Griekse grootmacht.
Na verloop van tijd werd het de belangrijkste Griekse stad op het eiland, en stichtte het zelf ook Griekse kolonies op Sicilië. De tiran Gelon veroverde de macht in de stad in het jaar 485 v.Chr. Syracuse vormde een rijk dat een groot deel van het eiland omvatte. Op het hoogtepunt van zijn macht was het een rivaal van zowel Athene als van Carthago en kon het wat inwonertal betreft met deze vergeleken worden. In de jaren 454-453 v.Chr. voerde Syracuse een strafexpeditie tegen piraten in het noorden van de Tyrreense Zee.
Athene probeerde in 415 v.Chr. tijdens de Siciliaanse Expeditie met een groot expeditieleger vergeefs de stad te veroveren. Het Atheense leger verloor vele soldaten in verscheidene veldslagen rond het goed beveiligde Syracuse - er waren enorme stadsmuren aangelegd - en duizenden overlevende Atheners werden gevangengenomen en als slaven tewerkgesteld in de steengroeven van Syracuse.
Bloei.
Door de grote handelsvloot stroomden er aanzienlijke rijkdommen vanuit het gehele mediterrane gebied naar de stad. Zelf was Syracuse een belangrijke graanexporteur; vooral naar Magna Graecia en noordelijker Italië waaronder het nog kleine Rome. Hierdoor kon de rijke elite haar stad verfraaien met allerlei openbare gebouwen en tempels. In de periode 300-200 v.Chr. was Syracuse een van de mooiste steden van de Middellandse Zee. Aan het groot belang van de stad kwam een einde toen Syracuse, tijdens de Eerste Punische Oorlog bondgenoot van Rome, na de dood van koning Hiëro II de zijde van Carthago koos tijdens de Tweede Punische Oorlog.
Veroverd door Romeinen.
In 212 v.Chr. veroverden de Romeinen de stad en werd zij verwoest, waarna het enige tijd een weinig betekenende stad werd. Tijdens de strijd om de stad stierf onder anderen ook Archimedes, die volgens de legendes probeerde de stad te verdedigen met behulp van zijn kennis van de optica. Via enorme spiegels zou hij het sterke zonlicht hebben laten convergeren op de Romeinse schepen die hierbij vlam vatten. Ook zijn zelf uitgevonden katapult werd gebruikt tijdens de verdediging van de stad. Na deze verovering roofden de Romeinen systematisch alle kunstwerken en verscheepten deze naar Rome. Deze gebeurtenis wordt gezien als de eerste georganiseerde grootschalige vorm van roofkunst.
Onder de Romeinen werd "Syrācūsae" de hoofdstad van Sicilia, de eerste Romeinse provincie. Sicilië werd een strijdtoneel in de burgeroorlog na de door van Caesar. Syracuse werd gereorganiseerd als "colonia" door Augustus. Het Latijn begon populair te worden. In de christelijke periode van het Romeinse Rijk werd er een aartsbisschoppelijke zetel gevestigd en hierdoor steeg het aanzien van de stad enigszins.
Vandalen en Goten.
Vanaf 430 begon Syracuse last te krijgen door Vandaalse piraten. De Vandalen veroverden de stad in 469. Ze heersden zo'n acht jaar over Sicilië. Hierna werd de stad met het grootste deel van Sicilië afgestaan aan de Oostgoten. De stad verviel later aan Theodorik de Amaal.
Byzantijnse theme.
Sicilië werd op de Goten heroverd in 535 door Belisarius onder Justinianus. Syracuse werd weer de hoofdstad van de Oostromeinse provincie Sicilia en een rehelleniseringsprogramma ging van start. Het keizerrijk liet geld vloeien om bouwwerken op te richten. Ook verscheen het Grieks weer in inscripties. De keizer Constans II huisde in Syracuse. Vanaf de 7e eeuw had de stad last van islamitische zeerovers.
Arabieren en Normandiërs.
De islamitische Aghlabiden hebben tijdens hun verovering van Sicilië op de Oostromeinen twee keer Syracuse belegerd. Het eerste beleg duurde bijna een jaar, maar de Arabieren wisten de stad niet in te nemen. De moslims hadden geen intentieplan om Sicilië in te nemen, maar toen de Syracusaanse rebellen in opstand kwamen tegen de onderdrukking door de Byzantijnen stuurden zij een brief naar de moslims om hun te helpen. Het tweede beleg in 878 leidde wel tot de val van de stad, die gedeeltelijk werd verwoest. Haar betekenis verminderde nog meer toen de Arabieren Palermo tot hoofdstad van het Emiraat Sicilië uitriepen. Vanaf toen was Syracuse blijvend gereduceerd tot een provinciale stad. De Normandiërs veroverden haar in 1085.
Michiel Adriaenszoon de Ruyter.
Op 29 april 1676 stierf Michiel Adriaenszoon de Ruyter in de Baai van Syracuse aan wondkoorts opgelopen nadat hij door een Franse kanonskogel was getroffen tijdens de Slag bij Agosta. Bij het balsemen van zijn lichaam zijn de organen verwijderd en achtergelaten bij een klein monument nabij de stad. Op dit moment is de precieze locatie niet meer bekend en slechts terug te vinden op een ruwe kaart beschikbaar bij het Nationaal Archief.
Moderne geschiedenis.
De stad werd getroffen door twee aardbevingen in 1542 en 1693 die veel schade aanrichtten. In de zeventiende eeuw veranderde het aanzien van Syracuse en de gehele Val di Noto voorgoed. De steden werd herbouwd na de aardbevingen van 1693 in de stijl van de typische Siciliaanse barok. De verspreiding van cholera in 1837 leidde tot een opstand tegen het Huis Bourbon. De straf voor deze ongehoorzaamheid was de verhuizing van de zetel van het provinciale bestuur naar Noto. De onrust was echter niet geheel verdwenen en in 1848 namen de inwoners van Syracuse deel aan de mislukte Siciliaanse Revolutie.
Na de Italiaanse eenwording in 1865 kreeg Syracuse wederom de status van provinciehoofdstad. In 1870 werden de stadsmuren gesloopt en er werd een brug gebouwd die Ortygia met het vasteland verbindt. In het daaropvolgende jaar werd een spoorverbinding aangelegd en werd station Siracusa geopend. De haven van Syracuse maakte rond de eeuwwisseling een periode van groei mee vanwege haar strategische ligging ten opzichte van de Italiaanse koloniën. De stad werd in deze tijd ook uitgebreid rond de Corso Umberto I.
Geallieerde en Duitse bombardementen richtten zware schade aan in 1943. In de nacht van 9 op 10 juli begon de geallieerde Landing op Sicilië. Montgomery's achtste leger nam, zonder noemenswaardige tegenstand, Syracuse in op de eerste dag van de invasie. De haven werd vervolgens gebruikt als basis voor de Royal Navy. Ten westen van de stad bevindt zich een begraafplaats van het Gemenebest waar ongeveer 1000 soldaten zijn begraven.
Na het einde van de Tweede Wereldoorlog ontstonden de chaotische noordelijke wijken die in een snel tempo werden gebouwd, ten gevolge van de snelle industrialisatie die veel arbeiders aantrok vanaf het platteland.
Syracuse heeft vandaag ruim 123.000 inwoners en tal van toeristische attracties. Sinds de jaren negentig wordt het historische centrum van de stad gerestaureerd en sinds 2005 hebben Syracuse en de rotsnecropolis van Pantalica de status van werelderfgoed.
Demografie.
Siracusa telt ongeveer 47712 huishoudens. Het aantal inwoners daalde in de periode 1991-2001 met 1,8% volgens cijfers uit de tienjaarlijkse volkstellingen van ISTAT.
Geboren in Syracuse.
De volgende personen zijn geboren in Syracuse:

</doc>
<doc id="37582" url="https://nl.wikipedia.org/wiki?curid=37582" title="Syracusa">
Syracusa



</doc>
<doc id="37583" url="https://nl.wikipedia.org/wiki?curid=37583" title="John Edwards (politicus)">
John Edwards (politicus)

Johnny Reid (John) Edwards (Seneca (South Carolina), 10 juni 1953) is een Amerikaans oud-politicus van de Democratische Partij. Hij was senator voor North Carolina van 1999 tot 2005.
In 2004 was hij verliezend kandidaat voor vicepresident. Het lukte niet als running mate van John Kerry te winnen van George Bush. In december 2006 stelde hij zich kandidaat voor de presidentsverkiezingen van 2008. Op 30 januari 2008 trok hij zich uit deze verkiezing terug wegens het uitblijven van succes. Hij behaalde tot dan toe nog geen enkele overwinning in de voorrondes.
Opleiding en begin carrière.
Edwards haalde in 1974 een B.S. in textieltechnologie aan de Staatsuniversiteit van North Carolina. In 1977 haalde hij een graad in de rechtsgeleerdheid aan de Universiteit van North Carolina te Chapel Hill. Na zijn studie werd Edwards advocaat voor personen die gewond waren geraakt als gevolg van nalatigheid van bedrijven en overheden. Hij was onder meer verantwoordelijk voor een schadevergoeding van 25 miljoen dollar die Sta-Rite aan een cliënt moest betalen, de hoogste schadevergoeding voor persoonlijke verwondingen in de geschiedenis van de staat North Carolina. Edwards bracht zichzelf in deze periode naar voren als de verdediger van 'de kleine man'.
Politieke carrière.
Senaat.
In 1998 werd Edwards als senator voor North Carolina gekozen, waarbij hij de favoriete Republikein Lauch Faitcloth versloeg. Door zijn juridische ervaring had hij vervolgens ook een belangrijke rol voor de Democraten in de rechtszaak tegen Bill Clinton. In 2000 werd Edwards door People Magazine verkozen tot 'meest sexy politicus'.
Presidentskandidaat 2004.
Voor de Amerikaanse presidentsverkiezingen van 2004 wierp Edwards zich op als Democratisch kandidaat bij de voorverkiezingen. Hierdoor weigerde hij een poging tot herverkiezing voor de senaat in 2003. John Kerry won deze voorverkiezingen en maakte op 6 juli 2004 bekend dat hij Edwards graag als zijn running mate wilde bij de verkiezingen. Aangezien Kerry uit het noorden afkomstig is en Edwards uit het zuiden werd het een ideale combinatie genoemd. Maar Bush won.
Presidentskandidaat 2008.
Edwards maakte twee jaar later, op 27 december 2006, bekend dat hij zich kandidaat ging stellen voor de presidentsverkiezingen van 2008. Bij de "caucus" in Iowa op 3 januari 2008 eindigde hij verrassend als tweede, vóór Hillary Clinton maar achter winnaar Barack Obama. Op 8 januari werd hij in New Hampshire met 17% derde, met ruime achterstand op Clinton en Obama, wier tweestrijd hem naar de achtergrond schoof. Op 30 januari 2008 stapte hij dan ook uit de race om de presidentsverkiezingen.
Privé.
Edwards en zijn vrouw Elizabeth hebben vier kinderen. Hun zoon Wade overleed in 1996 als gevolg van een auto-ongeluk. Ter nagedachtenis aan hem richtten zij de Wade Edwards Foundation op die vooral investeert in onderwijsprojecten.
Affaire.
In augustus 2008 liet Edwards tegenover ABC News weten dat hij verwikkeld was in een buitenechtelijke affaire met documentairemaakster Rielle Hunter, en dat hij daarover had gelogen tijdens zijn 'presidentiële run' van 2008. Hij benadrukte dat hij bij haar geen kind had verwekt, en verklaarde desnoods een vaderschapstest te zullen ondergaan. In januari 2010 gaf Edwards toe dat hij de vader van het kind is.
Edwards vrouw Elizabeth stierf op 7 december 2010 aan de gevolgen van kanker.
Fraude met verkiezingsdonaties.
Op 3 juni 2011 werd John Edwards bij een Amerikaanse Federale rechtbank in North Carolina aangeklaagd wegens het onwettig aantrekken van verkiezingsdonaties tijdens de presidentiële voorverkiezingen in 2008. Edwards zou 900.000 USD hebben aangenomen, zonder dit aan te geven aan de controlecommissie (Federal Election Commisson). Dit bedrag overstijgt immers de wettelijke maximumgrens die één persoon mag doneren ruimschoots (2.300 USD). Deze gelden zouden gebruikt zijn om de buitenechtelijke affaire die Edwards had, verborgen te houden. Op de volledige aanklacht staat 30 jaar cel en een boete van 1,5 miljoen USD. In 2012 volgde het proces; Edwards werd uiteindelijk deels vrijgesproken en een deel van de aanklachten werden nietig verklaard.

</doc>
<doc id="37584" url="https://nl.wikipedia.org/wiki?curid=37584" title="Thaise gouverneursverkiezingen van Bangkok 2004">
Thaise gouverneursverkiezingen van Bangkok 2004

De Thaise gouverneursverkiezingen van Bangkok 2004 betroffen de verkiezingen voor de positie van gouverneur van Bangkok (de gouverneur wordt voor een periode van vier jaar gekozen). De verkiezingen vonden op 29 augustus 2004 plaats.
De positie is politiek gezien een belangrijke post in Thailand. Bangkok is de enige provincie in Thailand met een gekozen gouverneur. De BMA (Bestuursorgaan van de metropool) en gouverneur zijn gedeeltelijk onafhankelijk van de landelijke politiek. Daarnaast is Bangkok economisch gezien de belangrijkste provincie van Thailand. Het stemgedrag van de inwoners van Bangkok is vaak onvoorspelbaar en wijkt af van de rest van het land. De laatste paar gouverneurs van Bangkok waren altijd niet verbonden aan de regerende partij. 
De verkiezingen in 2004 zijn met een grote meerderheid gewonnen door kandidaat Apirak Kosayodhin van de Democratische Partij. Deze uitslag wordt beschouwd als gezichtsverlies voor minister-president Thaksin Shinawatra die de onafhankelijke kandidate Paveena Hongsakul steunde. Zie ook de Uitslag van de verkiezingen verder op deze pagina.
Aanloop naar de verkiezingen.
In de periode voor de officiële registratie van de kandidaten werd er al een campagne gevoerd waarbij verschillende potentiële kandidaten hun meningen en standpunten weergaven.
Volgens de wet in Thailand mogen er voor verkiezingen geen peilingen worden uitgebracht met daarin de steun voor kandidaten. De media werken hieromheen door wel peilingen te presenteren maar geen naam erin te noemen, maar een beschrijving te geven van de kandidaat, zo wordt Apirak omschreven als de "knappe kandidaat en zakenman" en Paveena als de "bekende activiste". Er kon een e-mail gestuurd worden naar de verschillende media die dan een uitslag met namen terugstuurden. 
Voor het officiële begin van de verkiezingsstrijd.
Nog voor de verkiezingsstrijd officieel begon verklaarde minister-president Thaksin Shinawatra tijdens Kerstmis 2003 dat alleen een gouverneur uit de gelederen van zijn eigen Thai Rak Thai partij in staat zal zijn om met de centrale regering samen te werken. Volgens hem zal een andere gouverneur "slecht" zijn voor Bangkok omdat die de centrale regering er niet toe zal kunnen bewegen om Bangkok te helpen bij het oplossen van zijn vele problemen. Tot verrassing van veel politici verklaarde de kandidaat van de democratische partij, Apirak Kosayodhin, dat hij geen problemen ziet in een samenwerking met de regeringspartij Thai Rak Thai van minister-president Thaksin Shinawatra, de aartsrivalen van de Democratische Partij.
Meningen.
Meer en meer Thais in Bangkok die moe zijn van de nationale politiek verklaren "I will try Chuwit, what's there to lose" (ik probeer Chuwit, wat is er te verliezen). Op de vraag of ze niet bang zijn vanwege het verleden van Chuwit (prostitutie) verklaren ze dat hij tenminste alles zelf in de openbaarheid heeft gebracht en dat ze hem bewonderen vanwege de strijd die hij heeft aangebonden met de politie. De bekende regisseur van tv-programma's Nukul Boon iam verklaard dat het hem niet kan schelen dat Chuwit een "slechte" man is: "It's not like politics isn't full of bad people already" (Het is niet alsof de politiek niet al vol slechte mensen is). 
De groeiende groep van Chuwit-aanhangers heeft vooral gevolgen voor de campagne van de democraat Apirak Kosayodhin. De kandidaat Paveena Hongsakul zou hierdoor sterk staan.
Inschrijving.
Op maandag 26 juli 2004 is de periode van inschrijving voor kandidaten begonnen. De kandidaten hadden tot vrijdag 30 juli 2004 de tijd om zich aan te melden. In totaal hebben zich 22 kandidaten aangemeld.
De kandidaten.
Een overzicht van de kandidaten op lijstnummer:
Thai Rak Thai partij.
De Thai Rak Thai partij heeft geen geschikte kandidaat kunnen vinden en doet daarom officieel niet mee aan de verkiezingen. De enige Thai Rak Thai man die eventueel acceptabel was voor de inwoners van Bangkok is Purichai Piumsombun. Hij heeft veel indruk gemaakt tijdens zijn korte periode als minister van binnenlandse zaken. In deze tijd stelde hij zich op als keiharde, niet corrupte, politicus die de drugs en prostitutieproblematiek wilde aanpakken. Dit heeft hem echter in problemen gebracht binnen de partij en hij is weggepromoveerd naar de functie van viceminister-president. Purichai heeft echter verklaard niet te willen uitkomen in de race om het gouverneurschap. Ook Thai Rak Thais tweede kandidaat, Sudarat Keyuraphan, die in de vorige verkiezingen verloren heeft van de huidige gouverneur, Samak Sundaravej, heeft geweigerd opnieuw mee te doen. Zij is op dit moment de minister van Gezondheidszorg. Ook de vrouw van Thaksin Shinawatra, Khunying Pojamarn Shinawatra is als mogelijke kandidaat genoemd. 
In een verklaring die voor veel verbazing heeft gezorgd in de Thaise politiek heeft de Thai Rak Thai partij op 3 mei 2004 bekendgemaakt geen kandidaat aan te wijzen voor de verkiezingen. Dit is mede ingegeven omdat Purichai Piumsombun zich niet kandidaat wil stellen. De partij steunt ook geen andere kandidaat.
In een verklaring aan zijn partij geeft minister-president Thaksin Shinawatra als reden dat de partij zich wil concentreren op de nationale politiek en de Bangkok Metropolitan Administratie wat onafhankelijkheid wil geven. Deze uitspraak is in tegenspraak met een eerdere uitspraak (zie boven).
Begin augustus laat Thaksin Shinawatra aan de partijleden weten dat iedereen de onafhankelijke kandidaat Paveena Hongsakul moet steunen. Veel partijleden binnen de partij weigeren dit en steunen andere kandidaten.
Chart Pattana partij.
Paveena Hongsakul heeft in mei 2004 de partij verlaten om als onafhankelijke kandidaat aan de verkiezingen deel te nemen. De Thai Rak Thai partij steunt onofficieel haar kandidatuur.
Uitslag van de verkiezingen.
De verkiezingen worden gewonnen door kandidaat Apirak Kosayodhin, hij haalt 911.441 stemmen. De opkomst was 2,4 miljoen, dit is 62% van het aantal kiesgerechtigden, namelijk 3,9 miljoen. De kiezers konden stemmen tussen 6 uur 's ochtends en 3 uur 's middags.

</doc>
<doc id="37585" url="https://nl.wikipedia.org/wiki?curid=37585" title="Apirak Kosayodhin">
Apirak Kosayodhin

Apirak Kosayodhin (Thai: อภิรักษ์ โกษะโยธิน) (Changwat Nonthaburi, 30 maart 1961) is een Thais bestuurder, politicus, topfunctionaris en voormalig gouverneur van Bangkok.
Leven en werk.
Kosayodhin werd in 1961 in Changwat Nonthaburi geboren in een Chinees-Thaise familie. Hij studeerde marketing management aan de Chiang Mai University en daarna een managementopleiding aan de Harvard Business School. Hij begon zijn carrière bij de Pizza Hut. Vervolgens vervulde hij diverse bestuursfuncties bij verschillende bedrijven. Van 2002 tot 2004 was hij werkzaam als bestuursvoorzitter van het bedrijf Orange.
Bangkok gouverneursverkiezingen 2004.
Begin januari 2004 maakte Apirak bekend dat hij per direct ontslag nam bij TA Orange om kandidaat te worden voor de Democratische Partij bij de gouverneursverkiezingen voor Bangkok in 2004. Zijn aanstelling kwam als een grote verrassing. Hij verraste zowel vriend als vijand door te verklaren dat hij geen problemen zag in een samenwerken met de regeringspartij Thai Rak Thai van minister-president Thaksin Shinawatra, de aartsrivalen van de Democratische Partij.
Op 29 augustus 2004 won Apirak Kosayodhin de verkiezingen door 40% van de stemmen te halen en werd hij de nieuwe gouverneur van Bangkok. In oktober 2008 werd hij met 45% van de stemmen herkozen maar trad de maand daarop af na van corruptie te zijn beschuldigd.

</doc>
<doc id="37586" url="https://nl.wikipedia.org/wiki?curid=37586" title="Paveena Hongsakul">
Paveena Hongsakul

Paveena Hongsakul (Thai: ปวีณาหงสกุล) is een lid van het Thaise parlement voor de Chart Pattana partij. Zij is bekend als een voorvechtster van vrouwenrechten in Thailand. 
In 1999 kwam ze in het nieuws nadat ze aan buitenlandse journalisten tijdens een persconferentie in Pattaya verklaarde dat er geen prostitutie in de plaats voorkwam.
Bangkok gouverneursverkiezingen 2004.
Zij was kandidaat bij de gouverneursverkiezingen voor Bangkok in 2004. Zij had ook al meegedaan bij de vorige verkiezingen, maar verloor toen van Samak Sundaravej. De analisten gaven haar niet zo een hoge kans omdat haar partij onpopulair is bij de kiezers in Bangkok. Wat wel in haar voordeel was is dat ze volgens een opiniepoll na Purichai Piumsombun de populairste politicus in Bangkok is. Bij de uiteindelijke verkiezingen op 29 augustus 2004 haalde ze de 2e plaats met 619.039 stemmen. Apirak Kosayodhin werd met 911.441 stemmen gekozen tot de nieuwe gouverneur.

</doc>
<doc id="37587" url="https://nl.wikipedia.org/wiki?curid=37587" title="Chuwit Kamolvisit">
Chuwit Kamolvisit

Chuwit Kamolvisit (Thai: ชูวิทย์ กมลวิศิษฎ์) (Bangkok, 29 augustus 1961) is een Thais bestuurder, ondernemer en parlementslid. Hij was de eigenaar van een aantal grote, luxe massagehuizen in Bangkok. Bij deze huizen wordt het zogenaamde "Aab ob nuat" (wassen en massage) aangeboden, een eufemisme voor seks. 
Leven en werk.
Kamolvisit werd in 1961 geboren. Hij studeerde commerce en accountancy aan de Thammasat-universiteit en behaalde een MBA aan de Universiteit van Californië - San Diego. In 2003 kwam hij in het nieuws nadat hij gearresteerd was, omdat hij volgens beschuldigingen van de politie betrokken was bij het geforceerd ontruimen van een groot aantal souvenirshops, internetcafés en bars op een stuk land op de hoek van Sukhumvit soi 10. Op een ochtend kwamen er bulldozers en die hebben alle aanwezige panden onaangekondigd weggevaagd, met alles erin. Hij had het stuk land net gekocht en wilde het ontruimen om er een nieuw luxe massagehuis neer te zetten, de contracten van de pandeigenaren liepen echter nog een aantal jaren door en hij kon ze niet legaal wegsturen.
Na deze arrestatie kwam hij weer vrij en begon hij te protesteren tegen de "misdadige" politiepraktijken. Voor het eerst in de geschiedenis maakte hij tot ontsteltenis van de corrupte ambtenaren en politieagenten een lijst bekend met namen en bedragen van iedereen die hij had afbetaald om zijn bedrijf al die jaren draaiende te houden. In Thailand mogen massagehuizen namelijk maar een beperkt aantal kamers hebben. Ook is prostitutie verboden bij de wet. Hij heeft een aantal maanden campagne gevoerd tegen de politie en dit heeft hem veel publiciteit opgeleverd en de status van antiheld. Hij is dan ook populair geworden vanwege deze strijd, ook heeft hij hiermee de publiciteit over een aantal rechtszaken tegen hem gestopt. Hij heeft als eerste een boek geschreven over de corruptiepraktijken met daarin adviezen en tips hoe je een bedrijf met afbetalingen draaiende kan houden, ook al breek je de wet.
Bangkok gouverneursverkiezingen 2004.
Chuwit heeft zich kandidaat gesteld in de gouverneursverkiezingen voor Bangkok in 2004. Chuwit was derde met 15% van de stemmen. In een reactie verklaarde hij dat hij de uitslag als een overwinning zag. Na de gouverneursverkiezingen wilde hij daarom ook meedoen bij de landelijke verkiezingen in 2005. Hij verklaarde te hopen 10 zetels in het parlement te kunnen halen.
Landelijke verkiezingen.
Na een eigen partij opgericht te hebben, verliet hij deze vervolgens weer om zich aan te sluiten bij de Chart Thaipartij. Voor deze partij behaalde hij een zetel in het parlement tijdens de parlementsverkiezingen in februari 2005. Na verkozen te zijn, verkocht hij naar eigen zeggen zijn aandelen in zijn massagehuizen. In het najaar van 2005 opende hij in het parlement zelfs de aanval op massagehuizen, omdat ze prostitutie zouden bevorderen, zodat hij van de regering eiste dat ze allemaal gesloten zouden worden.
Op 26 januari 2006 besliste het Constitutioneel hof dat Chuwit de verkiezingswet overtreden had. Die wet stelt dat iemand 90 dagen voor aanvang lid moet zijn van de partij waarvoor hij/zij zich verkiesbaar stelt. Hij verloor hierdoor zijn zetel in het parlement en de oppositie tegen de overheersende Thai Rak Thaipartij verloor hiermee een van zijn spreekbuizen. 
Het proces was aanhangig gemaakt door 118 parlementsleden van de regerende Thai Rak Thaipartij. Zij beargumenteerden dat Chuwit niet voldeed aan de 90 dageneis, omdat zijn eigen partij pas op 6 januari 2005 was opgeheven en hij zich pas daarna, 30 dagen voor de verkiezingen, bij Chart Thai aansloot. Het hof stemde met 9 tegen 5 stemmen voor afzetting van Chuwit.

</doc>
<doc id="37588" url="https://nl.wikipedia.org/wiki?curid=37588" title="Gerhard Schröder">
Gerhard Schröder

Gerhard Fritz Kurt Schröder (Mossenberg-Wöhren, 7 april 1944) is een voormalig Duits politicus van de SPD en jurist en bondskanselier van Duitsland van 1998 tot 2005.
Schröder studeerde rechten aan de Georg-August-Universität Göttingen en werkte als advocaat van 1976 tot 1990. Schröder werd in 1980 lid van de Bondsdag voor Hannover en van 1983 tot 1986 voor Nedersaksen. In 1990 werd hij gekozen als minister-president van Nedersaksen. Op 27 september 1998 won de SPD onder leiding van Schröder de bondsdagverkiezingen van 1998 waarna hij een coalitie formeerde met de Bündnis 90/Die Grünen waarop hij op 27 oktober 1998 werd beëdigd als bondskanselier van Duitsland. Na de bondsdagverkiezingen van 2002 werd Schröder nogmaals herkozen maar verloor de bondsdagverkiezingen van 2005 en werd opgevolgd door Angela Merkel. Sindsdien werkt hij als bestuurder voor onder andere Nord Stream, Rosneft en Hannover 96.
Na de Russische invasie van Oekraïne in februari 2022 werd Schröder in Duitsland zwaar bekritiseerd, omdat hij vasthield aan zijn functies in de Russische energiesector.
Leven.
Jeugd.
Hij groeide als een van vijf kinderen in een arbeidersgezin op en had een halfbroer. Zijn vader Fritz Schröder (1912-1944) sneuvelde tijdens de Tweede Wereldoorlog op 4 oktober 1944 in Roemenië.
Schröder was van 1951 tot 1958 leerling op de lagere school en volgde daarna tot 1961 een middenstandsopleiding.
Beroepsloopbaan.
Schröder was van 1961 tot 1963 werkzaam in de bouw en als commercieel bediende in Göttingen. Hij maakte van 1962 tot 1964 op een avondschool zijn middelbare opleiding af en deed tussen 1964 en 1966 het Abitur in Bielefeld. Hij studeerde van 1966 tot 1971 rechten in Göttingen en beëindigde zijn studies met het tweede staatsexamen in 1976.
Hij werd in 1976 als advocaat toegelaten en was tot 1990 in deze branche werkzaam. In die hoedanigheid verdedigde hij onder meer Horst Mahler, die lid van de RAF was, en andere linkse activisten.
Schröder was van 1990 tot 2005 actief in de Duitse politiek, van 1998 tot 2005 als bondskanselier van Duitsland.
Hij keerde na 2005 in het bedrijfsleven terug en vestigde zich als zelfstandig advocaat en consulent in Berlijn.
Het werd bekend dat hij vanaf januari 2006 persoonlijk adviseur inzake internationale politiek van Michael Ringier, voorzitter van het Zwitserse mediaconglomeraat Ringier AG zou worden. Verder heeft Schröder sinds begin 2006 een contract met het New Yorkse Harry Walker Agency om als spreker op congressen op te treden. 
In maart 2006 werd ook bekend dat hij deel zou uitmaken van de Europese bijraad van de Rothschild-Investmentbank met zetel in Zwitserland.
Russische bestuursfuncties.
Schröder heeft een langdurige en goede relatie met de Poetin, hij heeft Poetin zelfs een "onberispelijke democraat" genoemd.
In december 2005 werd bekend dat Schröder een leidende positie zou opnemen in het consortium NEGP Company, dat door het Russische Gazprom en de Duitse bedrijven Wintershall, 100% dochter van BASF, en E.ON gevormd wordt. Dit consortium legt oliepijplijnen aan en bouwde de Noord-Europese Gasleiding van Rusland naar Duitsland. Schröder werd voorzitter van de raad van toezicht (vergelijkbaar met de Nederlandse raad van commissarissen). Schröders benoeming oogstte, vooral bij de Duitse oppositie, veel kritiek. Als bondskanselier had Schröder substantieel bijgedragen tot het tot stand komen van de verdragen rond de pijplijn. Er werd publiekelijk gespeculeerd dat zijn benoeming weleens een 'Danke-schön' van de betrokken ondernemingen en van de Russische president Vladimir Poetin voor bewezen diensten kon zijn. Hij begon de functie op 30 maart 2006. Later volgde een vergelijkbare positie in Nord Stream 2, de parallelle gaspijplijn die de capaciteit tussen Rusland en Duitsland verdubbeld. In 2017 werd hij benoemd tot voorzitter van de toezichtraad van het Russische oliebedrijf Rosneft, en vier jaar later werd hij herbenoemd.
Na de Russische invasie van Oekraïne in februari 2022 nam de druk op hem toe om afstand te nemen van Poetin en bondskanselier Olaf Scholz riep op zijn functies in de Russische energiesector neer te leggen. Schröder houdt vast aan al die functies, maar vier van zijn medewerkers namen ontslag. Op de website van de SPD is Schröder uit de eregalerij van 34 ‘grote sociaaldemocraten’ verwijderd. De voetbalclub Borussia Dortmund en de Duitse voetbalbond ontnamen Schröder zijn erelidmaatschap.
Privé.
Schröder was van 1968 tot 1971 getrouwd met Eva Schubach, van 1972 tot 1984 met Anna Taschenmacher en van 1984 tot 1997 met Hiltrud Hensen. Hij trouwde in 1997 voor de vierde keer, nu met de 19 jaar jongere journaliste Doris Köpf. Doris had een dochter uit een eerdere relatie. Het echtpaar adopteerde twee kinderen, een meisje en een jongen. Beide kinderen komen uit weeshuizen in Sint-Petersburg in Rusland. De familie Schröder woonde in Hannover. Op 26 maart 2015 werd bekend dat Schröder en Kopf gingen scheiden en in september 2017 dat hij een nieuwe vriendin had: de Koreaanse econome en tolk Kim So-yeon (1970). Sinds mei 2018 is hij met haar getrouwd. 
Gerhard Schröder heeft een halfbroer, Lothar Vosseler, en twee halfzussen.
Politieke loopbaan.
Gerhard Schröder was van 1980 tot 1986 lid van de Duitse Bondsdag. Hij was vanaf 1986 was hij lid van de Landtag in Nedersaksen en van 1986 tot 1990 leider van de oppositie. De rood-groene coalitie had vanaf 1990 een meerderheid in het parlement. Schröder werd minister-president van Nedersaksen en in 1994 in dit ambt herkozen. De SPD had vanaf 1998 in Nedersaksen de absolute meerderheid en was geen coalitie meer nodig.
Door zijn ambt als minister-president was hij van 1 november 1997 tot 27 oktober 1998 president van de Bondsraad. Vanaf 1998 was Schröder weer lid van de Bondsdag en werd de 7e bondskanselier van Duitsland. Hij werd in 2002 in dit ambt herkozen.
Schröder was van 1990 tot 1998 minister-president van Nedersaksen. Bij de bondsdagverkiezingen van 1998 was hij de politiek leider van de SPD. De SPD werd de grootste partij met 40,9 % van de stemmen en vormde met de Groenen een coalitie, Schröder werd de bondskanselier. Hij kon na de bondsdagverkiezingen van 2005, die hij had geforceerd, zijn rood-groene meerderheid niet behouden en trok zich na drie weken onderhandelingen als bondskanselier terug. Hij werd door Angela Merkel van de Christendemocratische Unie van Duitsland opgevolgd.
Schröder werd op 18 oktober, de dag waarop de nieuwe bondsdag werd geconstitueerd, volgens het politieke gebruik samen met de andere ministers van zijn kabinet door president Horst Köhler uit zijn ambt ontslagen. Tot de verkiezing van Angela Merkel op 22 november handelde hij de lopende zaken verder af.
Hij kondigde op 21 november 2005 aan dat hij zijn Bondsdagmandaat zou neerleggen, zich uit de politiek zou terugtrekken en zich opnieuw aan zijn advocatenloopbaan zou wijden. Hij nam op 22 november, onmiddellijk na de verkiezing van Merkel tot kanselier, ontslag uit de bondsdag. Zijn plaats werd door de vakbondsleider Clemens Bollen uit het Nedersaksische Ostrhauderfehn ingenomen.
Loopbaan binnen de SPD.
Schröder werd in 1963 lid van de Sociaal Democratische Partij (SPD). Hij werd in 1971 voorzitter van de Jusos, jonge socialisten, voor het district Hannover en was van 1978 tot 1980 hun voorzitter. Hij werd in 1973 werd lid van de ÖTV. Nadat Oskar Lafontaine in maart 1999 als voorzitter van de SPD afscheid had genomen, werd Schröder de voorzitter van de SPD. Hij werd in dit ambt in de jaren 2001 en 2003 herkozen. Franz Müntefering volgde hem in 2004 op.
Schröder als bondskanselier.
Schröder werd op 27 oktober 1998 na de verkiezingen van dat jaar tot 7e bondskanselier van de Bondsrepubliek Duitsland verkozen. De regering werd door een coalitie tussen de SPD en de Groenen gevormd. Schröder werd hierdoor, na Willy Brandt en Helmut Schmidt, de derde sociaaldemocratische kanselier van Duitsland. Zijn manier van regeren werd, al naargelang de politieke houding, als pragmatisch of populistisch geclassificeerd. Kenmerkend voor Schröder was zijn vaardigheid in de omgang met de media.
Met de verkiezing van Schröder werd voor het eerst na 16 jaar een sociaaldemocraat kanselier. Onder meer door het feit dat voor het eerst politici van de nieuwe sociale bewegingen aan de regering deelnamen, was er snel sprake van het project rood-groen, dat een wijziging in de politieke cultuur van Duitsland personifieerde.
In het begin van de eerste legislatuur, 1998 tot 2002, was het feit dat Schröder en de toenmalige minister van Financiën Oskar Lafontaine verschillende opinies over substantiële economische en financiële vraagstukken hadden een probleem. In de loop van dit meningsverschil, dat tot een machtsstrijd evolueerde, verliet Lafontaine in 1999 de regering en gaf zijn ambt als partijvoorzitter op. Schröder volgde hem als partijvoorzitter op en verving Lafontaine door Hans Eichel als minister van Financiën.
Nadat het eerste jaar van regeren voor de rood-groene coalitie tot een reeks verliezen bij verschillende deelstaatverkiezingen leidde, kon het kabinet van Schröder zich in de loop van de CDU-Spendenaffaire consolideren. Schröders hervormingen, met name van het sociale stelsel, werden niet alleen door de CDU, maar ook herhaaldelijk door delen van SPD en de Groenen aan de kaak gesteld. De hervormingen waren voor veel leden van de coalitie te vergaand, zodat Schröder verschillende keren de eenheid van de coalitie door min of meer bedekte ontslagdreigementen moest waarborgen.
Voor Schröder was het hoofddoel van zijn politiek de werkloosheid in Duitsland te verlagen. Hij slaagde er niet in dit te bewerkstelligen. Hij vertrouwde in 2002 Peter Hartz de vorming van een hervormingsconcept toe, dat in de periode 2003-2005 in zijn geheel in wetten omgezet werd.
De SPD en Groenen behielden tijdens de verkiezingen op 22 september 2002 samen een kleine voorsprong. Schröder werd op 22 oktober 2002 tot bondskanselier herkozen.
Schröder en zijn vicekanselier Joschka Fischer brachten Duitsland terug als grootmacht op het wereldtoneel. Duitse troepen traden voor het eerst sinds de Tweede Wereldoorlog buiten de landsgrenzen op: in Kosovo en in Afghanistan. Samen met Frankrijk en Rusland werd tegen de Irakoorlog geprotesteerd. De goede band tussen Berlijn en Washington kwam tijdens de rood-groene coalitie tot een voorlopig einde.
Gerhard Schröder was een machtspoliticus, die om zijn wil door te drukken het uiten van bedreigingen tegen zwakkere partners niet schuwde. Tegenover de nog prille Jan Peter Balkenende zei hij bijvoorbeeld in 2002 met betrekking tot de toetreding van Polen tot de EU: "Als Nederland dwarsligt over de toelating van Polen, kijken we jullie honderd jaar niet meer aan".
Hij werd op 1 juli 2005 weggestemd toen hij het vertrouwen vroeg van de Bondsdag. Dit was ook zijn bedoeling. De coalitie van SPD en Groenen had nog wel de meerderheid in de Bondsdag, maar vanwege herhaald verlies in deelstaatverkiezingen niet meer in de Bondsraad. Door het verliezen van de vertrouwensvraag was het mogelijk om aan de Bondspresident de ontbinding van de Bondsdag te vragen en vervolgens nieuwe verkiezingen te houden. Deze verkiezingen vonden plaats op 18 september, de SPD bleef de grootste partij, maar de Union, CDU en CSU samen, haalden meer stemmen, dus meer zetels in het parlement. Zowel de SPD als de Union eisten het kanselierschap op. Tijdens de coalitieonderhandelingen werd na moeilijk overleg besloten dat Angela Merkel van de CDU de opvolgster van Schröder zou worden.
Duitsland nam op 19 november 2005 in het openbaar officieel afscheid van Gerhard Schröder als bondskanselier. Met een "Großer Zapfenstreich" werd hij 's avonds voor het stadhuis van Hannover geëerd. Behalve de muziek die traditioneel bij deze taptoe hoort, speelde de muziekkapel van de Bundeswehr op Schröders verzoek de Moritat von Mäckie Messer van Kurt Weill, Summertime van George Gershwin en het door Claude François en Jacques Revaux gecomponeerde Comme d'habitude, dat daarna door Frank Sinatra geïnterpreteerd als My Way wereldwijd bekend is geworden.
Angela Merkel werd op 22 november de nieuwe kanselier.
Onderscheidingen.
De bondskanselier werd door een aantal landen onderscheiden. Zo is hij grootkruis in de Orde van de Ster van Roemenië.

</doc>
<doc id="37589" url="https://nl.wikipedia.org/wiki?curid=37589" title="Open Projects Net">
Open Projects Net



</doc>
<doc id="37596" url="https://nl.wikipedia.org/wiki?curid=37596" title="Alizarine">
Alizarine

Alizarine of alizarinerood is een rood pigment dat oorspronkelijk uit de wortels van meekrap ("Rubia tinctorum") gewonnen werd, maar tegenwoordig vooral synthetisch gemaakt wordt uit ftaalzuuranhydride en "ortho"-hydrochinon onder katalyse van een lewiszuur of door oxidatie van antraceen.
Alizarine is bijzonder geschikt voor het verven van textiel en leer. Het pigment wordt in de schilderkunst ook wel "kraplak" genoemd. Het werd ook veel toegepast in de uurwerkindustrie en dan speciaal op vroege Friese staartklokken die veelal werden gemaakt van eikenhout en door de toepassing van meekrap de bekende oranje-rode kleur kregen die veel op mahoniehout lijkt.
Meekrap.
Meekrap werd al in de oudheid verbouwd om er een verfstof uit te winnen, met name in Zuid-Azië en Egypte, waar het reeds in 1500 voor Chr. is aangetroffen. Het is een van de meest stabiele natuurlijke kleurstoffen. Meekrap werd waarschijnlijk al in de veertiende eeuw in Zeeland verbouwd en werd eind 17e eeuw het belangrijkste gewas.
De plant heeft dikke wortelstokken en zeer lange dunne bijwortels. Deze laatste bevatten een à twee procent van de grondstof van de kleur. De wortels werden gedroogd door verhitting in een stoof en daarna verpulverd tot een poeder. Na de ontdekking van synthetisch alizarine ging de meekrapteelt in de late negentiende eeuw ten onder.
Verwerking van meekrap tot het pigment.
De stof die uit de bijwortels van de meekrap wordt gewonnen heeft een wat fletse oranje kleur. Daarom werd in Europa na 1730 een bewerkingsmethode toegepast die overgenomen was uit Klein-Azië. Het poeder leverde na inwerking door waterdamp en zwavelzuur een rode verfstof op, de garancine. De kleur daarvan kon gevarieerd worden door precipitatie met aluminiumhydraat of kalkspaat. De kleurstof gaat met het aluminiumhydraat een chemische verbinding aan. Intense helderrode tinten in textiel heetten "Turksrood" en werden verkregen door de textielvezels eerst met een olie te bewerken en daarna met een beits waarop in vele kleurgangen de tint op sterkte gebracht werd en componenten van purpurine en pseudopurpurine met kalk werden gebonden zodat ze de kleur niet konden verdonkeren.
Dieren die meekrapwortels gevoerd werden, kregen roze botten; de stof verbond zich met het calcium. Onderzoek naar dit verschijnsel leidde al in de achttiende eeuw tot verbeterde inzichten in het proces van botopbouw.
In 1804 ontdekte de Engelse verfmaker George Field dat de kleur van meekrap stabieler werd door een aluin als een substraat te gebruiken waarop de kleurstof neersloeg. Hierdoor werd het een vast en onoplosbaar pigment, met een meer permanente kleur. De bereidingswijze was vrij eenvoudig en bestond uit het verhitten in water van twee delen aluin met drie delen meekrappoeder. Ongeveer gelijktijdig ontwikkelde Henry Englefield een gelijksoortige methode. Als pigment vond kraplak hierop een ruimere toepassing in de schilderkunst.
Door toevoeging van metaalzouten ontdekte men in de jaren daarna dat er diverse andere kleuren van konden worden gemaakt, variërend van oranje tot roze. Die verkleuring is het gevolg van de vorming van zouten en complexen met metaalionen. Een verbinding met magnesium leverde een gewilde purperen tint op, het relatief lichtechte "alizarineviolet". Verwarrend is dat purpurine ook wel als "alizarineviolet" werd aangeduid. Tin verschaft meer gelige tinten en ijzer of chroom bruinige. In vroeger eeuwen wist men al dat meekrap niet in ijzeren vaten mocht worden verwerkt, omdat de kleur dan bruin werd. In de negentiende eeuw werden ook veel gebrande kraplakken geproduceerd door de stof tot boven de 100 °C te verhitten, wat meer donkerrode tinten oplevert.
Synthese.
In 1826 ontdekte de Franse chemicus Pierre-Jean Robiquet dat meekrapwortels twee kleurstoffen bevatten, namelijk het rode alizarine en het snel verblekende purpurine. In 1868 werd alizarine de eerste oorspronkelijk natuurlijke verfstof ooit die synthetisch nagemaakt werd, toen de Duitse chemici Carl Graebe en Carl Lieberman, in het laboratorium van BASF alizarine (1,2-dihydroxyantrachinon) maakten uit steenkoolteer, antraceen, door een behandeling met achtereenvolgens kaliumdichromaat en geconcentreerd zwavelzuur. De chemische formule is CHO. In 1871 begon de industriële fabricage en werd de natuurlijke kraplak, waarvan in 1868 nog zeventigduizend ton geproduceerd was, grotendeels verdrongen. Om de meekrapboeren te steunen bleef de Franse regering tot de Eerste Wereldoorlog de uniformbroeken in het tenue van het leger rood verven, ondanks de slechte camouflage die hiervan het gevolg was. De wereldproductie bedroeg rond 1996 meer dan 7000 ton. In Nederland gingen de Zeeuwse boeren over op de teelt van suikerbieten.
In het laboratorium is de verbinding te synthetiseren uit ftaalzuuranhydride en o-hydrochinon of 1,2-didroxybenzeen onder katalyse van een lewiszuur zoals aluminiumchloride. Het reactiemechanisme dat hier gebruikt wordt heet Friedel-craftsacylering. Ook verloopt de reactie onder katalyse van protonen als lewiszuur waardoor zwavelzuur ook als katalysator voor deze reactie gebruikt kan worden.
Rond 1900 lieten verffabrikanten soms als een soort fantasienaam de aanduiding van allerlei synthetische pigmenten met "alizarine" beginnen, hoewel die niets met het echte alizarine te maken hadden.
Toepassing.
De uit meekrap gewonnen kraplak werd al sinds de dertiende eeuw als glacerende rode lak in de schilderkunst gebruikt, een alternatief voor het veel duurdere kermes. De kleur was doffer dan kermes en veel minder lichtecht, vooral de meer oranjerode varianten. Bij de meeste oude schilderijen is de kraplak grotendeels verbleekt. Een probleem bij de verwerking was het lage soortelijk gewicht. Bij het zelf wrijven van verf zoals alle schilders toen deden, dreigde de stof al door de beweging van de wrijfsteen te verstuiven. Schilderboeken raadden aan dit te voorkomen door het meekrappoeder eerst te binden met lijmwater.
Synthetische alizarine werd na 1880 al snel het dominante purperrode pigment in de schilderkunst. Het verdrong in die functie cochenille, hoewel het product zonder purpurine wat doffer was. Problematisch bleef echter de lichtechtheid. Hoewel de kleur in dikkere lagen olieverf redelijk kleurecht was, kon het pigment in dat medium in glacislagen en sterke mengingen met wit relatief snel verbleken. Zeer matig was de lichtechtheid in aquarel, gouache en pastel. In die media kan binnen een tiental jaren door blootstelling aan daglicht de helft van het pigment vernietigd worden. Dit werd echter door de kunstenaars geaccepteerd omdat er geen goed alternatief was. Tinten in de sector rood tot magenta konden zonder kraplak niet verzadigd benaderd worden tenzij door weliswaar goedkope maar extreem slecht lichtechte rhodaminen. Fabrikanten brachten vaak een veelheid aan varianten uit onder allerlei namen als "kraplakroze" en "karmijn", die van producent tot producent verschilden in samenstelling, tint, kleurkracht, lichtechtheid en transparantie.
De purperen variant van alizarine werd vaak aanbevolen als een geschikt primair "rood". In die functie werkte het vooral in een transparante glacis, wat de verzadiging vergrootte en de tint meer naar magenta bracht. Voor aquarel en gouache, waarin zich geen echt glacis vormt, was alizarine dus minder bruikbaar als primaire kleur. Door het zwemen naar magenta was het pigment goed geschikt om met ultramarijnblauw paarse en violette tinten te mengen. Die dreigden echter door de zwakke lichtechtheid uiteindelijk weer tot blauw te verbleken. Dat schiep weer een markt voor de zeer lichtechte kobaltvioletten, ondanks hun hoge prijs en ten dele giftigheid.
Na 1958 werden chinacridonen op de markt gebracht, kleurstoffen die superieur zijn aan alizarine in lichtechtheid, kleurbereik en verzadiging. Deze verdrongen alizarine al snel in het industriële gebruik. Nadat hun prijs gedaald was zouden ze ook in toenemende mate in de schilderkunst dominant worden. Verftuben die onder de naam "alizarinekraplak" of "alizarine crimson" op de markt gebracht worden, zijn tegenwoordig meestal een "hue" of imitatie die op een chinacridon gebaseerd is. Sommige fabrikanten, zoals Royal Talens, hebben het pigment alizarine inmiddels uit het assortiment verwijderd.
Eigenschappen.
Alizarine is naar huidige normen matig lichtecht. Het reageert niet met andere pigmenten. De prijs van synthetisch alizarine is laag. Het is niet acuut giftig maar wordt niet gebruikt in de voedingsindustrie omdat het licht kankerverwekkend is. Als poeder moet het niet ingeademd worden en het kan de huid irriteren. De kleurkracht van het pigment is zeer hoog, waardoor het een kleur is die snel het palet van de kunstschilder kan gaan overheersen. Het is bloedend. In olieverf is het pigment sterk transparant, waardoor de kleur goed voor glaceren gebruikt kan worden. De kleur droogt erg langzaam in olieverf doordat wegens een geringe deeltjesgrootte veel olie nodig is. Zijn de deeltjes te klein, zodat een colloïdale oplossing ontstaat of benaderd wordt, kan tubeverf na verloop van tijd makkelijk verdikkend gelatineren. Dit levert een extreem "korte" verf op die lastig met kwast of penseel valt te verwerken maar goed met een schildermes. Alizarine is goed bestand tegen de meeste organische oplosmiddelen. Het lost moeilijk op in water, eenvoudig in alcoholen. De kalkechtheid is dubieus; het wordt meestal afgeraden het pigment voor fresco te gebruiken of in het algemeen in een buitenverf. In acrylverf werd het pigment al van begin af aan weinig toegepast omdat dit medium alkalisch is. In de "Colour Index" is de textielverf "Mordant Red 11" en de kunstschildersverf "Pigment Red 83".

</doc>
<doc id="37597" url="https://nl.wikipedia.org/wiki?curid=37597" title="Glaceren">
Glaceren



</doc>
<doc id="37599" url="https://nl.wikipedia.org/wiki?curid=37599" title="Keramiek">
Keramiek

Keramiek is een anorganisch materiaal dat noch een metaal noch een polymeer is. Voorbeelden van keramieken zijn bijvoorbeeld aardewerk, steengoed en porselein, maar daarnaast valt ook te denken aan diamanten, supergeleiders en implantaten. Keramiek ontstaat door verhitting (in bijvoorbeeld een oven), soms in combinatie met druk, waarbij minimaal twee elementen aanwezig zijn. Een van deze elementen is non-metallisch en de ander mag zowel metallisch als niet-metallisch zijn.
Keramische producten zijn anorganische niet-metallische producten die niet of nauwelijks oplosbaar zijn en voor een belangrijk deel uit kristallijn materiaal bestaan. Eerst krijgen de producten bij kamertemperatuur hun vorm en worden daarna met een warmtebehandeling bij hoge temperaturen (&gt;800 °C voor klassieke en &gt;1200 °C voor technische keramiek) gebakken en zullen de producten hun typische materiaaleigenschappen verkrijgen.
Sommige materiaalkundigen rekenen glas en ander glasachtig amorf keramiek ook tot de keramieken, maar vanwege de amorfe kristalstructuur worden ze vaak in een aparte materiaalcategorie geplaatst of in ieder geval apart benoemd. Keramiek heeft een kristallijne of polykristallijne kristalstructuur.
Mechanische eigenschappen.
Keramische materialen hebben een aantal zeer bruikbare mechanische eigenschappen. Ze zijn zeer hard en bezitten een hoge vloeigrens (sterk). Ze zijn erg slijtvast, hittebestendig, isoleren zowel elektrisch als thermisch en zijn niet magnetisch. Hier zijn uitzonderingen op, zo zijn sommige keramieken zelfs supergeleidend. Daarnaast zijn ze erg resistent tegen corrosie.
Een groot nadeel van dergelijke materialen is echter dat ze vaak niet ductiel (vervormbaar) of taai zijn, maar erg bros met een lage breuktaaiheid. Door deze brosheid zal het materiaal abrupt kunnen bezwijken wanneer er scheuren in ontstaan. Dit fenomeen is ook te zien bij een sterretje in de voorruit van een auto, dat spontaan kan doorscheuren over het materiaal.
Door de keramiek echter toe te passen als een dunne laag (coating of thin film) op een ander taaier materiaal, kunnen de beste eigenschappen van beiden worden gecombineerd. Bijvoorbeeld de slijtvastheid van de keramiek en de vervormbaarheid van een metaal. Dit wordt bijvoorbeeld toegepast op gereedschap en messen.
Classificatie.
Toepassing.
Keramiek materiaal kan worden opgedeeld in twee categorieën aan de hand van de toepassing:
Samenstelling.
Daarnaast kan keramiek materiaal worden opgedeeld in drie materiaalcategorieën aan de hand van de samenstelling:
Binding en structuur.
Er zijn twee verschillende type atoombindingen van keramiek:
Technisch keramiek.
Technische keramieken zijn de keramieken waar aanpassingen in zijn gemaakt, zodat ze kunnen worden toegepast in de technologie.
Ze zijn onder andere te vinden in de volgende toepassingen:
Klassiek keramiek.
Het woord "keramiek" komt van het Griekse "keramos", wat drinkvat of aardewerkvat betekent. Van origine werd het woord gebruikt voor het aanduiden van voorwerpen die van gebakken klei zijn gemaakt. Traditioneel zijn keramieken dan ook op klei (ofwel silicaten) gebaseerd. Hiervan zijn er zeer veel en ze worden gemaakt van uiteenlopende kleisoorten, diverse toeslagstoffen en allerlei procedés (bijvoorbeeld een verschillende oventemperatuur).
Bij de klassiek keramieken valt bijvoorbeeld te denken aan gebruiksvoorwerpen zoals potten en serviezen in porselein, aardewerk of steengoed, aan bouwmaterialen (baksteen, straatstenen en tegels) en aan sanitair (wasbakken en toiletpotten).
Een ander voorbeeld van klassiek keramiekgebruik is de (beeldhouw)kunst. Hierin staan vooral de vorm en kleur van keramiek centraal. Veelal wordt keramiek hierbij van een glazuurlaag voorzien. Invloedrijke keramisten in het Nederlandse taalgebied zijn onder andere Chris Dagradi (1954), Johan van Loon (1934), Leen Quist (1942-2014), Jan Snoeck (1927), Pieter Stockmans (1940), Frank Steyaert en Jan van der Vaart (1931-2000). Een bekend keramist uit de Verenigde Staten is Richard Staffel (1911-2002).

</doc>
<doc id="37600" url="https://nl.wikipedia.org/wiki?curid=37600" title="Des Moines (Iowa)">
Des Moines (Iowa)

Des Moines (spreek uit als [dimmoin]) is de hoofdstad van de Amerikaanse staat Iowa. De stad is gesticht in 1846 en heeft 203.433 inwoners (2010). Ze ligt aan de samenvloeiing van de rivieren de Racoon en de Des Moines, door de Fransen "Rivière Des Moines" (Monnikenrivier) genoemd, waarvan de naam van de stad is afgeleid. Des Moines ligt in het hart van de Corn Belt, een groot landbouwgebied waar traditioneel veel maïs en andere graansoorten worden verbouwd, en is tevens hoofdstad van Polk County.
In Des Moines zijn veel hoofdkantoren van verzekeringsmaatschappijen gevestigd.
Het capitoolgebouw van Des Moines heeft als een van de weinige Amerikaanse capitoolgebouwen een koepel die met echt goud is bekleed. Het is gebouwd tussen 1871 en 1896.
Een van de bekendste mensen uit Des Moines is de auteur Bill Bryson. Hij schreef onder andere een boek over zijn jeugd in Des Moines in de jaren vijftig ("Life and Times of the Thunderbolt Kid", 2006).
Ook komen de leden van de heavymetalband Slipknot uit Iowa.
Demografie.
Van de bevolking is 12,4% ouder dan 65 jaar en bestaat voor 31,9% uit eenpersoonshuishoudens. De werkloosheid bedraagt 2,6% (cijfers volkstelling 2000).
Ongeveer 6,6% van de bevolking van Des Moines bestaat uit hispanics en latino's, 8,1% is van Afrikaanse oorsprong en 3,5% van Aziatische oorsprong.
Het aantal inwoners steeg van 193.333 in 1990 naar 203.433 in 2010.
Industrie.
In Des Moines is de grootste en oudste Bridgestone/Firestone tractorbandenfabriek gevestigd. Deze gaat terug tot 1926 en is hier opgericht vanwege de geografische ligging in de agrarische mid-west.
Algemeen Amerikaans.
In de twintigste eeuw heeft zich in de Verenigde Staten een algemeen, niet-plaatsgebonden accent ontwikkeld, General American genaamd. Dit accent komt zeer verregaand overeen met het dialect van Iowa; men kan Des Moines dan ook wel het "Haarlem van de Verenigde Staten" noemen.
Klimaat.
In januari is de gemiddelde temperatuur −7,0 °C, in juli is dat 24,8 °C. Jaarlijks valt er gemiddeld 841,2 mm neerslag (gegevens op basis van de meetperiode 1961-1990).
Plaatsen in de nabije omgeving.
De onderstaande figuur toont nabijgelegen plaatsen in een straal van 12 km rond Des Moines.

</doc>
<doc id="37601" url="https://nl.wikipedia.org/wiki?curid=37601" title="State of the Union">
State of the Union

De State of the Union is een jaarlijkse toespraak van de president van de Verenigde Staten tot de leden van het Amerikaanse Congres (het Huis van Afgevaardigden en de Senaat) over de staat van het land. Pas aangestelde presidenten wachten een jaar alvorens hun eerste rede te voeren. De toespraak is min of meer vergelijkbaar met de Nederlandse Troonrede.
De State of the Union wordt gehouden in januari, sinds 2011 steeds op een dinsdag.
De president maakt zijn plannen en politieke doelstellingen voor het komende jaar bekend. De toon van de State of the Union is vrijwel altijd optimistisch en motiverend.
De eerste toespraak werd gehouden in januari 1933. Tot dan toe had de president zich in een schriftelijke boodschap gericht tot het Congres. De Eerste 'Annual message to the Congress' werd geschreven door George Washington in 1790.
Dankzij de komst van radio, televisie en sociale media biedt de rechtstreeks uitgezonden toespraak de president tegenwoordig ook de gelegenheid om zich tot het hele volk te richten.

</doc>
<doc id="37602" url="https://nl.wikipedia.org/wiki?curid=37602" title="Syracuse (New York)">
Syracuse (New York)

Syracuse is een plaats in het centrum van de Amerikaanse staat New York. De plaats is met een ruime honderdveertigduizend inwoners een van de grotere steden in deze staat en behoort bestuurlijk tot Onondaga County.
De stad is bekend door de Universiteit van Syracuse die in 1870 werd opgericht en in 2000 ruim achttienduizend studenten telde.
Demografie.
Van de bevolking is 12,9 % ouder dan 65 jaar en de bevolking bestaat voor 38,2 % uit eenpersoonshuishoudens. De werkloosheid bedraagt 5,6 % (cijfers volkstelling 2000).
Ongeveer 5,3 % van de bevolking van Syracuse bestaat uit hispanics en latino's, 25,3 % is van Afrikaanse oorsprong en 3,4 % van Aziatische oorsprong.
Het aantal inwoners daalde van 163.855 in 1990 naar 147.306 in 2000, naar 145.170 in 2010 en naar 140.987 in 2020.
Economie.
In de stad vindt de productie plaats van elektrische apparatuur en transportmiddelen. Vele inwoners werken in het onderwijs en in de dienstensector.
Klimaat.
In januari is de gemiddelde temperatuur -5,3 °C, in juli is dat 21,3 °C. Jaarlijks valt er gemiddeld 988,8 mm neerslag (gegevens op basis van de meetperiode 1961-1990).

</doc>
<doc id="37605" url="https://nl.wikipedia.org/wiki?curid=37605" title="Hugh Dowding">
Hugh Dowding

Hugh Caswell Tremenheere Dowding, "1st Baron Dowding" (Moffat (Schotland), 24 april 1882 – Royal Tunbridge Wells, 15 februari 1970) was een Britse generaal (Air Chief Marshal) van de Royal Air Force (RAF). In de familie van de koelbloedige commandant van de Britse luchtmacht namen de luchtvaart en het leger een belangrijke plaats in.
In 1899 meldde hij zich aan voor de Royal Military Academy in Woolwich. Na het behalen van zijn diploma werd hij artillerieofficier, maar hij had grote belangstelling voor de luchtvaart. Het was een totaal nieuw en fascinerend gebied voor hem. In 1913 begon hij met vliegen, bij de Royal British Aeroclub. Een jaar later, na overplaatsing naar het Royal Flying Corps, behaalde hij zijn diploma aan de Central Air Force Academy in Upavon.
In de Eerste Wereldoorlog werd Dowding overgeplaatst naar Frankrijk waar hij bij het 6e eskader vloog. Tijdens zijn militaire dienst werd hij in 1915 bevorderd tot kapitein-vlieger bij het 16e eskader. In de rang van eskadercommandant werd hij overgeplaatst naar het 9e eskader. Na de oorlog schreef hij enkele stafanalyses, die goed werden ontvangen, en bundelde hij een aantal gevolgtrekkingen van de gevechtsacties die waren uitgevoerd door de Britse luchtmacht. In 1919 trouwde hij.
Vanaf 1927 werkte Dowding op het departement van de luchtvaart, en in 1929 werd hij bevorderd tot vice-luchtmaarschalk. Als lid van een commissie voor bevoorrading en onderzoek bij het departement van de luchtvaart, vestigde hij de aandacht op zich door op assertieve wijze het initiatief tot het bouwen van een nieuw jachtvliegtuig voor de RAF te verdedigen. Na onderhandelingen met de vliegtuigfabriek Hawker werd in juni 1936 een gigantische order voor 600 nieuwe Hurricane-gevechtstoestellen geplaatst. Het prototype van dit revolutionaire toestel maakte zijn eerste vlucht op 6 november 1935. De testvlucht bevestigde de juistheid van de beslissing en Dowding kreeg veel lof toegezwaaid. Toen het gevechtstoestel in 1937 werd gepresenteerd aan de luchtmachteenheden bleek dat ook de piloten bijzonder content waren.
Hugh Dowding zag nog geen reden om op zijn lauweren te gaan rusten. Hij stelde een grondige reorganisatie van de gehele RAF voor en vond daarvoor medestanders. Na enkele kleine aanpassingen begon de totale reorganisatie in 1936. De Hurricanes werden nog niet binnen alle eskaders gebruikt, maar Dowding pleitte voor het ontwikkelen van de moderne Supermarine Spitfire jager, die op 5 maart 1936 zijn eerste vlucht maakte.
Tussen 1936 en 1940 was hij de opperbevelhebber van "Fighter Command", het jageronderdeel van de RAF en begon hij heel voortvarend grote stappen vooruit te zetten. In die functie speelde hij een doorslaggevende rol bij het verhinderen van een invasie van het Verenigd Koninkrijk door het Duitse leger tijdens de Tweede Wereldoorlog. Hij moderniseerde het systeem van bevelvoering door het luchtruim te verdelen in operationele sectoren, die werden toebedeeld aan specifieke gevechtsgroepen. Bovendien zette hij een keten van op van radarstations met radiocontrole. Hij rustte het commando uit met moderne radio-communicatiemiddelen en bracht de activiteiten samen in controlekamers voor specifieke sectoren, waar de vrouwen van de Women's Auxiliary Air Force Service (WAAF)werkten. Ondanks de enorme moeilijkheden en tegenstand die hij ondervond, werkte hij systematisch door aan het systeem dat niet veel later Engeland van de ondergang zou redden. Op 1 januari 1937 werd hij tot generaal bevorderd.
De gewoonlijk strenge en afstandelijke Dowding voerde op buitengewoon vakkundige wijze het bevel over de luchtmacht. Natuurlijk maakte hij wel eens een inschattingsfoutje, zoals over de deelname van Poolse piloten aan de Battle of Britain. In eerste instantie was hij daar tegen, want hij dacht dat hij niet zou kunnen vertrouwen op hun bekwaamheid en hun scherpte in het gevecht. Maar hij veranderde al gauw van gedachten toen zij hun buitengewone moed, tactische vaardigheden en hun bekwaamheid als piloot konden laten zien.
Algemeen wordt aan hem het winnen van de slag om Engeland in 1940 toegeschreven, waar hij het bevel voerde over 3.000 piloten, waaronder 144 Polen. Maar Dowdings meerderen gaven niet bepaald blijk van erkentelijkheid. Dowding kreeg nooit de rang van Marshal of the RAF, en toen de slag om Engeland in november 1940 voorbij was, werd hem de positie van Fighter Air Force Commander ontnomen. De zwijgzame, koele, maar eerlijke en achtenswaardige commandant was bijzonder geschokt.
Zijn vooruitziende blik en de precisie waarmee hij het verloop van acties voorspelde en de vijand taxeerde, kregen veel bijval, evenals de manier waarop hij het bevel voerde. Toch kwam hij in conflict met Winston Churchill, die naast minister-president ook minister van Defensie was.
Hij was een veteraan van de Eerste Wereldoorlog. In 1940 zou hij de RAF verlaten omdat hij de pensioengerechtigde leeftijd had bereikt, maar dit werd uitgesteld tot na de slag om Engeland.
Na de slag fungeerde hij als verbindingsofficier in de VS. In 1942 nam hij ontslag en wijdde hij zich aan het schrijven van zijn memoires. Hij ontving de hoogste onderscheidingen, zoals het Grand Cross of Victoria Order (GCVO), de Order of the Bath Commandery en de Chivalry of St. Michael and St. John's Order. Bij de première van de film "The Battle of Britain" in 1969 trad hij voor het laatst in de openbaarheid. Bij zijn aankomst, in een rolstoel, kreeg hij een enthousiast applaus van de 350 aanwezige piloten die hadden deelgenomen aan de heroïsche strijd met Hitler's Luftwaffe. Ook vele Poolse piloten waren erbij. Dowding had altijd kunnen rekenen op de waardering van de piloten, en zij wisten hem altijd op de juiste waarde te schatten, ondanks zijn niet zo meegaande karakter.
Hugh Dowding overleed op 15 februari 1970.

</doc>
<doc id="37606" url="https://nl.wikipedia.org/wiki?curid=37606" title="Sir Hugh Dowding">
Sir Hugh Dowding



</doc>
<doc id="37611" url="https://nl.wikipedia.org/wiki?curid=37611" title="Honorius">
Honorius

Honorius was een "cognomen" in het "Imperium Romanum", maar ook latere personen droegen deze naam:
Pausen:
Bisschoppen:
Heersers van Monaco:

</doc>
<doc id="37612" url="https://nl.wikipedia.org/wiki?curid=37612" title="Rolpatronen">
Rolpatronen



</doc>
<doc id="37613" url="https://nl.wikipedia.org/wiki?curid=37613" title="Mark">
Mark



</doc>
<doc id="37614" url="https://nl.wikipedia.org/wiki?curid=37614" title="Gentoo">
Gentoo

Gentoo kan wijzen op:

</doc>
<doc id="37615" url="https://nl.wikipedia.org/wiki?curid=37615" title="Hazelip">
Hazelip



</doc>
<doc id="37618" url="https://nl.wikipedia.org/wiki?curid=37618" title="Stuwwal">
Stuwwal

Een stuwwal is een rug in het landschap, die bestaat uit door een ijstong van het landijs opgestuwd materiaal. Stuwwallen bestaan vooral uit sedimenten die al afgezet waren vóór de ijsbedekking. In Nederland bestaan stuwwallen voornamelijk uit opgestuwde zandige en grindhoudende rivierafzettingen. Deze zijn afgezet door de Rijn, Maas en oostelijke rivieren gedurende het Midden Pleistoceen. Ze verschillen daarmee van morenes, zoals die in berggebieden voorkomen. Deze bestaan namelijk volledig uit materiaal dat door ijs is meegevoerd. Wel kan er lokaal morenemateriaal (in Nederland keileem genoemd) voorkomen in een stuwwal. Vaak wordt de stuwwal geflankeerd door een depressie in het landschap. Dit is het restant van een glaciaal bekken, van waaruit de sedimenten door het ijs zijn opgedrukt. Vroeger waren de stuwwallen hoger, maar door erosie is de stuwwal afgevlakt.
Stuwwallen in Nederland en Duitsland.
Stuwwallen op de lijn Haarlem-Amsterdam-Utrecht-Nijmegen.
In Nederland zijn op de lijn Haarlem-Amsterdam-Utrecht-Nijmegen stuwwallen te vinden, die gevormd zijn tijdens de maximale ijsuitbreiding in het Saale-glaciaal (Drente stadiaal). Deze stuwwallen bestaan uit zand en grind dat door grote rivieren, zoals de Rijn, Maas en de oostelijke rivieren (onder andere het Eridanosriviersysteem) vóór de ijsbedekking was afgezet. De westelijkste stuwwallen bij Haarlem en Amsterdam zijn grotendeels geërodeerd en bedekt door jongere afzettingen. De westelijkste zichtbare stuwwal in het midden van het land is de Utrechtse Heuvelrug, met inbegrip van een noordelijke uitloper in Het Gooi en met de Grebbeberg (52 m boven NAP) als zuidoostelijkste punt.
Het grootste stuwwallencomplex is de Veluwe. De Veluwe bestaat uit verschillende stuwwallen, waaronder de Oost-Veluwestuwwal tussen Arnhem en Hattem, die de grootste stuwwal van Nederland is en met een top op 109,9 m boven NAP bij het Signaal Imbosch ook het hoogste punt is van het Europese deel van Nederland buiten Zuid-Limburg. De stuwwal tussen Arnhem en Wageningen kent aan de zuidzijde verschillende steile hellingen als gevolg van vroegere erosie door de Rijn, zoals bij de Fonteinallee in Doorwerth en bij de Boersberg (36 m boven NAP), de Noordberg (26 m boven NAP) en de Wageningse Berg (42 m boven NAP).
Ook de stuwwal tussen Nijmegen en Kleef (onderdeel van de Nederrijnse Heuvelrug) is een groot stuwwalcomplex, dat waarschijnlijk ooit één geheel vormde met de stuwwal van Montferland met de Hettenheuvel bij Braamt (92 m boven NAP) en de heuvel Montferland (67 m boven NAP). Tijdens en na de laatste ijstijd (Weichselien) is de verbinding tussen Kleef en Montferland door de Rijn geërodeerd en weggespoeld, waarbij de Gelderse Poort ontstond.
Stuwwallen in Oost-Nederland.
Ook in Twente liggen verspreid diverse stuwwallen. De grote stuwwalcomplexen in Twente bestaan vooral uit Tertiaire afzettingen en keileem. Bij Oldenzaal ligt het hoogste punt van Overijssel, de Tankenberg (85 m boven NAP). Aan de westrand van Twente vinden we de Sallandse Heuvelrug (78 m boven NAP). In de Achterhoek liggen de lagere Needse Berg (35 m boven NAP) en Lochemse Berg (49 m boven NAP). Deze stuwwallen bestaan grotendeels uit Pleistocene rivierafzettingen.
Stuwwallen in Noord-Nederland.
In het noorden van Nederland vinden we een reeks stuwwallen op de lijn Texel-Wieringen-Gaasterland-Urk-Land van Vollenhove-Steenwijk-Coevorden. Deze stuwwallen bestaan grotendeels uit opgestuwde keileem en zijn veel lager dan de stuwwallen in Midden-Nederland. De grootste stuwwal op deze lijn is het boogvormige stuwwalcomplex van Steenwijk, waarop de Woldberg (26 m boven NAP) en de Havelterberg liggen. In het oosten van Groningen komen kleine keileembulten voor, die beschouwd worden als stuwwallen, zoals de Onstwedder Holte met een hoogte van 12 m boven NAP.
Stuwwallen in Duitsland.
In Duitsland vinden we nog hogere stuwwallen zoals de Dammer Berge ten zuiden van Vechta en de Wilseder Berg (bijna 170 m boven NAP) op de Lüneburger Heide. Meer naar het zuidoosten, in de buurt van Hannover, komen ook oudere stuwwallen, uit het Elster-glaciaal, voor. In het noordoosten van Duitsland liggen stuwwallen uit de laatste ijstijd. In het uiterste westen van Duitsland bevindt zich de Niederrheinischer Höhenzug. Deze stuwwal strekt zich, met verschillende onderbrekingen, uit in een boog op de westoever van de Rijn vanaf Krefeld tot aan Nijmegen in Nederland. De stuwwal tussen Nijmegen en Kleef, met zijn typerende W-vorm, is op de kaart van de Niederrheinischer Höhenzug duidelijk herkenbaar.

</doc>
<doc id="37620" url="https://nl.wikipedia.org/wiki?curid=37620" title="Puinzandwaaier">
Puinzandwaaier



</doc>
<doc id="37622" url="https://nl.wikipedia.org/wiki?curid=37622" title="Chip">
Chip

Voeding.
Flinters of afgesneden schijfjes. Het Engelse woord "chip" betekent: dun plakje of schijfje.

</doc>
<doc id="37623" url="https://nl.wikipedia.org/wiki?curid=37623" title="Hermes">
Hermes



</doc>
<doc id="37629" url="https://nl.wikipedia.org/wiki?curid=37629" title="Hoer">
Hoer



</doc>
<doc id="37632" url="https://nl.wikipedia.org/wiki?curid=37632" title="Carnavalskraker">
Carnavalskraker

Een carnavalskraker ofwel carnavalshit is een speciaal voor carnaval geschreven lied. Om makkelijk mee te kunnen dansen wordt carnavalsmuziek vooral in de maatsoort 6/8 (hossen) en 3/4 (meedeinen) geschreven. Carnavalskrakers zijn een betrekkelijk recent verschijnsel van na de Tweede Wereldoorlog. Vooral in de jaren 70 en 80 van de 20e eeuw behaalden carnavalskrakers regelmatig de hoogste regionen van de hitlijsten. André van Duin scoorde de grootste carnavalshits, maar ook artiesten als Toon Hermans, Vader Abraham, Corrie van Gorp, Adèle Bloemendaal en Ria Valk waagden zich aan dit fenomeen. Carnavalshits zijn een vorm van gelegenheidscomposities.
Opbouw.
Een goede carnavalshit heeft diverse herkenbare ingrediënten:
Succesvolle carnavalskrakers.
Carnavalskrakers die grote hits werden:
Limburg.
In Limburg zijn er per plaats verscheidene dialectgroepen zoals Neet oét Lottum, Zoemaar en Rowwen Hèze te vinden, die het ook landelijk goed doen. Diverse groepen zoals W-Dreej uit Venlo en Kartoesj uit Limbricht maken behalve feestmuziek ook carnavalsmuziek. Ook Beppie Kraft en Frans Boermans maakten een groot aantal carnavalshits.
Veel steden en dorpen hebben een eigen "leedjes/liedjes"-avond. Er is een organisatie die elk jaar het "Limburgs Vastelaovesleedjes Konkoer" organiseert, een wedstrijd voor de zogenaamde Limburgse "sjlager". Deze wedstrijd begint enkele weken voor de finale doordat mensen uit Limburg via de krant, de regionale omroep L1 en op internet op hun favoriete liedjes en artiesten kunnen stemmen. De beste 19 komen na een aantal rondes in de finale. De beste liedjes zijn ook gegarandeerd voor een optreden op de Brand Beer Boetegewoene Boetezitting (de start van de Limburgse "vastelaovend") in Venlo. Lokale carnavalsverenigingen doen veelal moeite om in een carnavalskraker plaatselijke actuele onderwerpen in dialect aan te snijden.
De term carnavalskraker wordt overigens binnen het Rijnlandse carnaval nooit gebruikt, er wordt liever gesproken over carnavalsmuziek.
Brabant.
In Brabant vinden carnavalsliedjesfestivals plaats in Tilburg/Kruikenstad (het "Blerconcours"), in Roosendaal (Tullepetaonestad) en in 's-Hertogenbosch/Oeteldonk (het Kwekfestijn). De lokaal gecomponeerde nummers, worden vaak ook uitgebracht op een cd, die door de Hoeven (Halderberge)carnavalsstichtingen en verenigingen verkocht worden aan de lokale carnavalsvierders om de kosten ervan te dekken. Daarnaast stellen carnavalsstichtingen en verenigingen de liedjes ook vaak beschikbaar op hun site, zodat mensen kunnen streamen via diensten als Spotify of als MP3-bestand kunnen downloaden.
Jaarlijks vindt bovendien een provinciale Brabantse wedstrijd plaats tussen de winnaars van de plaatselijke festivals, de verkiezing van Hèt Beste West-Brabantse Carnavalslied in Hoeven (Peejenland). Voorheen bestond ook het Knotskrakersfestival in Nieuwkuijk (gemeente Heusden).
Carnavalskrakers worden van oudsher gezongen met een achtergrondkoor en Hoempapa muziek.
In de loop der jaren zijn er diverse kenmerkende tradities opgebouwd.
Er wordt een melodie van een bestaand nummer gebruikt, waar een nieuwe tekst op wordt geschreven (dit wordt ook wel contrafact genoemd).
Ook wordt traditionele carnavalsmuziek gemixt met dance, trance, hardstyle en après-ski-muziek.

</doc>
<doc id="37633" url="https://nl.wikipedia.org/wiki?curid=37633" title="Nieuw-Guinea">
Nieuw-Guinea

Nieuw-Guinea is een eiland in het westen van de Grote Oceaan dat behoort tot het werelddeel Oceanië. Het eiland wordt begrensd door de Grote Oceaan in het noorden, de Bismarck- en Salomonzee in het oosten, de Koraalzee en de Straat Torres in het zuiden en de Arafurazee in het zuidwesten. Nieuw-Guinea ligt ten noorden van Australië en ten oosten van de Indische Archipel waartoe het soms ook gerekend wordt, hoewel het eiland zich op het Australisch continentale plaat bevindt. In etnologisch opzicht hoort Nieuw-Guinea bij de eilandengroep Melanesië.
Staatkundig gezien is het verdeeld over twee landen; het westelijk deel hoort bij Indonesië en omvat de provincies Papoea en West-Papoea en het oostelijk deel vormt het merendeel van Papoea-Nieuw-Guinea. Nieuw-Guinea is met een oppervlakte van 821.400 vierkante kilometer na Groenland het grootste eiland ter wereld. De bevolking omvatte in 2010 ongeveer tien miljoen personen.
Nederlands-Nieuw-Guinea.
Na de onafhankelijkheidsoorlog van Indonesië tussen 1945 en 1949 maakte het westelijk deel van Nieuw-Guinea tot 1962 als Nederlands-Nieuw-Guinea deel uit van het Koninkrijk der Nederlanden en was het het laatste restant van de Nederlandse koloniën in deze regio. In 1956 liet het Nederlands koloniaal gezag de Obano-opstand in het Wisselmerengebied neerslaan door het Korps Mariniers. Hierbij vielen meer dan 100 doden.
Tijdens de regeerperiode van de Amerikaanse president John F. Kennedy (1961-1963) intensiveerde Indonesië zijn campagne om Nieuw-Guinea in te lijven. De Verenigde Staten en de Verenigde Naties oefenden toenemende druk uit op Nederland om hieraan toe te geven.
Als antwoord op de activiteit van gewapende Indonesische infiltranten en de dreiging van een Indonesische invasie stuurde Nederland in 1962 bijna 10.000 militairen naar Nederlands-Nieuw-Guinea. Uiteindelijk werd de kwestie door diplomatieke druk, (lees: dreigen dat de Marshall hulp aan Nederland stopgezet zou worden) opgelost. De Amerikaanse diplomaat Ellsworth Bunker ontwierp een vredesakkoord, dat op 15 augustus 1962 in New York werd ondertekend door Nederland, Indonesië en de Verenigde Naties (Verdrag van New York).

</doc>
<doc id="37634" url="https://nl.wikipedia.org/wiki?curid=37634" title="Nieuw Guinea">
Nieuw Guinea



</doc>
<doc id="37638" url="https://nl.wikipedia.org/wiki?curid=37638" title="Hersenzenuw">
Hersenzenuw

Onder hersenzenuwen of craniale zenuwen worden de zenuwen verstaan die rechtstreeks uit de hersenen en hersenstam ontspringen. Hersenzenuwen worden hiermee onderscheiden van de rugzenuwen, die uit het ruggenmerg ontspringen. Hersenzenuwen geven informatie door tussen het brein en verschillende delen van het lichaam, met name in gebieden in het hoofd en de nek.
Ruggenmergzenuwen ontspringen achtereenvolgens uit het ruggenmerg, waarbij de eerste ontspringt uit de ruimte net boven de eerste halswervel. De "hersenzenuwen" ontspringen uit het centrale zenuwstelsel (CZS), boven dat niveau. Elk paar hersenzenuwen komt voor aan beide kanten van het lichaam (symmetrie). Afhankelijk van de precieze definitie, hebben mensen twaalf of dertien paar hersenzenuwen, die worden aangegeven met de Romeinse cijfers I–XII. "Hersenzenuw nul", ook wel de "nervus terminalis" (eindzenuw), wordt soms ook inbegrepen. De nummering van de hersenzenuwen is gebaseerd op de volgorde waarin zij ontspringen uit de hersenstam, van voor naar achter.
De nervus terminalis, de nervus olfactorius (N. I) en de nervus opticus (N. II) ontspringen uit het prosencephalon of voorhersenen. De andere tien paar ontspringen uit de hersenstam, het diepste deel van de hersenen.
De hersenzenuwen maken deel uit van het perifere zenuwstelsel (PZS), hoewel N. I en N. II op structureel niveau eigenlijk beter bij het centrale zenuwstelsel passen.
Omschrijving.
Mensen hebben in principe twaalf paar hersenzenuwen. De verschillende zenuwen zijn vernoemd naar hun functie, en aangezien Latijn de "lingua franca" is in de geneeskunde, staan ze internationaal bekend onder hun Latijnse naam. In de tabel hieronder worden alle hersenzenuwen genoemd, met daarbij de Nederlandse vertaling en een korte omschrijving. De hersenzenuwen zijn genummerd op hun rostraal-caudale positie (van voor naar achter). Dit houdt in dat N. I, de nervus olfactorius, het meest vooraan ligt in de hersenen. Als het brein uit de schedel wordt verwijderd, zijn de zenuwen in hun numerieke volgorde te zien.
Een Duits onderzoeker ontdekte in 1878 een dertiende paar hersenzenuwen in haaien. In 1913 werd de zenuw, die vaak wordt aangeduid als hersenzenuw nul of nervus terminalis, ook bij mensen gevonden. Uit een studie uit 1990 is gebleken dat de dertiende hersenzenuw bij de meeste mensen voorkomt. De zenuw is echter erg klein en het is onduidelijk wat voor functie de zenuw heeft in mensen.
De hersenzenuwen lopen zowel binnen als buiten de schedel. De paden binnen de schedel worden "intracranieel" genoemd, terwijl de paden buiten de schedel "extracranieel" worden genoemd. In de schedel zitten gaten, zogenaamde "foramina", waardoor de zenuwen de schedel kunnen verlaten. Zoals eerder genoemd bestaan alle hersenzenuwen in paren, wat inhoudt dat ze allemaal aan zowel de linker- als de rechterkant van het lichaam voorkomen. Wanneer een spier of lichaamsfunctie wordt aangestuurd door een zenuw die aan dezelfde kant van het lichaam ontspringt, wordt dit een "ipsilaterale" (Latijn voor "dezelfde kant") functie genoemd. Wanneer de functie aan de andere kant van het lichaam ligt dan de oorsprong van de zenuw, wordt dit een "contralaterale" ("tegengestelde kant") functie genoemd.
Functie en disfunctie.
De hersenzenuwen geven zowel motorische als sensorische informatie door aan verschillende gebieden in het lichaam, voornamelijk die in het hoofd en de nek. De sensorische informatie omvat zowel generieke sensatie, zoals temperatuur en tast, als gespecialiseerde sensatie, zoals smaak, zicht, reuk, evenwicht en gehoor.
De nervus vagus (N. X) geeft sensorische en autonomisch (parasympathisch) motorische informatie door aan structuren in de nek en het merendeel van de organen in de borst en buik.
Reuk (N. I).
De nervus olfactorius (N. I) geeft de reukzin door.
Schade aan de nervus olfactorius kan ervoor zorgen dat iemand niet meer kan ruiken (anosmie), of leiden tot een verstoring van de reukzin (parosmie), of een verstoring of gebrek aan smaak. Als het vermoeden bestaat dat de reukzin is aangetast, wordt elk neusgat getest met monsters van bekende geuren zoals koffie of zeep. Wanneer iemand intens aan bepaalde stoffen, waaronder ammoniak, ruikt, kunnen de pijnreceptoren (nociceptors) van de nervus trigeminus die zich in de neusholte bevinden, worden geactiveerd. Dit kan het testen van de reukzin verstoren en wordt daarom vermeden.
Zicht (N. II).
De nervus opticus (N. II) geeft visuele informatie door van de ogen naar het centrum voor visuele verwerking, in de occipitale kwab.
Wanneer de nervus opticus beschadigd is, worden bepaalde aspecten van het zicht aangetast, afhankelijk van waar de schade zit. Zo kan het voorkomen dat iemand geen objecten meer kan zien aan de linker- of rechterkant van het gezichtsveld (homonieme hemianopsie). Het is ook mogelijk dat iemand objecten aan de randen van het gezichtsveld niet meer kan zien (bitemporale hemianopsie), als ook het chiasma opticum is beschadigd. Het zicht kan worden getest door het gezichtsveld te onderzoeken, of door het netvlies te onderzoeken met een oftalmoscoop (funduscopie). Het testen van het gezichtsveld kan worden gebruikt om structurele laesies in de nervus opticus of verder in de visuele paden aan te wijzen.
Oogbeweging (N. III, IV &amp; VI).
De nervus oculomotorius (N. III), nervus trochlearis (N. IV) en nervus abducens (N. VI) sturen samen oogbewegingen aan.
Schade aan nervi III, IV en VI kan de beweging van de oogbal aantasten. Eén of beide ogen kunnen worden aangetast, maar in beide gevallen treedt waarschijnlijk dubbelzien (diplopie) op omdat de bewegingen van de ogen niet meer synchroon zijn. Nervi III, IV en VI worden getest door te kijken hoe het oog een object, zoals een vinger, volgt op verschillende plekken. Het object kan in verschillende richtingen worden bewogen om ook de achtervolgingssnelheid te testen. Als de ogen niet samenwerken, komt dit hoogstwaarschijnlijk door schade aan een specifieke hersenzenuw of de bijbehorende nuclei.
Schade aan de nervus oculomotorius (N. III) kan leiden tot dubbelzien en tot een onvermogen om de bewegingen van beide ogen te coördineren (strabisme). Ook kan het leiden tot het afhangen van één of beide oogleden (ptose) en pupilverwijding (mydriase). Verder kunnen laesies leiden tot het onvermogen om het oog te openen, doordat de musculus levator palpebrae superioris verlamd is geraakt. Soms compenseren mensen die een laesie hebben aan N. III voor hun symptomen door het hoofd te draaien.
Een beschadigde nervus trochlearis (N. IV) kan ook leiden tot diplopie. Het resultaat is een oog dat niet meer goed naar beneden kan bewegen, vooral wanneer het zich in een inwaartse positie bevindt. Dit komt doordat de bovenste schuine oogspier beperkt wordt, omdat deze wordt aangestuurd door N. IV.
Ook schade aan de nervus abducens (N. VI) kan leiden tot diplopie. Dit komt doordat de zijdelingse rechte oogspier wordt aangestuurd door N. VI.
Trigeminus (N. V).
De nervus trigeminus (N. V) bestaat uit drie onderdelen: De nervus ophtalmicus (V1), de nervus maxillaris (V2) en de nervus mandibularis (V3). Samen zorgen de zenuwen voor het gevoel in de huid van het gezicht en de kauwspieren.
Wanneer de nervus trigeminus is aangetast, kunnen onder andere trigeminusneuralgie, clusterhoofdpijn, en trigeminusgordelroos ontstaan. Trigeminusneuralgie treedt vaak pas na middelbare leeftijd op en leidt tot ernstige pijn, verdeeld over het gebied dat geïnnerveerd wordt door de nervus maxillaris en mandibularis (V2 en V3).
Gezichtsuitdrukking (N. VII).
De nervus facialis (N. VII) stuurt gezichtsuitdrukkingen aan.
Laesies in N. VII kunnen leiden tot verlamming van de spieren aan één of beide kanten van het gezicht. Een veelvoorkomende en vaak tijdelijke variant hiervan is de aangezichtsverlamming van Bell, waarbij de ipsilaterale spieren voor gezichtsuitdrukking worden aangetast. De wenkbrauw wordt opgetrokken en er ontstaan groeven in de huid van het voorhoofd. Daarnaast hebben de patiënten vaak last van een hangende mondhoek aan de kant waar de laesie is opgetreden en kunnen vaak ook niet goed kauwen doordat de wangspier wordt aangetast.
Gehoor en evenwicht (N. VIII).
De nervus vestibulocochlearis (N. VIII) splitst zich op in de nervus vestibularis en de nervus cochlearis. De n. vestibularis innerveert de delen van het binnenoor die informatie over evenwicht doorgeven en een belangrijk deel uitmaken van de vestibulo-oculaire reflex, die zorgt dat het hoofd stabiel blijft en dat de ogen bewegende voorwerpen kunnen volgen. De n. cochlearis geeft informatie uit de cochlea, waardoor geluid kan worden waargenomen.
Een beschadigde n. vestibularis kan zorgen dat iemand een duizelig gevoel, of het gevoel heeft dat hij/zij ronddraait, geven. Het functioneren van de n. vestibularis kan worden getest door koud en warm water in de oren te laten lopen en te kijken naar de oogbewegingen in reactie op warmtestimulatie. Schade aan N. VIII kan daarnaast leiden tot terugkerende en onvrijwillige oogbewegingen (nystagmus), voornamelijk wanneer iemand in een horizontaal vlak kijkt. Schade aan de n. cochlearis leidt tot gedeeltelijke of totale doofheid in het getroffen oor.
Orale sensatie, smaak en speekselafscheiding (N. IX).
De nervus glossopharyngeus (N. IX) innerveert de musculus stylopharyngeus en geeft sensorische informatie door aan de orofarynx en het achterste gedeelte van de tong. Daarnaast innerveert N. IX de oorspeekselklier.
Wanneer de kokhalsreflex aan één kant van het lichaam ontbreekt, kan dit duiden op een laesie aan N. IX, of mogelijk aan N. X.
Vagus (N. X).
De nervus vagus (N. X) vervult meerdere functies in zowel het hoofd als andere delen van het lichaam.
Wanneer de nervus vagus niet goed meer functioneert, leidt dit tot een gebrek aan parasympathische innervatie aan een groot aantal structuren in het lichaam. De meest opvallende effecten zijn het stijgen van de bloeddruk en hartslag. Het komt vrijwel nooit voor dat puur en alleen de nervus vagus wordt beschadigd, maar het kan worden opgemerkt door een schorre stem wanneer een van de aftakkingen is beschadigd. Daarnaast kan het leiden tot moeite met slikken.
Schouders ophalen en hoofd draaien (N. XI).
De nervus accessorius (N. XI) stuurt spieren in de hals en nek aan.
Schade aan de nervus accessorius leidt tot ipsilaterale zwakte in de monnikskapspier. Dit kan worden getest door de patiënt te vragen zijn schouders op te halen; wanneer N. XI is beschadigd, kan dit leiden tot een onvermogen om het schouderblad op te tillen, omdat alleen de schouderbladheffer deze rol nog kan vervullen en hier te weinig kracht voor heeft. Afhankelijk van de locatie van de laesie kan er ook zwakte ontstaan in de musculus sternocleidomastoideus, die wordt gebruikt om het gezicht naar weerskanten van het lichaam te draaien.
Tongbeweging (N. XII).
De nervus hypoglossus (N. XII) is de enige hersenzenuw die door de motorische schors van beide hemisferen van het brein wordt aangestuurd. De zenuw stuurt de tong aan.
Schade aan de zenuw op een laag motorneuronniveau kan leiden tot groefvorming in de tong, of atrofie van de tongspieren. Van de groeven in de tong wordt gezegd dat het lijkt op een 'zak wormen'. Hogere beschadigde motorneuronen geven geen atrofie of groefvorming, maar alleen zwakte in de bijbehorende spieren. Als de zenuw beschadigd raakt, kan dit leiden tot beperking van de beweging van de tong aan één kant. Wanneer de tong wordt uitgestoken, wijkt deze af naar de beschadigde, zwakkere kant (zie afbeelding rechts).
Ezelsbruggetjes.
Voor het in volgorde onthouden van de namen van alle hersenzenuwen hebben studenten veel ezelsbruggetjes bedacht. De bekendste in het Nederlands en Engels (nog uitgaande van de oude benamingen van de nervus vestibulocochlearis) zijn:
En om te onthouden welke sensorisch, motorisch of beide zijn geldt:

</doc>
<doc id="37640" url="https://nl.wikipedia.org/wiki?curid=37640" title="Würzburg (stad)">
Würzburg (stad)

Würzburg is een kreisfreie Stadt in het noordwesten van de Duitse deelstaat Beieren. De stad ligt aan de rivier de Main en is de hoofdstad van het Regierungsbezirk Neder-Franken ("Unterfranken"). De stad telt inwoners () op een oppervlakte van 87,63 km². Het is daarmee qua inwoneraantallen de vijfde stad van Beieren. De stad is bekend door het laboratorium waar Wilhelm Röntgen de röntgenstraling ontdekte en door de barokke prins-bisschoppelijke Residentie van Würzburg, die sinds 1981 op de Werelderfgoedlijst staat.
De universiteit van Würzburg, de "Julius-Maximilians-Universität", werd in 1402 gesticht en is de oudste van Beieren. Circa een vijfde van de inwoners van de stad is student, vooral aan deze universiteit.
Würzburg ligt op het noordelijkste punt van de "Romantische Straße".
Geschiedenis.
Würzburg is een oude bisschopsstad. Würzburg wordt in 704 voor het eerst in oorkonden genoemd. Al wat eerder, tussen 686 en 689, was de Ierse heilige Kilianus in deze streek als missionaris actief. Het bisdom Würzburg werd in 742 door Bonifatius gesticht. Niet veel later werd begonnen met de bouw van de dom.
Te Würzburg trad keizer Frederik I Barbarossa in 1156 in het huwelijk met zijn tweede vrouw, Beatrix I van Bourgondië. Hij was de stad goedgezind; hij maakte de bisschoppen van Würzburg in 1168 ook hertogen van de Franken, waarna het bisdom zich tot het belangrijke prinsbisdom Würzburg ontwikkelde.
In 1402 stichtte prins-bisschop Johan I van Egloffstein de universiteit van Würzburg, die maar kort zou bestaan, maar in 1582 opnieuw werd gesticht.
Tussen 1626 en 1630 beleefden onder prins-bisschop Philipp Adolf van Ehrenberg de heksenprocessen in Würzburg hun hoogtepunt: 200 'heksen' vonden er de dood. In 1631 werd de stad tijdens de Dertigjarige Oorlog veroverd door de Zweden. De stad, die tot dan toe in de greep van de Contrareformatie was geweest, bleef voor drie jaar in handen van de protestantse Zweden.
Prins-bisschop Johann Philipp Franz von Schönborn gaf in 1720 opdracht tot de bouw van de laat-barokke residentie.
Het prinsbisdom werd door de "Reichsdeputationshauptschluss" van 1803 geseculariseerd en kwam vrijwel geheel aan het keurvorstendom Beieren. Beieren stond Würzburg bij de Vrede van Presburg in 1805 af aan de voormalige groothertog Ferdinand III van Toscane. Würzburg werd hierbij verheven tot keurvorstendom en, toen Ferdinand op 30 september 1806 deelnam aan de Rijnbond, tot groothertogdom. In 1814 kwam de stad wederom aan Beieren, waartoe het tot op heden behoort.
In 1934 kreeg Würzburg de status van "Großstadt", wat betekent dat de stad de grens van 100.000 inwoners was gepasseerd. Tijdens de Tweede Wereldoorlog werd de stad op 16 maart 1945 door geallieerde luchtbombardementen zwaar getroffen: ruim 5000 inwoners kwamen om het leven en 90% van de binnenstad werd verwoest. De herstelwerkzaamheden van de residentie duurden tot in de jaren '80, die van de Dom tot 1967.
Na de Tweede Wereldoorlog werd Würzburg een belangrijk steunpunt van het Amerikaanse leger. Tot 2006 bleven er Amerikaanse militairen in en rond de stad gestationeerd.
In 2016 en 2021 vonden in de stad aanslagen plaats. De aanslag in 2021 eiste drie levens.
Stadsbeeld.
De oude kern van Würzburg ligt op de rechteroever van de Main. Van de verschillende bruggen over de rivier is de "Alte Mainbrücke" de oudste. Deze middeleeuwse brug werd in de 18de eeuw voorzien van twaalf barokke heiligenbeelden. De "Domstraße" vormt de verbinding tussen de brug en de Sint-Kilianusdom.
Op een heuvel aan de rand van de stad bevindt zich de vesting Marienberg, die het "Mainfränkisches Museum" huisvest. Van 1253 tot 1719 resideerden hier de prins-bisschoppen van Würzburg, totdat ze naar de Residentie verhuisden. Dit laat-barokke paleis, dat in 1744 gereedkwam, geldt als een van de belangrijkste in zijn soort. Het werd ontworpen door Balthasar Neumann. Tot het complex behoren ook de hofkerk en de hoftuin.
In de oude binnenstad bevindt zich de Sint-Kilianusdom ("Dom St. Kilian"), de op drie na grootste Romaanse kathedraal van Duitsland. Bij de naoorlogse wederopbouw werd de kerk voor een groot deel van haar niet-oorspronkelijke barokke elementen ontdaan. Wel barok is de grafkapel voor de bisschoppelijke familie Schönborn, die evenals de residentie van de hand van Balthasar Neumann is en in 1736 werd ingewijd. De dom bevat ook jongere elementen, zoals de neoromaanse westfaçade.
Kunst en cultuur.
Sport.
FC Würzburger Kickers is de professionele voetbalclub van Würzburg en speelt in de "Flyeralarm Arena".

</doc>
<doc id="37641" url="https://nl.wikipedia.org/wiki?curid=37641" title="Tarraschgambiet">
Tarraschgambiet

Er bestaan twee zettenreeksen met de naam Tarraschgambiet.
In de Caro-Kann opening.
Uitleg.
Het Tarraschgambiet is in de opening van een schaakpartij een variant in de schaakopening Caro-Kann en de beginzetten zijn:1.e4 c6 2.d4 d5 3.Pc3 dxe4 4.Pxe4 Lf5 5.Ld3
Eco-code B 18.
Het gambiet is ingedeeld bij de halfopen spelen, en is geanalyseerd door Siegbert Tarrasch.
In de Tarraschverdediging.
Uitleg.
Het Tarraschgambiet is ook een variant in de Tarrasch opening met de beginzetten: 1.d4 d5 2.c4 e6 3.Pc3 c5 4.cxd5 exd5 5.dxc5 d4 6.Pa4
Eco-code D 32
en het is ingedeeld in de gesloten spelen.

</doc>
<doc id="37642" url="https://nl.wikipedia.org/wiki?curid=37642" title="Ulyssesgambiet">
Ulyssesgambiet

Het Ulyssesgambiet is in het schaken een variant in de schaakopening Caro Kann en het heeft als beginzetten:1.e4 c6 2.d4 d5 3.Pf3
Eco-code B 12

</doc>
<doc id="37643" url="https://nl.wikipedia.org/wiki?curid=37643" title="Computerworm">
Computerworm

Een computerworm (of kortweg worm) is een zichzelf vermenigvuldigend computerprogramma. Via een netwerk worden kopieën van deze worm doorgestuurd zonder tussenkomst van een tussengebruiker. Een worm is geen computervirus want hij heeft geen computerprogramma nodig om zich aan vast te hechten. Men kan stellen dat een worm schade toebrengt aan een netwerk, waar een virus een gerichte aanval op een computer doet.
Verspreiding.
Het verschil met een computervirus is dat een worm zichzelf verspreidt over het net, terwijl een virus dit op zichzelf niet kan. Een computervirus heeft een host nodig zoals een bestand of e-mail. Dit is in het voordeel van een computerworm. Hij probeert op alle open poorten van een computer een geïnfecteerde code naar binnen te loodsen. Zo heeft een lek in Windows Explorer al veel voor de verspreiding van wormen op het net gezorgd. Een koppeling met het internet is dan genoeg om besmet te raken.
Soorten.
Payloads.
Er bestaan wormen die gemaakt zijn om enkel zichzelf te verspreiden en deze proberen de tussenliggende systemen niet te wijzigen. Netwerkverkeer wordt wel keer op keer vertraagd en valse toegangen kunnen in je configuratie sluipen. Voorbeelden van dit soort wormen zijn de Morris-worm en Mydoom.
De payload is de lading, het doel waarvoor de worm is geschreven en is meestal alleen nuttig voor de maker. Bijvoorbeeld de ExploreZip-worm zal bepaalde bestanden verwijderen, andere versleutelen ze via een cryptologische aanval of versturen documenten via mail. De meest voorkomende payload is het installeren van een achterdeur op een computer om bijvoorbeeld ongewenste e-mail te versturen. Deze achterdeuren kunnen ook gebruikt worden voor andere payloads. Een voorbeeld hiervan is Doomjuice die via de achterdeur van een Mydoomworm in een systeem sluipt.
XSS-wormen.
Cross site scripting (XSS)-wormen zijn geschreven voor een website om bezoekers te infecteren. Deze wormen komen voor op bekende sociale sites als MySpace, Hyves, Facebook en Yahoo!. Het grote doel hiervan is persoonlijke informatie van de gebruiker te stelen.
Nuttige wormen.
Sommige wormen zijn geschreven om een systeem gebruiksvriendelijker te maken. Xerox PARC en de Nachi-worm proberen patches van de Microsoftwebsite te downloaden en te installeren. Het nadeel is ook hier dat andere wormen hiervan profiteren. Sommige personen vinden dit nuttig maar het is tijdrovend en het neemt de keuze af van de eigenaar of gebruiker.
Logic bomb.
Als een worm pas schade aanricht op een vooraf bepaald tijdstip (net als bij een tijdbom) of op het moment dat de software een bepaalde verandering waarneemt, wordt gesproken van een "logic bomb".
Bescherming.
Een computergebruiker kan zich beschermen door het computersysteem up-to-date te houden door middel van het installeren van updates en patches en door het systeem te voorzien van up-to-date antivirussoftware.

</doc>
<doc id="37644" url="https://nl.wikipedia.org/wiki?curid=37644" title="Malware">
Malware

Malware is elke software die gebruikt wordt om computersystemen te verstoren, gevoelige informatie te verzamelen of toegang te krijgen tot private computersystemen. Het woord is een samentrekking van het Engelse "malicious software" (kwaadaardige software, soms schadelijke software). Malware veronderstelt kwade opzet. Software waarmee geen kwaad wordt beoogd, valt hier dus niet onder. 
Typen malware.
Tegenwoordig komen er ook steeds meer mengvormen voor.

</doc>
<doc id="37645" url="https://nl.wikipedia.org/wiki?curid=37645" title="Elf">
Elf

ELF kan verwijzen naar:

</doc>
<doc id="37646" url="https://nl.wikipedia.org/wiki?curid=37646" title="11 (getal)">
11 (getal)

Elf is het natuurlijke getal dat tien opvolgt en aan twaalf voorafgaat. Het getal elf wordt weergegeven door de cijfers 11.
In wiskunde.
Deelbaarheid.
Het is eenvoudig om van een geheel getal vast te stellen of het deelbaar is door 11. Tel de cijfers op de even plaatsen bij elkaar op en trek daarvan de cijfers op de oneven plaatsen af. Als het resultaat nul is of deelbaar is door 11, is het oorspronkelijke getal ook deelbaar door 11.
Een geheel getal 
van formula_2 decimale cijfers is dan en slechts dan deelbaar door 11, als
Voorbeeld: 42603 is deelbaar door 11, want is deelbaar door 11. Alternatief kunnen de cijfers op de even en oneven plaatsen apart opgeteld worden: .
Opmerking: ook in een ander talstelsel met grondtal formula_4 kan op deze manier de deelbaarheid door formula_5 bepaald worden.

</doc>
<doc id="37649" url="https://nl.wikipedia.org/wiki?curid=37649" title="Andel (Nederland)">
Andel (Nederland)

Andel (Brabants: "Ael") is een dorp in de Nederlandse gemeente Altena in het Land van Heusden en Altena, dat oorspronkelijk behoorde tot het Gewest Holland. Sinds 1813 ligt het in de provincie Noord-Brabant. Het dorp is ontstaan op de oeverwal van de rivier de Alm, maar ligt door veranderingen van de rivierenloop aan de Afgedamde Maas.
Andel is bekend door de dam in de Maas en de Andelse sluis. Het opvallendste gebouw is de 14e-eeuwse Romboutstoren met een karakteristieke bakstenen torenspits.
Ligging en nabijgelegen kernen.
Andel is in het noordoosten van het Land van Altena gesitueerd, tussen Giessen en Veen. Andere nabijgelegen plaatsen zijn Rijswijk, Poederoijen, Brakel, Genderen en Eethen.
Etymologie.
De oorsprong van de naam Andel is te vinden in de Germaanse woorden "ana" = hoger gelegen en "lo" = bos.
Geschiedenis.
Andel bestaat uit Op- en Neder-Andel. De vondsten van Romeins aardewerk duiden op bewoning die teruggaat tot de 2e eeuw na Christus. Dit blijkt uit archeologische vondsten achter het oude gemeentehuis aan de Dorpsstraat te Neer-Andel en op 'de Kwel' te Op-Andel.
De stijging van het zeewater tussen de 5e en de 9e eeuw veroorzaakte in het laaggelegen Land van Altena veel wateroverlast. Op een aantal plaatsen was zelfs sprake van een tijdelijke onderbreking van de bewoning. Ook Andel was gedurende deze periode nauwelijks bewoond. Toen het water zich in de 9e eeuw langzaam maar zeker terugtrok, kwamen de mensen ook weer terug. Het spreekt voor zich dat eerst de hoger gelegen gronden bewoond en gecultiveerd werden, zoals de percelen Huiswerf en Konijnenberg, op de plaats van de gelijknamige straat en de Prins Bernhardstraat. Hier werden in de bodem de sporen van een versterkte boerderij gevonden. In het jaar 850 werd voor het eerst in geschreven bronnen melding gemaakt van Andel, geschreven als Villa Analo, toen ene Balderik een "mansum cum huba", huis met hoeve, verkocht aan de Abdij van Lorsch. Hiervan getuigt de 12e-eeuwse Codex Laureshamensis. Uit 1258 of 1259 dateert opnieuw een document waarin de naam Andel voorkomt.
Niet gedocumenteerd is de verandering van de loop van de Maas, waarschijnlijk in de 11e of 12e eeuw, waarbij het toenmalige centrum van Andel buitendijks kwam te liggen en moest worden afgebroken, inclusief het kerkje dat er toen reeds stond. Vervolgens werd de kerk van Opandel gebouwd, deels opgetrokken uit stenen die reeds eerder gebruikt waren in het verdronken dorp. Ook de kavelpatronen wijzen op het verdwijnen van een stuk grondgebied. Vermoedelijk heeft Andel er toen grondgebied van Giessen bijgekregen. Hierop is Neerandel gebouwd, inclusief de Sint-Romboutskerk. Meer dan enkele tientallen huizen en boerderijen zal het dorp echter niet geteld hebben.
Ook in de volgende eeuwen was er nauwelijks sprake van bevolkingsgroei. Uit een belastingkohier van 1632 weten we bijvoorbeeld dat er in dat jaar slechts 91 huizen in Andel stonden. Dat betekent een bevolking van ongeveer 450 personen. Honderd jaar later waren er 101 huizen, volgens een verpondingsregister van 1731. Sindsdien is het inwonertal meer dan vervijfvoudigd.
Oude herbergen.
In het verleden is er in de Nederlanden langs wegen en vaarten een uitgebreid netwerk van herbergen ontstaan. Ze boden de reiziger de mogelijkheid tot overnachting, verpozing en het gebruik van een maaltijd. Langs de doorgaande wegen bedroeg de afstand van de ene naar de andere herberg vaak niet meer dan tien kilometer. Ook Andel had binnen zijn grenzen in het verleden in ieder geval twee van zulke logementen.
Het eerste was het veerhuis De Zwaan bij het veer Andel – Poederoijen. Gebruikers van dit pontveer en de passagiers van de beurtschepen van Heusden en 's-Hertogenbosch van en naar het westen van Holland, vonden hier onderdak. Dit huis, waar een fraai vroeg-19e-eeuws uithangbord aan de gevel prijkt, is gelegen in een kronkel van de Maasdijk ten zuidoosten van het dorp en werd al in 1759 vermeld.
Daarnaast was er de herberg De Rib ten noordoosten van de dorpskern van Opandel. Deze herberg is nog veel ouder. Reeds in 1527 wordt vermeld dat soldaten uit 's-Hertogenbosch zich ophouden "aen de Ribbe" te Andel. In 1559 werd ene Elisabeth Pietersdr. genoemd als waardin. Uit de archieven blijkt dat in deze herberg vaak vechtpartijen plaatsvonden. Op 17 augustus 1728 liep een handgemeen zo uit de hand dat er een dode te betreuren viel. Een zekere Arien Starkenborg werd door de Andelse kleermaker Cornelis van Dam met een 'bloot mes' in de borst gestoken en stierf kort daarop. De dader werd bij de kraag gevat en ter dood veroordeeld. Op een schavot voor het stadhuis van Woudrichem werd hij enkele weken na zijn veroordeling door de beul uit Dordrecht, die het Land van Altena tot zijn werkgebied rekende, onthoofd.
De heerlijkheid en de heren van Andel.
Andel was gedurende enige tijd een lage heerlijkheid. Van de middeleeuwse Heren van Andel zijn slechts enkele vermeldingen bekend. Begin 13e eeuw was er sprake van ene Willem van Andel. Op 12 maart 1312 droeg Vastraad Arnoutsz. van Giessen het gerecht van Andel over aan de leenheer van Altena. Daarna was de situatie onduidelijk. Mogelijk was Vastraads zoon Jan Vastraadsz. van Giessen in 1392 nog Heer van Andel en Giessen. Later werden de Heren van Giessen ook weleens Heren van Andel en Giessen genoemd, zoals Jan Willemse van Goor in 1465 en Hadewig Wolferts van Goor in 1511. In 1569 bleek duidelijk dat er geen heer was, want toen benoemde de Graaflijkheid van Holland rechtstreeks de nieuwe schout van Andel.
Pas op 14 april 1724 kocht de vermogende Hendrik Pus de heerlijkheid. Hij werd de eerste in een nieuwe reeks Heren van Andel. De Heerlijkheid vererfde vervolgens binnen de familie, soms via zijtakken, tot aan de laatste Heer, J.H.A.L. baron Melvill van Carnbee, die de facto geen heer meer was, daar de heerlijke rechten reeds in 1795 waren afgeschaft.
De volgende Heren en vrouwen van Andel zijn sinds 1724 bekend, tussen haakjes de jaren waarin zij de heerlijkheid regeerden:
Economie.
Tot en met de 19e eeuw vond de Andelse bevolking zijn bestaan in de veeteelt en de akkerbouw. Uit de archieven weten we dat er vooral rundvee en paarden gehouden werden. De akkerbouw leverde tarwe, gerst, hennep, vlas en peulvruchten op. De uiterwaarden en de lager gelegen gronden werden benut voor de vetweiderij, de productie van zuivel en hooi en de paardenfokkerij. Op de drassige gronden langs de Maas werden riet en griendhout gesneden.
Daarnaast telde Andel enkele schippers, vissers en handwerkslieden zoals rietdekkers, timmerlieden, smeden en bakkers. Een grote groep dorpelingen leefde van losse loonarbeid en verhuurde zich aan de boeren of verrichtte graafwerkzaamheden aan dijken, straten en weteringen in dienst van het dorp, de stad of het waterschap. Vooral de bakkers zullen in Andel in de 17e en 18e eeuw een karig belegde boterham verdiend hebben.
Omdat het graan in het gewest Gelderland, in verband met lagere belastingtarieven, stukken goedkoper was dan in het tot het gewest Holland behorende Andel, bestond er een bloeiende smokkel van brood, beschuit en meel van Poederoijen over de Maas naar Andel. In roeibootjes bracht men 's nachts illegaal het brood van de Gelderse oever van de Maas naar Andel. Om de smokkel tegen te gaan liet het gewestelijk bestuur van Holland chergers of douaniers langs de Maas patrouilleren. Degenen die betrapt werden kregen als straf een hoge geldboete; kon men deze niet betalen, wat nogal eens voorkwam, dan werd men verbannen uit het Land van Altena of het Gewest Holland. De hoge strafmaat was daarin gelegen dat smokkelaars beschouwd werden als dieven die van hun eigen land stalen.
Ten noordwesten van het dorp was een scheepswerf gelegen, voluit Scheepswerf en Handelsonderneming "De Gantel", ook bekend als Fenijn &amp; Jansen. In 1974 sloot het bedrijf.
Recreatie.
De Afgedamde Maas trekt 's zomers vele recreanten en dient als uitvalsbasis om nabijgelegen toeristische trekpleisters als Slot Loevestein, Gorinchem en het Nationaal Park De Biesbosch te bezoeken. Andel kent daarom een grote camping aan de Maas, de Hoge Waard en een zwembad genaamd Aqua Altena.
Dorpsleven.
Eind 2012 is de dorpsraad Andel opgericht. Andel heeft een ijsclub (Sparta '82), een voetbalclub (Sparta '30), tennisbanen en padelbanen (LTC Altena)en een schietvereniging (De Rommert). Daarnaast telt Andel twee muziekverenigingen, het Andels Fanfare Corps en de brassband Altena brass. Beide ensembles komen uit in de Concertdivisie, de hoogste klasse in de Nederlandse blaasmuziek.
Verkeer en vervoer.
Autoverkeer.
Andel is bereikbaar vanaf de A27, de N322 en de N267.
Openbaar vervoer.
De volgende buslijnen doen Andel aan:

</doc>
<doc id="37650" url="https://nl.wikipedia.org/wiki?curid=37650" title="13 (getal)">
13 (getal)

Dertien is een meer dan twaalf, en een minder dan veertien. In het decimale stelsel wordt het geschreven als 13, één maal tien plus drie.
In de wiskunde.
Dertien is:

</doc>
<doc id="37651" url="https://nl.wikipedia.org/wiki?curid=37651" title="Christopher Lloyd">
Christopher Lloyd

Christopher Allen Lloyd (Stamford (Connecticut), 22 oktober 1938) is een Amerikaans musical-, televisie- en filmacteur. Hij won voor zijn bijrol in de televisieserie "Taxi" zowel in 1982 als in 1983 een Emmy Award en een derde Emmy voor de dramaserie "Road to Avonlea". Als filmacteur is hij vooral bekend als Dr. Emmett Brown uit de "Back to the Future"–trilogie. Verder werkt hij als stemacteur.
Biografie.
Jonge jaren.
Lloyd werd geboren in Stamford, Connecticut, als zoon van advocaat Samuel R. Lloyd en diens vrouw Ruth, die als zangeres werkte. Zijn grootvader aan moeders kant, Lewis Lapham, was een van de oprichters van Texaco.
Lloyd studeerde aan de Fessenden School in Newton, Massachusetts. Nadien verhuisde hij met zijn familie naar Westport, waar hij in 1958 afstudeerde aan de Staples High School.
Carrière.
Lloyd begon op zijn veertiende. Op zijn negentiende nam hij acteerlessen in New York. Daarna speelde hij jaren op Broadway in musicals, waaronder "Happy End", "A Midsummer Night's Dream", "Red, White and Maddox", "Kaspar", "The Harlot and the Hunted", "The Seagull", "Total Eclipse", "Macbeth", "In the Boom Boom Room", "Cracks", "Professional Resident Company", "What Every Woman Knows", "As They Put Handcuffs on the Flowers", "The Father", "King Lear" en "Power Failure".
Zijn eerste grote filmrol was die van een patiënt in een psychiatrische instelling in "One Flew Over the Cuckoo's Nest" (1975, van Miloš Forman, met Jack Nicholson en Danny DeVito). Daarna speelde hij in talrijke series en films, waaronder de sitcom "Taxi" (1978-1983, met Danny DeVito) en de "Back to the Future" reeks (1985, 1989, 1990, van Robert Zemeckis, met Michael J. Fox), waarin hij Doc Brown speelt.
Als stemacteur is hij te horen in videospellen als Toonstruck en .
Persoonlijk leven.
Lloyd verschijnt maar zelden in het openbaar en geeft vrijwel geen interviews. Enkele van zijn beste vrienden en collega’s omschrijven hem als een verlegen en teruggetrokken man.
Lloyd is in zijn leven vijfmaal getrouwd. Al zijn huwelijken bleven kinderloos.

</doc>
<doc id="37652" url="https://nl.wikipedia.org/wiki?curid=37652" title="Grondwet van de Verenigde Staten">
Grondwet van de Verenigde Staten

De Grondwet van de Verenigde Staten (Engels: "Constitution of the United States") is de hoogste wet van de Verenigde Staten van Amerika en de oudste geschreven grondwet die nog van kracht is. De Grondwet, die oorspronkelijk zeven artikelen omvatte, legt de grondbeginselen vast van de Amerikaanse overheid.
De eerste drie artikelen van de Grondwet behandelen de drie Amerikaanse federale staatsmachten, met name de wetgevende macht ("legislative branch"), die berust bij het bicameraal Congres, bestaande uit het Huis van Afgevaardigden en de Senaat (artikel 1); de uitvoerende macht ("executive branch"), die wordt waargenomen door de president van de Verenigde Staten (artikel 2) en de rechterlijke macht ("judiciary branch"), bestaande uit het Hooggerechtshof van de Verenigde Staten en de federale rechtbanken (artikel 3).
Het vierde, vijfde en het zesde artikel behandelen het federalisme, de rechten en verantwoordelijkheden van de statelijke overheden, de verhoudingen tussen de staten en de federale overheid en de procedure om de Grondwet te amenderen. Het zevende artikel beschrijft de procedure die door de oorspronkelijke dertien staten diende te worden doorlopen om de Grondwet te ratificeren.
De Grondwet werd op 17 september 1787 aangenomen door de "Constitutional Convention", die zetelde in de stad Philadelphia, in de staat Pennsylvania. Vervolgens werd de Grondwet geratificeerd door grondwettelijke conventies in de verschillende staten. De Grondwet maakte van de Verenigde Staten een federale staat en verving de confederale Artikelen van Confederatie.
Sinds de inwerkingtreding van de Grondwet op 4 maart 1789 werden 27 amendementen aan de Grondwet toegevoegd, waaronder één amendement dat een vorig amendement herriep (in verband met de Drooglegging), om zo in te spelen op de veranderende noden in de samenleving sinds het einde van de 18e eeuw. De eerste tien amendementen werden in 1791 tegelijkertijd aangenomen en noemt men de "Bill of Rights". Deze tien amendementen omschrijven verscheidene individuele vrijheden zoals het recht op vrije meningsuiting en het recht om wapens te houden en te dragen, en legt beperkingen op aan de overheidsmacht. De zeventien latere amendementen breidden de bescherming van burgerrechten verder uit en voerden hervormingen in in enkele overheidsprocedures.
Achtergrond.
Van 5 september 1774 tot 1 maart 1781 fungeerde het "Continental Congress" als de eerste, voorlopige overheid van de Verenigde Staten. De afgevaardigden in het Eerste (1774) en het Tweede Continentaal Congres (1775-1781) werden aangeduid in zogenaamde "Committees of correspondence" in de dertien kolonies en (nog) niet door de deelstaatparlementen.
Het Tweede Continentaal Congres stelde tussen midden 1776 en het najaar van 1777 de Artikelen van Confederatie op, de eerste grondwet van de Verenigde Staten. In het voorjaar van 1781 waren de Artikelen van Confederatie door alle dertien staten geratificeerd. Deze eerste grondwet kende slechts beperkte bevoegdheden toe aan de centrale overheid: het zwaartepunt van de bevoegdheden bevond zich bij de individuele staten. De besluitvorming op het confederale niveau verliep langzaam, daar er steeds unanimiteit nodig was onder de staten.
Al snel kreeg het confederale niveau te kampen met financiële problemen. Het Tweede Continentaal Congres bleek niet in staat zijn leningen terug te betalen. Geen enkele staat betaalde zijn volledige bijdrage en sommige staten betaalden helemaal geen bijdragen.
Op internationaal vlak bleek het Tweede Continentaal Congres de Amerikaanse soevereiniteit amper te kunnen handhaven. Soldaten in het leger ontvingen geen soldij meer, wat leidde tot desertie en muiterij. Spanje blokkeerde de toegang tot de stad New Orleans en sloot daarmee een belangrijk Amerikaans handelskanaal af. Bemiddelingspogingen door Amerikaanse functionarissen bleef zonder gevolg. Barbarijse zeerovers legden beslag op Amerikaanse koopvaardijschepen, maar het Tweede Continentaal Congres kon het losgeld niet betalen. In geval van een militaire inval had het Congres geen middelen noch de mogelijkheid om belastingen op te leggen die een tegenaanval zouden kunnen financieren.
Op binnenlands vlak wisten de Artikelen van de Confederatie geen eenheid te brengen onder de dertien staten. Hoewel de Vrede van Parijs tussen het Verenigd Koninkrijk en de Verenigde Staten van 1783 melding maakte van elke van de dertien staten, werd dit verdrag door meerdere staten geschonden. New York en South Carolina vervolgden herhaaldelijk loyalisten en herverdeelden hun landeigendommen. Deelstaatparlementen legden eenzijdig handelsembargo's op, onderhandelden rechtstreeks met andere landen en voerden apart oorlog, wat inging tegen zowel de letter als de geest van de Artikelen.
Op 21 februari 1787 riep het Continentaal Congres een conventie samen in Philadelphia met als enige en uitdrukkelijke doel de herziening van de Artikelen van Confederatie.
Inwerkingtreding en wijzigingen.
De Grondwet werd in 1789 van kracht en heeft dienstgedaan als een model voor de grondwetten van vele andere landen, vooral in Latijns-Amerika.
Amendementen op de Grondwet hebben een tweederdemeerderheid in beide huizen van het Amerikaanse Congres nodig. Vervolgens moeten de parlementen van driekwart van de aangesloten staten ermee instemmen.
De originele Grondwet bestond uit zeven artikelen en wordt permanent tentoongesteld in de Nationale Archieven van de Verenigde Staten in Washington D.C. Momenteel zijn er 27 amendementen.
Artikelen en amendementen.
Amendementen worden aan de Grondwet toegevoegd en vervangen niet de bestaande tekst. De eerste tien amendementen worden gezamenlijk de Bill of Rights genoemd. De volgende amendementen zijn aangenomen:

</doc>
<doc id="37656" url="https://nl.wikipedia.org/wiki?curid=37656" title="Terrence Malick">
Terrence Malick

Terrence Malick (Waco (Texas), 30 november 1943) is een Amerikaanse filmregisseur en scenarioschrijver.
Hoewel hij slechts zeven films heeft gemaakt, wordt Malick geroemd om zijn unieke stijl. 
Mallick maakte in de jaren 1970 twee klassiekers: "Badlands" (1973) en "Days of Heaven" (1978). Daarna verdween hij lange tijd uit de publiciteit en het werkende leven totdat hij in 1998 ineens een comeback maakte met "The Thin Red Line", waarvoor hij een Oscarnominatie kreeg. Zijn tweede Oscarnominatie kreeg hij voor "The Tree of Life" (2011).
Biografie.
Malick studeerde aanvankelijk filosofie en vertaalde Heidegger, met wie hij ook een gesprek voerde. 
Cinematografisch begon hij in 1969 met "Lanton Mills", een korte film die hij maakte als student aan het American Film Institute. Zijn grote doorbraak kwam in 1973, met de film "Badlands" met Martin Sheen en Sissy Spacek.
In 1978 volgde "Days of Heaven" met Richard Gere, en twintig jaar later volgde de Tweede Wereldoorlog-overpeinzing "The Thin Red Line" met onder meer Sean Penn, George Clooney, Woody Harrelson en John Travolta.
In 2005 verscheen "The New World", een interpretatie van het verhaal van John Smith en Pocahontas.
Daarna verscheen "The Tree of Life", een van de meest ambitieuze en langverwachte films uit de filmgeschiedenis.
De release van deze film is enkele keren uitgesteld en vond plaats in mei 2011.
De film won de Gouden Palm op het filmfestival van Cannes.
Op 19 mei 2019 ging zijn film "A Hidden Life" in première, op het festival van Cannes. Daar werd de film o.a. genomineerd voor de Gouden Palm.
De regiestijl.
Malick staat bekend om zijn idiosyncratische regiestijl. Desalniettemin zijn ook aangaande Malicks stijl voorgangers te identificeren, zoals de Duitse regisseur F.W. Murnau (wiens meesterwerken "City Girl" (1930) en "" (1931) in het bijzonder aan Terrence Malick doen denken), en "The Wind is Driving Him Towards the Open Sea", een film uit 1968 van David Brooks, waarmee "The Tree of Life", "To the Wonder", "Knight of Cups", en "Song to Song" een duidelijke stilistische gelijkenis vertonen.
Malicks films hebben vaak de volgende kenmerken:
Home Video.
Meer dan de helft van Malicks films is uitgebracht door het prestigieuze Amerikaanse "boutique" label The Criterion Collection:

</doc>
<doc id="37659" url="https://nl.wikipedia.org/wiki?curid=37659" title="Alapingambiet">
Alapingambiet

Het Alapingambiet is in de opening van een schaakpartij een variant in de Franse opening en het begint met de zetten: 1.e4 e6 2.d4 d5 3.Le3
code C00.
De opening is ingedeeld in de halfopen spelen.
Het gambiet is bestudeerd door Semion Alapin die er de naam aan gaf.
In de Spaanse opening.
Uitleg.
Het Alapingambiet in de ruilvariant van het Spaans is als volgt: 1.e4 e5 2.Pf3 Pc6 3.Lb5 a6 4.Lxc6 dxc6 5.0-0 Lg4 6.h3 h5 "(diagram)".

</doc>
<doc id="37660" url="https://nl.wikipedia.org/wiki?curid=37660" title="Pijnstillers">
Pijnstillers

Pijnstillers of analgetica zijn medicijnen die gebruikt wordt om pijn te verzachten of weg te nemen. Analgetica werken op verschillende manieren in op het perifere of centrale zenuwstelsel. Afhankelijk van het soort pijnstiller en de werking, worden verschillende vormen van (orale) inname voorgeschreven, bijvoorbeeld in tablet-vorm, of door het oplossen van de pijnstiller in water.
De eerste pijnstillers zijn uitgevonden door de Fransman Pierre Robiquet in 1832. Hij ontdekte codeïne in wit alkaloïde, een derivaat van morfine, bruikbaar als kalmeringsmiddel en in hoestsiroop. Cannabis was eveneens een veelgebruikte pijnstiller, maar dit gebruik verdween met de introductie van aspirine.
Pijnbestrijdingsschema.
In 1990 keurde de Wereldgezondheidsorganisatie een pijnbestrijdingsschema goed - de zogeheten "pijnladder" - waarin de stapsgewijze introductie van steeds sterkere pijnbestrijdingsmiddelen wordt beschreven. Het schema werd aanvankelijk opgesteld voor pijnmanagement bij kanker, maar vindt inmiddels toepassing in alle medische disciplines, waaronder heelkunde en anesthesie.

</doc>
<doc id="37662" url="https://nl.wikipedia.org/wiki?curid=37662" title="Baurlegambiet">
Baurlegambiet

 Het Baurlegambiet is in de opening van een schaakpartij een variant in de schaakopening Frans en heeft als beginzetten: 1.e4 e6 2.d4 b5 Eco-code C00.

</doc>
<doc id="37663" url="https://nl.wikipedia.org/wiki?curid=37663" title="Birmese namen">
Birmese namen

Het systeem van de Birmese namen is voor westerlingen vaak zeer moeilijk te begrijpen omdat het grootste gedeelte van de bevolking geen achternamen gebruikt en gemakkelijk van naam verandert.
In Birma, Myanmar, worden naast de namen ook allerlei titels gebruikt, die het geheel nog verwarrender maken. In de tijd van de overheersing door de Britten is een westers systeem ingevoerd, maar sinds de onafhankelijkheid wordt de voorkeur gegeven aan het traditionele systeem.
Het traditionele naamdagsysteem.
Bij geboorte krijgen kinderen een set namen mee, die horen bij die dag en de bijbehorende dag. Enkele voorbeelden van namen met hun bijbehorende dagen:
Iemand die geboren is op donderdag kan dus de naam "Myint San" krijgen want donderdag en dinsdag horen bij elkaar. Er wordt in Myanmar een speciaal boek uitgegeven met lijsten van de jaren en de dagen met hun namen.
Er zijn mensen in Myanmar die van dit systeem afwijken en een astroloog raadplegen om de juiste naam vast te stellen. Ook krijgt een kind soms de gehele of gedeeltelijke naam van een van de ouders mee bij geboorte. De zoon van "U Thein Aung" kan zo bijvoorbeeld "Aung Win" genoemd worden en zijn dochter "Hla Thein". Een bekend voorbeeld hiervan is de naam van de Birmese politicus "Aung San Suu Kyi". "Aung San" is haar vaders naam en "Kyi" komt van haar moeder: "Khin Kyi". De reden dat haar hele vaders naam aan het begin van haar naam staat, is omdat hij een Birmese volksheld en nationaal leider was.
Een eenmaal door de ouders vastgestelde naam hoeft niet voor het hele leven te zijn. Als iemand vindt dat hij of zij een nieuwe levensfase ingaat, een ongeluk heeft gehad, of vindt dat zijn naam ongeluk brengt verandert men de naam. Deze verandering wordt vaak aangekondigd in een krant. Op het inschrijvingsbewijs van het bevolkingsregister vindt men vaak meerdere aliassen terug.
Traditionele titels.
Titels zijn erg belangrijk en moeten bij de namen altijd gebruikt worden.
Hiernaast hebben de verschillende etnische groepen in Myanmar ook nog hun eigen titels voor volwassenen:
Onder druk van de centrale regering moeten mensen van de verschillende etnische groepen altijd de Birmese titels U en Daw voor de eigen titels zetten. Dus een man van Karen afkomst met de naam "Tha Htoo" moet "Saw" en daarvoor "U" voor de naam zetten die dan wordt: "U Saw Tha Htoo".
Naast al deze titels kunnen ook nog eens officiële titels meegegeven worden zoals: Maha Thray Sithu, Sithu, Wanna Kyaw Htin aan het begin van namen of Naing - ngant Gon - yi aan het einde van namen.
Westerse namen.
Tijdens de Britse overheersing was het normaal om kinderen westerse namen te geven. Zo is er in Myanmar een hele generatie meisjes die "Shirley" genoemd zijn, naar de actrice Shirley Temple. Ook gewone Engelse namen als John, Harry, Peter, Elizabeth waren populair. Tegenwoordig geven de meeste mensen onder druk van de regering hun kinderen geen westerse namen meer.
De huidige trend.
Sinds de onafhankelijkheid zijn alle straat-, plaats- en eigennamen veranderd in Birmese namen. Het wordt door de regering aangemoedigd om voor een Birmese naam te kiezen. Sommige kinderen krijgen tegenwoordig bij hun geboorte de namen mee van belangrijke koningen en helden uit de geschiedenis, omdat deze anders zijn dan de gewone namen. Onder christelijke families worden veel namen uit de Bijbel gebruikt zoals "Jozef", "Ruth", "Mozes" enz. Ook krijgen sommige kinderen de naam "Baby" of "Sonny", wat op latere leeftijd vreemd kan klinken voor een westerling als die geïntroduceerd wordt aan oma "Baby".
Sommige succesvolle mensen vermelden ook nog eens de naam van hun geboorteplaats, streek of provincie voor de naam. De derde secretaris-generaal van de Verenigde Naties, "U Thant", geboren in Pantanaw, staat in zijn geboorteland bekend als "Pantanaw U Thant". Omdat een goede opleiding erg gewaardeerd wordt in Myanmar plaatsen sommige mensen nadat ze afgestudeerd zijn de naam "Tekkatho", wat universiteit betekent, voor hun naam. De Birmese acteur "U Ne Win" plaatste weer "Collegian" voor zijn naam, naar zijn beste film "Collegian" én als een verwijzing dat hij naar college geweest was.
Problematiek.
Deze voor westerlingen verwarrende manier van naamgeving kan problemen veroorzaken. Iemands Birmese vriend met de naam "U Khin Maung" kan op verschillende manieren geboekt staan in een hotel: bij de U, de K of de M. Bij luchtvaartmaatschappijen die hiermee onbekend zijn, zijn er gevallen bekend dat iemand geboekt werd als U (meneer). Het gebrek aan achternamen heeft er ook toe geleid, dat men op formulieren in Myanmar de namen moet geven van de ouders, grootouders, ooms, tantes, broers, zussen, et cetera. Op de visa-aanvraagformulieren bij de Birmese ambassade in Bangkok wordt dit ook gevraagd van westerlingen.

</doc>
<doc id="37664" url="https://nl.wikipedia.org/wiki?curid=37664" title="Kuningambiet">
Kuningambiet

Het Kuningambiet ook wel Fingerslipgambiet genoemd, is in de opening van een schaakpartij een variant in de Franse opening met de beginzetten: 1.e4 e6 2.d4 d5 3.Pc3 Lb4 4.Ld2 de 4.Dg4 Dd4 Eco-code C 15.

</doc>
<doc id="37665" url="https://nl.wikipedia.org/wiki?curid=37665" title="Orthoschnappgambiet">
Orthoschnappgambiet

Het Orthoschnappgambiet is in de opening van een schaakpartij een variant in de Franse opening en heeft als beginzetten: 1.e4 e6 2.c4 d5 3.cd ed 4.Db3 Eco-code C 00.

</doc>
<doc id="37666" url="https://nl.wikipedia.org/wiki?curid=37666" title="Analist">
Analist



</doc>
<doc id="37667" url="https://nl.wikipedia.org/wiki?curid=37667" title="Qt Development Frameworks">
Qt Development Frameworks

Qt Development Frameworks (ook wel Qt Software, voorheen Trolltech) is een Noors softwarebedrijf dat bekend is geworden doordat het het pakket Qt heeft geschreven waarmee ontwikkelaars van GUI's tamelijk eenvoudig programmatuur kunnen maken die op zowel Windows als Linux/Unix computers kan worden gedraaid.
Naast Qt, maakt Trolltech onder andere Qtopia, een op Linux draaiende desktop omgeving voor PDA's en andere mobiele apparaten. Trolltech's producten zijn in een betaalde variant voor commerciële doeleinden en daarnaast bestaan er gratis en vrije varianten (onder de GPL) voor zowel commerciële als niet-commerciële doeleinden. Voor Windows versies moest echter altijd betaald worden, behalve voor educatieve versies, echter met de uitgave van Qt versie 4 is er ook een vrije versie voor Windows beschikbaar.
Het grootste softwareproject dat met producten van Trolltech werkt is de Linux/Unix desktop omgeving KDE; zij maken hiervoor gebruik van de gratis en vrije Qt variant.
Op 28 januari 2008 werd bekend dat Nokia Trolltech zal overnemen
Ondertussen werd de Qt-toolkit van Nokia opgekocht door Digia.

</doc>
<doc id="37668" url="https://nl.wikipedia.org/wiki?curid=37668" title="Rasa-Studiergambiet">
Rasa-Studiergambiet

Het Rasa-Studiergambiet is in de opening van een schaakpartij een variant in de Franse opening en heeft de volgende beginzetten: 1.e4 e6 2.d4 d5 3.Pc3 Pf6 4.Le3 de
Eco-code C 11.

</doc>
<doc id="37670" url="https://nl.wikipedia.org/wiki?curid=37670" title="Ruisdonkgambiet">
Ruisdonkgambiet

Het Ruisdonkgambiet is in de opening van een schaakpartij een variant in de Franse opening en het heeft de volgende beginzetten: 1.e4 e6 2.d4 d5 3.e5 c5 4.Pf3 cxd4 5.Ld3
Eco-code C 02.

</doc>
<doc id="37673" url="https://nl.wikipedia.org/wiki?curid=37673" title="Schellebelle">
Schellebelle

Schellebelle is een dorp en een deelgemeente van Wichelen op de oevers van de Schelde in de Belgische provincie Oost-Vlaanderen, het was een zelfstandige gemeente tot de gemeentelijke herindeling van 1977.
Geschiedenis.
Ontstaan en etymologie.
Schellebelle is gegroeid uit een bewoningskern aan de Schelde, die zeker al in de middeleeuwen bestond: onder de naam "Belle" en "Bella" wordt het al in 1155 vermeld.
Maar het dorp is misschien al in de Gallo-Romeinse periode of zelfs vroeger ontstaan . Opgravingen uit 2020 op het voetbalveld van Schellebelle toonden aan dat er reeds een grafheuvel en dus bewoning was in 1000 voor onze tijdrekening.. Aan de overzijde van de Schelde, in het noordoostelijke deel van Schellebelle, vonden archeologen sporen van Gallo-Romeinse bewoning.
Een volksetymologische fantasierijke verklaring veronderstelt dat de dorpsnaam afkomstig is van de schel-klinkende bel waarmee men de veerboot kon roepen, terwijl een soortgelijke uitleg luidt dat Franstalige schippers de bocht in de Schelde "quelle belle" noemden. Beide 'verklaringen' missen elke historische grond. De oorsprong van de plaatsnaam moet elders gezocht worden: 'Schelle' is een verwijzing naar de Schelde ("Scala" in het Keltisch en als "Scaldis" vermeld bij Julius Caesar en Plinius in de 1e eeuw voor onze tijdrekening; zie ook het dorpje "Schelle", in 837 gesticht aan de Schelde), terwijl 'belle' afkomstig is van het Latijnse "ba(cu)liolum", wat 'palissade/omheining' betekent. Volgens die verklaring is 'Schellebelle' dus een 'omheinde versterking aan de Schelde'. Deze aannemelijke verklaring lijkt te bevestigen dat Schellebelle al in de Gallo-Romeinse periode bestond.
Middeleeuwen.
De weg die van west naar oost door het dorp loopt, gaat terug op de vroegere heerweg tussen Wetteren en Dendermonde. De weg verdeelt het dorpsplein, een trapezoïde ruimte met gras en bomen (vroeger notelaars, tegenwoordig platanen), in twee driehoeken. Het dorpsplein heeft het karakter van een Frankische dries. Schellebelle is een van de weinige dorpen in Oost-Vlaanderen die nog over zo'n driehoekige dorpsplaats beschikken.
Het veer van Schellebelle is een van de oudste overzetten op de Benedenschelde of Zeeschelde. Het veer zou aan het begin van de 13e eeuw ontstaan zijn nadat de Scheldeloop gewijzigd was waardoor de landelijke wijk Aard van Schellebelle werd afgesneden. In 1798 werd het veer eigendom van de staat. Tot de jaren 1950 werd er gebruikgemaakt van een houten pont. Het bleef nog tot in de jaren '60 een kettingpont. De oude veerdam verdween in 1982, bij het ophogen van de dijken.
Ten westen van het dorpsplein lag lange tijd een kasteel. Het werd in 1580 verwoest, later herbouwd door de toenmalige dorpsheren, de familie Bette en in de late 18e eeuw gesloopt.
In de 17e eeuw was de jaarmarkt en paardenmarkt van Schellebelle vermaard, wat doet vermoeden dat die al veel vroeger bestond. Sinds 1609 is er op dinsdag een wekelijkse markt in het dorp. De zogenaamde "Potjesmarkt", waar aardewerk als kinderspeelgoed werd verkocht, heeft ook een lange geschiedenis. In 1952 werd het typische miniatuuraardewerk opnieuw in productie gebracht. Sindsdien is de "Potjesmarkt" de naam voor het jaarlijkse gemeentefeest en de kermis.
Recente geschiedenis.
Op 30 mei 1979 was er een enorme gasexplosie in het station van Schellebelle. Aan de zijsporen stonden enkele goederenwagons opgesteld. Een daarvan was met gas gevuld en lekte. Een vertrekkende trein richting Gent deed de wagon exploderen. 
In 2005 werd 'Schellebelle' in een internetverkiezing verkozen tot mooiste dorpsnaam van Vlaanderen. Eerder datzelfde jaar was Doodstil verkozen tot mooiste dorpsnaam van Nederland.
Schellebelle kwam in 2010 en 2011 in het nieuws door de opname aldaar van de film "Schellebelle 1919", een plaatselijk initiatief dat nationale uitstraling kreeg.
Op 4 mei 2013 is een goederentrein met chemische stoffen het station van Schellebelle gepasseerd en even verder, op het grondgebied van Wetteren, gekanteld. Zes wagons waren ontspoord, twee gekanteld en drie stonden nog in brand. De wagons bevatten de giftige stof acrylonitril. Zie trein- en giframp bij Wetteren.
Geografie.
De deelgemeente is 7,51 km² groot en maakt het noordwestelijke deel uit van de fusiegemeente Wichelen. Het gehucht Bruinbeke, centraal gelegen in de gemeente, hoort historisch bij Schellebelle.
Het dorpsplein en de Hoogstraat vormen de historische kern, zoals te zien is op de Ferrariskaarten. Sinds de 18e eeuw is het dorp vooral zuidwaarts uitgebreid. Naast het dorp en de Hoogstraat zijn de Wettersestraat, de Hekkergemstraat en het noordelijk deel van de Stationsstraat dicht bebouwd. Ten zuiden van de Hekkergemstraat ligt de grote woonwijk Bellekouter met voornamelijk open en halfopen bebouwing. Straten buiten de kern worden gekenmerkt door meer verspreide lintbebouwing. Het omliggende landbouwareaal is vooral in gebruik door planten- en boomkwekerijen. In het zuiden, tegen de grens met Serskamp, ligt een bosgordel rond de middeleeuwse kasteelhoeve Eetgoed. In het noorden, op de rechteroever van de Schelde, staan een 20-tal woningen aan de straat Aard. Het land wordt er gebruikt als hooi- en weiland. Het gebied Wijmeers 2 is ontpolderd.
Schellebelle-dorp wordt omgeven door het centrum van Wetteren (3 km in vogelvlucht) in het westen, Kalken (2,8 km) in het noorden, Uitbergen (2 km) en Wichelen (3 km) in het oosten, het gehucht Bruinbeke (2,5 km) in het zuidoosten en Serskamp (2,6 km) in het zuiden.
Natuur en landschap.
Schellebelle ligt in het Scheldeland in Zandig Vlaanderen, met voornamelijk zandleembodems in het zuiden, droge zandbodems in het westen en kleibodems in de riviervallei op linkeroever. De dorpskern ligt op de rechteroever van de Schelde op 9 à 10 meter boven het zeeniveau, zo'n 5 meter hoger dan de linkeroever. Door Schellebelle loopt de Molenbeek, die in de stroom uitmondt. Aan de overkant van de Schelde liggen het natuurgebied Kalkense Meersen en het landbouwgehucht Den Aard.
Vervoer.
De gewestweg N416 doorkruist het dorp van oost naar west en verbindt het met Wetteren in het westen en Wichelen in het oosten. De Stationsstraat is de belangrijkste verbindingsweg richting Serskamp, terwijl de Bruinbekestraat/Wanzelestraat naar Bruinbeke leidt. Er is geen brug over de Schelde, maar het gratis veer van Schellebelle zet voetgangers en fietsers over naar Den Aard.
Het NMBS-station Schellebelle ligt aan de zuidrand van het dorp. Het ligt op de spoorlijnen Gent-Dendermonde en Gent-Aalst (spoorlijnen 50 en 53). Het nieuwe station werd in april 2016 voor het eerst in gebruik genomen, de NMBS heeft er maar liefst 1,2 miljoen euro in geïnvesteerd.
De Lijn verzorgt met de streeklijnen 27 en 28 busvervoer langs de N416 naar Gent en Dendermonde.
In 2016 is er tussen Wetteren en Schellebelle een drie kilometer lang pittoresk jaagpad voor fietsers en voetgangers aangelegd langs de Schelde. In 2020 werd de laatste hand gelegd aan een verbinding langsheen de spoorweg tussen de fietssnelwegen F2 en F44. Ook zo kunnen fietsers en voetgangers dus vlot Schellebelle bereiken.
Economie.
Tot zowat 1900 was Schellebelle een doorsnee boerendorp. Daarna werden er talrijke boom- en rozenkwekerijen opgericht, evenals 37 schoenfabrieken en lingeriebedrijven.
De in Schellebelle geboren ondernemer en uitvinder Alexander De Waele (1840-1916) had in 1895 in Aalst een succesrijke fabriek van espadrilles opgestart. Een jaar later liet hij een gelijkaardige fabriek bouwen in Schellebelle. Een aantal van zijn werknemers daar zouden vanaf 1920 een eigen schoenfabriekje beginnen in Schellebelle. Geen ervan bleek echter na 1970 opgewassen tegen de groeiende concurrentie van vooral Italiaanse schoenbedrijven.
De Schellebelse constructiebedrijfjes "Gebroeders Smetryns" en "Jozef Bontinck" die vooral machines bouwden voor de schoenindustrie, hebben de ondergang van de schoenenindustrie niet overleefd.
Raymond De Waele, een familielid van Alexander, richtte in 1895 de korsetfabriek DéWé op die aan de basis lag van befaamde korset- en lingeriefabrieken in Schellebelle. In 1946 werd de DéWé-fabriek herbouwd en gemoderniseerd, maar in 1998 moesten de boeken neergelegd worden, net als bij Velba en andere collega-bedrijven in het dorp. Alleen het lingeriebedrijf Van de Velde, in 1919 door Achiel Van de Velde en zijn vrouw Margriet opgericht als spin-off van DéWe, kon zich handhaven en internationaal uitbreiden dank zij zijn (sinds 1981) luxelingerie ('Marie Jo', 'Prima Donna').
Een opvallend industriegebouw op de grens van Schellebelle en Wetteren is de kartonfabriek P. Van de Velde, die in 1939 werd opgericht door Pieter Van de Velde en uitgroeide tot een internationale bedrijvengroep in de verpakkingsindustrie.
De boom- en rozenkwekerijen van Schellebelle spelen nog steeds een belangrijke rol.
Door haar ligging aan het natuurgebied Kalkense Meersen, een bekend wandel- en fietsgebied, is Schellebelle een kleine toeristische trekpleister.
De wekelijkse markt in Schellebelle gaat door op zondag op het dorp.
Nabijgelegen kernen.
Uitbergen (veer), Wetteren, Serskamp, Wichelen, Bruinbeke

</doc>
<doc id="37674" url="https://nl.wikipedia.org/wiki?curid=37674" title="Serskamp">
Serskamp

Serskamp is een dorp in de Belgische provincie Oost-Vlaanderen in de Denderstreek en een deelgemeente van Wichelen. Het was een zelfstandige gemeente tot aan de gemeentelijke herindeling van 1977. Het ligt in het centrum van de boom- en rozenstreek naast Wetteren.
Naam.
Volgens Gysseling is de naam afkomstig van "ceresiae campus" (kersenveld) en herinnert aan ooftbouw door Romeinse militairen in de 3e - 4e eeuw.
Geschiedenis.
Het Klooster van Tussenbeke werd in 1151 gesticht en werd in 1783 opgeheven.
Natuur en landschap.
Serskamp ligt op zandige en zandlemige bodem. De hoogte bedraagt 10-26 meter. Door Serskamp loopt de Molenbeek die een beetje verder nabij Wichelen in de Schelde uitmondt. In de gemeente liggen de Serskampse bossen die beheerd worden door Natuurpunt en het Agentschap voor Natuur en Bos.
Verkeer.
Serskamp heeft een NMBS-station aan de spoorlijn Gent-Aalst. Ook rijdt er een bus van Vlaamse Vervoermaatschappij "De Lijn".
Sport.
In Serskamp speelt de voetbalclub KVV Schelde Serskamp-Schellebelle. Er zijn mooie wandel- en fietsroutes doorheen de Serskampse bossen die zich uitstreken tot grote delen van Serskamp, Smetlede, lede en zelfs Wetteren.
Nabijgelegen kernen.
Wetteren, Smetlede, Wanzele, Bruinbeke, Schellebelle

</doc>
<doc id="37676" url="https://nl.wikipedia.org/wiki?curid=37676" title="Sankt Georgegambiet">
Sankt Georgegambiet

Het Sankt Georgegambiet is in de opening van een schaakpartij een variant in de Franse opening met de volgende beginzetten: 1.e4 e6 2.d4 a6 3.c4 b5
Eco-code B 00.

</doc>
<doc id="37679" url="https://nl.wikipedia.org/wiki?curid=37679" title="Lophophora williamsii">
Lophophora williamsii

Lophophora williamsii, peyote of peyotl is een kleine doornloze bolvormige cactus die in de zuidelijke Verenigde Staten en Mexico groeit. De plant heeft ribben en is grijsgroen van kleur. Het bloemetje dat in het hart van de plant bloeit is roze.
De plant is vooral bekend omdat hij een groot aantal psycho-actieve alkaloïdes met mescaline-achtig effect bevat die bij inwendig gebruik leiden tot hallucinaties. Naast de mescaline bevat de plant hordenine, N-methyl-mescaline, N-acetylmescaline, pellotine, anhalinine, anhalonine, anhalidine, anhalonidine, anhalamine, O-methylanhalonidine, tyramine en lophophorine. In alle namen van deze stoffen komt een naam van de plant voor: mescal is een synoniem voor peyote en Anhalonium is een verouderde naam voor Lophophora. De plant wordt wel als drug verkocht en genuttigd. In de Verenigde Staten is dit gebruik legaal voor de leden van de NAC (Native American Church) die ca 250.000 leden kent, en in Mexico is de peyote legaal voor de Huichol.
Verwante soorten:
"L. diffusa,"
"L. fricii,"
"L. koehresii"

</doc>
<doc id="37680" url="https://nl.wikipedia.org/wiki?curid=37680" title="Sørensengambiet">
Sørensengambiet



</doc>
<doc id="37682" url="https://nl.wikipedia.org/wiki?curid=37682" title="Ticulatgambiet">
Ticulatgambiet

Het Ticulatgambiet is in de opening van een schaakpartij een variant in de Franse opening en het heeft de volgende beginzetten: 1.e4 e6 2.b3 d5 3.Lb2
Eco-code C 00
Het Ticulatgambiet is ingedeeld bij de halfopen spelen. Het wordt ook wel de Horwitz aanval genoemd.

</doc>
<doc id="37684" url="https://nl.wikipedia.org/wiki?curid=37684" title="Districten van Luxemburg (land)">
Districten van Luxemburg (land)

Tot 3 oktober 2015 was het Groothertogdom Luxemburg ingedeeld in drie districten die op hun beurt weer bestonden uit kantons:
De indeling werd bepaald door de wet van 24 februari 1843. De drie districten bestonden reeds toen het land deel uitmaakte van het pas onafhankelijke België (gedurende de periode 1831-1839). Terwijl de benaming "district" behouden werd in Luxemburg, werden ze in België hernoemd naar "arrondissementen".
Elk district stond onder toezicht van een districtscommissaris, analoog aan een arrondissementscommissaris in België.
Bij wet van 2 september 2015 werden de districten met ingang van 3 oktober 2015 afgeschaft.

</doc>
<doc id="37685" url="https://nl.wikipedia.org/wiki?curid=37685" title="Carlsongambiet">
Carlsongambiet

Het Carlsongambiet is in de opening van een schaakpartij een variant in de schaakopening Frans. Het heeft de volgende beginzetten: 1.e4 e6 2.d4 d5 3.Pf3 dxe4 4.Pe5 Eco-code C00. Dit gambiet wordt niet vaak gespeeld.

</doc>
<doc id="37687" url="https://nl.wikipedia.org/wiki?curid=37687" title="Desert Eagle">
Desert Eagle

De Desert Eagle is een semiautomatisch pistool dat door de Israel Military Industries (IMI) in licentie is gebouwd. In 1982 is het voor het eerst in de handel gebracht.
Eerst was het pistool alleen verkrijgbaar in de .357 Magnum uitvoering, daarna kwam de .44 Magnum en uiteindelijk ook de .50 Action Express. Tegenwoordig zijn er tevens een tweetal uitzonderlijke kalibers op de markt verkrijgbaar, t.w. de .41 Magnum en de .440 Cor-Bon (een teruggenekte .50 huls). De huidige Desert Eagles kunnen eenvoudig omgebouwd worden om andere kalibers te verschieten, vaak is het verwisselen van de loop en het magazijn al voldoende. Het wapen is tot 200 meter nauwkeurig. Voor een pistool is dit uitzonderlijk.
Magnum Research uit de Verenigde Staten is de ontwikkelaar van het pistool.

</doc>
<doc id="37688" url="https://nl.wikipedia.org/wiki?curid=37688" title="Doornappel">
Doornappel

De doornappel ("Datura stramonium"), ook wel dolappel, duivelskruid of mollenkruid, is een plant uit de nachtschadefamilie ("Solanaceae"). Het is een zeer giftige plant die hallucinogene alkaloïden bevat.
Beschrijving.
De 5-10 cm lange trechtervormige bloemen zijn lang evenals de kelk die vijfkantig is. De bloeiperiode loopt van juni t/m september/oktober. De bloemen zijn wit, soms paars aangelopen. Ze staan in de oksels van de 8-20 cm lange bladeren. De doosvrucht is eivormig en vaak gestekeld. De doosvrucht, die na rijping gedurende de zomer openspringt, bevat honderden zwarte, niervormige zaden.
De stengel is onvertakt of vertakt. De alleenstaande en gesteelde bladeren zijn onregelmatig van vorm met brede tanden. De bladeren zijn niet behaard. De bovenzijde van de bladeren is donkerder dan de onderzijde.
Biotoop.
Doornappel gedijt op zonnige open plaatsen met voedselrijke, omgewerkte, vaak kalkhoudende grond.
Groeiplaatsen zijn bewerkte gronden, zeeduinen, voedselrijke ruigten, stortterreinen en zand- en grindstrandjes langs rivieren.
Verspreiding.
"Datura stramonium" is inheems in Noord-Amerika, maar vond al vroeg na de ontdekking van dit continent ook in Europa verspreiding. De plant lijkt ook reeds te zijn afgebeeld op een schilderij van Jheronimus Bosch. Linnaeus vermeldde de wetenschappelijke naam in 1753 in "Species plantarum". Kruidenkenners als Nicholas Culpeper beschreven de plant echter al een eeuw eerder. Nu komt de plant in vrijwel alle gematigde gebieden ter wereld voor. De plant geldt in Nederland en Vlaanderen als vrij algemeen voorkomend, onder meer op droge zandgrond in duingebieden.
Bestanddelen.
De voornaamste alkaloïden zijn hyoscyamine en scopolamine, stoffen die verwant zijn aan atropine uit de wolfskers ("Atropa belladonna"). Gaschromatografische analyse gecombineerd met massaspectrografie (GC-MS) heeft echter een cocktail van wel zo'n 29 verwante alkaloïden aangetoond in planten van Bulgaarse herkomst.
Doornappel komt ook voor als akkeronkruid. De zaden zijn moeilijk te onderscheiden van sorghum-, gierst- en boekweitzaden. Voedingsmiddelen die afgeleid zijn van deze granen kunnen soms te hoge concentraties atropine en scopolamine (tropaanalkaloiden) bevatten. Vooral baby's en peuters zijn hier gevoelig voor.
Toepassingen.
Door Indianen werd de plant wel gebruikt om hallucinaties op te wekken. Dit is niet ongevaarlijk en bij overdosering kan de afloop fataal zijn. Volgens overleveringen zou de doornappel door heksen gebruikt zijn in hun vliegzalf.
In de achttiende eeuw werd een aftreksel van de doornappel soms gebruikt om 'Condorcetgif' te maken, een dodelijk mengsel van opium, stramonium en zoetstof dat gebruikt werd om zelfmoord te plegen. In de nacht van 12 en 13 april 1814 probeerde Napoleon Bonaparte tevergeefs om zichzelf om het leven te brengen door het drinken van een glas wijn met het condorcetgif. Eerder waren markies Nicolas de Condorcet en kardinaal Étienne Charles de Loménie de Brienne er wel in geslaagd om met het gif een einde aan hun leven te maken.
De doornappel wordt soms gebruikt door experimenterende drugsgebruikers. Dit resulteert vrijwel altijd in een bad trip. De hallucinaties kunnen 48 uur aanhouden. De giftige alkaloiden komen in alle delen van de plant voor en variëren tot een factor 5 per plant. Ook binnen een plant kunnen er factoren verschil optreden tussen bijvoorbeeld verschillende bladeren. Wanneer de plant jong is, is de verhouding scopolamine tot atropine ongeveer 3:1; na de bloei is deze verhouding omgedraaid. Mede door deze grote variatie in de giftige bestanddelen treedt er gemakkelijk een fatale vergiftiging op.
Vroeger gebruikte men de bladeren van de plant voor 'astma-sigaretten' omdat atropine de luchtwegen verwijdt (bronchodilatatore werking). Ook hier bleek een juiste dosering niet mogelijk, zodat er steeds vergiftigingen optraden. Halverwege de 20e eeuw werden astmasigaretten daarom van de markt gehaald.

</doc>
<doc id="37689" url="https://nl.wikipedia.org/wiki?curid=37689" title="Dick Gephardt">
Dick Gephardt

Richard Andrew (Dick) Gephardt (St. Louis, 31 januari 1941) is een Amerikaans politicus. Gedurende 29 jaar was hij lid van het Huis van Afgevaardigden namens Missouri. Hij is lid van de Democratische Partij.
Gephardt werd geboren in St. Louis. Zijn vader was chauffeur van een melkwagen, en zijn moeder was secretaresse. Gephardt studeerde rechten aan de Northwestern University en de Universiteit van Michigan.
In 1965 werd hij advocaat in Missouri. Hij deed tot 1971 dienst in de "Air National Guard" van Missouri. In 1976 werd hij voor de Democratische Partij gekozen in het Amerikaanse Congres. Hij werd steeds herkozen, tot hij in 2003 zijn zetel opgaf.
Gephardt stelde zich in 1988 kandidaat voor de presidentsverkiezingen. Hij voerde een campagne voor protectionistische maatregelen ter bescherming van de Amerikaanse industrie, en verwierf daarmee steun onder de arbeidersbevolking in het noorden. Maar hij legde het tegen andere democratische kandidaten af.
Van 1995 tot 2003 leidde hij de Democratische minderheid in het Congres. Op 5 januari 2003 kondigde hij aan dat hij voor de tweede maal mee zou doen aan de voorverkiezingen. Toen hij op 19 januari 2004 in de caucus van Iowa slechts een vierde plaats haalde achter John Kerry, John Edwards en Howard Dean, trok hij zich opnieuw terug.
In 2005 trok hij zich terug uit de politiek.
Gephardt is gehuwd, en heeft een zoon en twee dochters.

</doc>
<doc id="37690" url="https://nl.wikipedia.org/wiki?curid=37690" title="Kantons van Luxemburg (land)">
Kantons van Luxemburg (land)

Het Groothertogdom Luxemburg is verdeeld in 12 kantons. Dit is het hoogste bestuursniveau sinds op 3 oktober 2015 de 3 districten werden afgeschaft.

</doc>
<doc id="37693" url="https://nl.wikipedia.org/wiki?curid=37693" title="Jimson weed">
Jimson weed



</doc>
<doc id="37694" url="https://nl.wikipedia.org/wiki?curid=37694" title="Luxemburg (district)">
Luxemburg (district)

Het District Luxemburg is een voormalig district van het Groothertogdom Luxemburg dat bestond uit de kantons:
Het district grensde in het oosten aan het district Grevenmacher, in het noorden aan het district Diekirch, in het westen aan de Belgische provincie Luxemburg en in het zuiden aan de Franse regio Lotharingen. Op 3 oktober 2015 zijn de drie districten van Luxemburg opgeheven.

</doc>
<doc id="37697" url="https://nl.wikipedia.org/wiki?curid=37697" title="Hannah Belliot">
Hannah Belliot

Johanna Helouïse (Hannah) Belliot (Paranam, 17 november 1947) is een Nederlands voormalig politicus en bestuurder voor de Partij van de Arbeid. Ze was van 1998 tot 2002 stadsdeelvoorzitter van Amsterdam-Zuidoost en van 2002 tot 2006 wethouder van de gemeente Amsterdam. Haar portefeuille bestond uit Zorg, Cultuur, Lokale Media en Monumenten. Daarnaast nam ze begin 2004 korte tijd de portefeuille van ex-wethouder Rob Oudkerk waar.
Herkomst, opleiding en loopbaan.
Belliot werd geboren in een dorpje aan de Surinamerivier. Op haar negentiende vertrok ze naar Nederland om in Utrecht pedagogiek te studeren aan de Universiteit Utrecht. Ze studeerde af in de pedagogiek en haalde daarnaast een lesbevoegdheid voor psychologie.
Ze werkte aanvankelijk als onderwijzeres; hield zich vervolgens voor de Rijksoverheid bezig met de opvang van Surinamers in Nederland; was daarna directeur van het Pedagogisch en Pedologisch Instituut in Amsterdam; en maakte deel uit van het bestuur van een woningcorporatie. Na 26 jaar in Houten te hebben gewoond, verhuisde ze in 1992 naar Amsterdam.
In de politiek (1998- ).
Belliot werd in 1997 lid van de PvdA. Wouter Gortzak probeerde haar een jaar lang over te halen om de stadsdeelpolitiek in te gaan en had ten slotte succes. In 1998 volgde ze Ronald Janssen op als voorzitter van het dagelijks bestuur van stadsdeel Zuidoost in Amsterdam. Door het allochtone bevolkingsdeel van Amsterdam-Zuidoost, grotendeels van Surinaamse afkomst, werd ze als eerste stadsdeelvoorzitter van Surinaamse afkomst op handen gedragen. Bij de gemeenteraadsverkiezingen van 2002 stond Belliot op de tweede plaats van de kieslijst van de PvdA. Na de verkiezingen werd ze de eerste Amsterdamse wethouder van Surinaamse afkomst. Ze kreeg Zorg en Cultuur als portefeuille. In het stadsdeel Zuidoost werd Belliot opgevolgd door Elvira Sweet.
Wethouder van Amsterdam (2002-2006).
Als wethouder zorgde Belliot voor gefronste wenkbrauwen bij de bestuurlijke elite in de stad door onconventionele standpunten in te nemen. Haar plannen om oudere (Surinaamse) drugsverslaafden op te bergen in een junkenflat - 'wegzetten' noemde ze dit zelf - oogstten veel kritiek. Waardering kwam toen ze de broodnodige verbouwing van het Stedelijk Museum van Amsterdam wist vlot te trekken. Ze haalde Joop van den Ende naar Amsterdam om het DeLaMartheater aan de Marnixstraat nieuw leven in te blazen. Haar cultuurbeleid was er vooral op gericht de culturele infrastructuur van de stad te renoveren. Ze stak haar nek uit bij de restauratie en verbouw van Theater Carré. Ook gingen de Stadsschouwburg en de Melkweg met elkaar samenwerken bij de bouw van een nieuwe zaal tussen beide cultuurpaleizen. Haar uitspraken over aids onder Ghanezen in de Bijlmer en tienerprostitutie in die wijk leidden tot woedende reacties in de wijk. Op 16 september 2005 liet ze weten zich niet herkiesbaar te zullen stellen.
Na de politiek (2006- ).
Ze wil weer toneelstukken gaan schrijven en hoopt een documentaire te kunnen maken over de integratie van de zwarte man die 400 jaar na het begin van de slavernij nog steeds in een achterstandspositieten opzichte van wie? zit.
In 2008 stelde Belliot zich verkiesbaar voor het lijsttrekkerschap van de PvdA voor de Europese verkiezingen, maar deze verloor ze van Thijs Berman.
Persoonlijk leven.
Belliot was twintig jaar gehuwd met de Surinaamse musicus Clarence Breeveld. Voor hun huwelijk vormden ze het muzikale duo "Hannah en Clarence". Ze woont in Amsterdam-Zuidoost en heeft drie kinderen.

</doc>
<doc id="37698" url="https://nl.wikipedia.org/wiki?curid=37698" title="Roschergambiet">
Roschergambiet

Het Roschergambiet is in de opening van een schaakpartij een variant van de schaakopening Pirc-verdediging en heeft als beginzetten: 1.e4 d6 2.d4 Pf6 3.Pf3 Pxe4
Eco-code B 07.

</doc>
<doc id="37700" url="https://nl.wikipedia.org/wiki?curid=37700" title="12 (getal)">
12 (getal)

Twaalf is een natuurlijk getal. Het is 1 meer dan elf en 1 minder dan dertien. In het decimale stelsel wordt dit getal geschreven als 12: één maal tien plus twee.
Taal.
Twaalf is een hoofdtelwoord. Het woord gaat terug op het Oergermaans: "*twalibi", wat een samenstelsel zou zijn van de woorden: "*twa" (twee) en "*libi" (over), met de betekenis: twee over (de tien). Net als de Oergermaanse samenstelling "twalibi" is het Engelse "twelve" een samenstelling van "two" (twee) en "left" (over). "Twoleft" werd "twelve".
Twaalf is het hoogste getal dat uit slechts één lettergreep bestaat. Geen enkel Nederlands woord rijmt op "twaalf".

</doc>
<doc id="37701" url="https://nl.wikipedia.org/wiki?curid=37701" title="Grevenmacher (district)">
Grevenmacher (district)

Het District Grevenmacher is een voormalig district van het Groothertogdom Luxemburg dat bestond uit de Kantons:
Het district lag in het oosten van het groothertogdom en grensde in het noorden aan het Duitse Rijnland-Palts, in het westen aan de districten Diekirch en Luxemburg, in het oosten aan de Duitse staten Rijnland-Palts en Saarland en in het zuiden aan de Franse regio Lotharingen. Op 3 oktober 2015 zijn de drie districten van Luxemburg opgeheven.

</doc>
<doc id="37702" url="https://nl.wikipedia.org/wiki?curid=37702" title="Diekirch (district)">
Diekirch (district)

Het District Diekirch is een voormalig district van het Groothertogdom Luxemburg dat bestond uit de Kantons:
Het district grensde in het noorden en westen aan België, in het zuiden aan het district Luxemburg en in het oosten aan het district Grevenmacher en aan de Duitse deelstaat Rijnland-Palts. Op 3 oktober 2015 zijn de drie districten van Luxemburg opgeheven.

</doc>
<doc id="37703" url="https://nl.wikipedia.org/wiki?curid=37703" title="Holthuisgambiet">
Holthuisgambiet

Het Holthuisgambiet is in de opening van een schaakpartij een variant in de schaakopening Koningsfianchetto en heeft de volgende openingzetten; 1.e4 g6 2.d4 Lg7 3.Pc3 c5
Eco-code B 06
Het gambiet is geanalyseerd door de Nederlandse schaker Willem Holthuis, die dankzij correspondentieschaak een groot kenner van openingen is. Het gambiet is ingedeeld bij de halfopen spelen.

</doc>
<doc id="37707" url="https://nl.wikipedia.org/wiki?curid=37707" title="Flora (godin)">
Flora (godin)

Flora was de Romeinse godin van de lente en de bloemen.
Ze werd vereerd in een zeer oud "sacellum" (kapel) op de Quirinalis door de "flamen Florialis" (wat nog maar eens wijst op de ouderdom van haar cultus). In Rome werden de uitbundige Floralia jaarlijks van 28 april tot 3 mei ter ere van Flora gehouden. In dezelfde periode houdt men het vijfjaarlijkse bloemenfestijn de Floralien in Gent. Naar haar werd later het plantkundige begrip flora genoemd.
Flora had - net zoals Pomona - een mannelijke tegenhanger, Florus in
Sabijns en Umbrisch gebied, wat echter niet uitsluit dat deze in oorsprong ook te Rome werd vereerd. Haar Griekse evenknie wordt Chloris genoemd.

</doc>
<doc id="37710" url="https://nl.wikipedia.org/wiki?curid=37710" title="Sierra Leone">
Sierra Leone

Sierra Leone (uitspraak: [ˌʃɛraleˈjonə]), officieel de Republiek Sierra Leone (Engels: "Republic of Sierra Leone"), is een land in West-Afrika. Het grenst aan Guinee en Liberia en heeft een kustlijn aan de Atlantische Oceaan. De hoofdstad is Freetown.
Geschiedenis.
Na de aankomst van de Portugezen in 1461 (Sierra Leone is afgeleid van "Serra Leão"; Portugees voor "Leeuwenberg"), was het land voor de Europeanen vooral interessant als bron van slaven. Vanaf Bunce Island alleen al werden tussen 1670 en 1807 duizenden slaven verscheept naar Amerika en West-Indië.
In 1787 werd een nederzetting gebouwd door bevrijde slaven uit Londen op het schiereiland (nu Western Area) dat zij "The Province of Freedom" noemden. De huidige hoofdstad Freetown werd in 1792 gesticht door vrijgelaten Afro-Amerikaanse slaven. Later kwamen daar Marrons uit Jamaica bij, enkele compagnieën soldaten uit Brits-West-Indië en bevrijde Afrikanen. Vanaf 1808 patrouilleerden de Engelsen langs de kust van West-Afrika en onderschepten zo illegale slavenhalers. De bevrijde slaven werden in Freetown aan land gelaten. Na verloop van tijd vormden deze verschillende groepen kolonisten één bevolkingsgroep (de Creolen/Krio) met een eigen taal; het Krio.
In 1808 werden het schiereiland (The Western Area) en "Bonthe (Sherbro) Island" samen een Britse kroonkolonie, waarin de Creoolse elite een prominente rol zou gaan spelen in de handel, het onderwijs en missiewerk. Tevens diende Freetown als de hoofdstad van Brits-West-Afrika. De relatie tussen de kolonie en het achterland werd gekenmerkt door dominantie van de Creolen. De Britten en Creolen drongen steeds verder door en sloten verdragen met lokale chiefs om de handel veilig te stellen, onder voortdurende dreiging van concurrenten: de Fransen trachtten vanuit het Noorden hun invloedssfeer uit te breiden. In 1896 verklaarden de Engelsen daarom het achterland tot protectoraat.
Sierra Leone verkreeg zijn onafhankelijkheid op 27 april 1961. Het land was tot 19 april 1971 een monarchie binnen het Gemenebest van Naties met de Britse vorstin Elizabeth II als staatshoofd. In 1971 werd, met de aanname van een nieuwe grondwet, de monarchie afgeschaft en de "Republiek Sierra Leone" uitgeroepen.
Bij de onafhankelijkheid in 1961 waren er twee belangrijke politieke partijen, de "Sierra Leone People's Party" (SLPP) en de "All People's Congress" (APC). De machtsbasis van de SLPP lag in het zuiden en die van de APC in het noorden van Sierra Leone. De eerste president werd Milton Margai van de SLPP, maar hij overleed in 1964. Zijn broer, Albert Margai, nam zijn functie over, maar hij werd in de verkiezingen van 1967 verslagen door APC's Siaka Stevens. Een militaire coup, kort na zijn aantreden, deed het land in het daarop volgende decennium langzaam maar zeker afglijden naar wat uiteindelijk escaleerde in een gewapend conflict. Tussen 1991 en 2001 had het land te lijden onder een bloedige burgeroorlog waardoor de helft van het land gevechtsgebied werd en een derde van de bevolking moest vluchten. Aan het einde van het conflict was het land grotendeels verwoest en moest de bevolking per hoofd met 38 dollarcent per dag rondkomen.
Burgeroorlog en wederopbouw.
Vanaf 1991 voerde het Revolutionair Verenigd Front (Revolutionary United Front, RUF) strijd tegen de toenmalige regeringstroepen. Het RUF werd gesteund door Liberiaanse opstandelingen van het Liberiaanse National Patriotic Liberation Front (NPFL) en de latere Liberiaanse president Charles Taylor. Taylor werd op zijn beurt weer gesteund door Guinee en Nigeria. In 1992 verloor Sierra Leones president Joseph Saidu Momoh de macht in een militaire staatsgreep. Valentine Strasser werd de nieuwe leider van Sierra Leone, Strasser zocht de oplossing in het gevecht en vestigde een militair regime. Rond 1995 bereikte de burgeroorlog een hoogtepunt: de helft van het land was gevechtsgebied, de helft van de bevolking was op de vlucht. In 1996 pleegde Strassers rechterhand, generaal Julius Maada Bio, een staatsgreep en nam de macht over. Hij begon een democratiseringsproces en startte onderhandelingen met de opstandelingen. Onder druk van de internationale gemeenschap werden er verkiezingen gehouden, deze verkiezingen werden gewonnen door Ahmed Tejan Kabbah van de Sierra Leone People's Party (SLPP). Kabbah kreeg echter niet het leger achter zich.
In 1997 blies een groep soldaten de poorten van de Pademba Road Prison in Freetown open, en ze bevrijdden meer dan 600 gevangenen (vooral soldaten) waaronder voormalig majoor Johnny Paul Koroma. Koroma nam met zijn soldaten de macht over, de regering Kabbah ging in ballingschap in buurland Guinee. Koroma vestigde een militair regime onder de naam Armed Forces Revolutionary Council (AFRC). De RUF en het AFRC werkten samen; gezamenlijk voerden ze een schrikbewind over Sierra Leone. In 1998 werden de RUF en AFRC verjaagd door de Civil Defense Forces van Kabbah samen met internationale troepen, De Kabbah-regering werd weer geïnstalleerd en er werden pogingen ondernomen tot vredesonderhandelingen. In januari 1999 viel het People's Army van de AFRC-RUF de hoofdstad Freetown binnen en voerden de actie 'No Living Thing' uit, deze terreurcampagne breidde zich snel uit over het hele land en was het dieptepunt van de burgeroorlog. Tijdens deze terreurcampagne vielen meer doden dan in de acht jaar burgeroorlog die eraan voorafging. In hetzelfde jaar werd een vredesverdrag gesloten en werden VN-troepen in het land gestationeerd. Medio 2000 escaleerde de zaken en Britse troepen kwamen het land in om de orde te herstellen. Twee jaar later - in januari 2002 - legde de RUF definitief de wapens neer.
In hetzelfde jaar werden verkiezingen gehouden en SLPP's Ahmad Tejan Kabbah werd president. Vanaf 17 september 2007 nam Ernest Bai Koroma van het APC na verkiezingen zijn functie over. In het algemeen werken beide partijen goed samen naar nationale stabiliteit en economische vooruitgang.
Vanaf 2002 werkt Sierra Leone aan de wederopbouw van het land. Er is in het land een Speciaal Hof voor Sierra Leone opgericht vanwege de oorlogsmisdaden begaan tijdens de burgeroorlog. Onder de aangeklaagden bevindt zich de voormalige Liberiaanse president Charles Taylor. Ook is er een "waarheids- en verzoeningscommissie" ingesteld die als belangrijkste taak heeft om de oorlogsmisdaden te documenteren.
In Den Haag bevindt zich het Residual Special Court for Sierra Leone dat is belast met de afhandeling van de vervolging en veroordeling van verdachten van oorlogsmisdrijven en mensenrechtenschendingen gepleegd in Sierra Leone die voorheen geschiedde door het in 2013 opgeheven Special Court for Sierra Leone.
Politiek.
Systeem.
Sierra Leone is een presidentiële republiek. Het eenkamerparlement (Parlement van Sierra Leone) met 146 zetels wordt elke vijf jaar gekozen. De president is zowel regeringsleider als staatshoofd, en Sierra Leone maakt deel uit van het Gemenebest van Naties.
De regeringsleider en president is sinds 2018 Julius Maada Bio (SLPP), als opvolger van Ernest Bai Koroma (APC) die de functie ruim tien jaar bekleedde.
Bestuurlijke indeling.
Sierra Leone is ingedeeld in vier provincies (North West, Northern, Eastern en Southern Province) en één buiten-provinciaal gebied waarin de hoofdstad Freetown ligt (Western Area). Deze vijf subnationale entiteiten zijn op hun beurt ingedeeld in veertien districten. Op lokaal niveau bestaan gemeenten ("municipality") en hoofdmanschappen ("chiefdom").
Geografie.
Sierra Leone is gelegen aan de westkust van Afrika. Het grenst aan Guinee in het noorden en het noordoosten, aan Liberia in het zuiden en zuidoosten en in het westen aan de Atlantische Oceaan. De kustlijn is ongeveer 550 kilometer lang.
Sierra Leone heeft een totale oppervlakte van 71.740 km², waarvan ongeveer 0,2% met water is bedekt. Het kent vier te onderscheiden geografische regio's. In het oosten van het land ligt een hoogvlakte met bergen; Mount Bintumani is de hoogste berg van het land en is 1.948 meter hoog. Het midden van het land is een laagvlakte met bossen en grond geschikt voor de landbouw. Het zuiden kent regenwouden en ook landbouwgronden. Aan de kust liggen mangroven en moerassen. De hoofdstad Freetown ligt op een schiereiland naast de baai die een grote natuurlijke haven vormt.
Het land heeft een tropisch klimaat met een nat seizoen tussen mei en november, en een droog seizoen van december tot mei. De gemiddelde jaartemperatuur ligt op zo'n 26 °C.
Grote plaatsen in Sierra Leone zijn:
De urbanisatiegraad betrof in 2019 42,5%.
Bevolking.
Demografie.
Sierra Leone telt een bevolking van ongeveer 6,7 miljoen personen (2017). Dit impliceert grofweg een verdrievoudiging ten opzichte van 1960 toen het land nog 2,2 miljoen inwoners telde. Een groot deel van hen is de afgelopen jaren naar de steden getrokken; in 1960 woonde 17,4% van de totale bevolking in de stedelijke gebieden, in 2017 was dit percentage 73,5%.
Sierra Leone is een van de armste landen in de wereld. Volgens de Index van de menselijke ontwikkeling of de "Human Development Index" ("HDI") van de Verenigde Naties stond het in 2010 op de 158e plaats van de 189 (in 2018 op de 181e plaats). Deze index meet voornamelijk armoede, analfabetisme, onderwijs en levensverwachting in een bepaald land. De armoede is vooral op het platteland te vinden: zo'n 78% van de bevolking leeft daar onder de armoedegrens terwijl voor de steden dit 27% is.
Hieronder nog enkele gegevens met betrekking tot de bevolking:
Bevolkingsgroepen.
Sierra Leone kent circa vijftien van oorsprong Afrikaanse bevolkingsgroepen, waarvan de Mende (30%) en de Temne (30%) de grootste zijn. Daarnaast tellen de Fullah of Fulani (13%), en de Krio, Creolen die afstammen van bevrijde slaven, 10%. Ook zijn er een aantal minderheidsgroepen zoals Libanezen, Indiërs, Europeanen, Chinezen, Pakistanen en vluchtelingen uit naburige landen, waaronder uit Liberia als gevolg van de laatste burgeroorlog. Deze minderheden bewonen vooral Freetown en omgeving.
Religie.
Volgens cijfers hangt circa 77% van de bevolking de soennitische islam aan en 23% het christendom. Daarnaast wordt het animisme en voorouderverering door vrijwel iedere Sierra Leoner in meer of mindere mate aangehangen, ongeacht tot welke religieuze beweging iemand behoort. Gemengde huwelijken tussen christenen en moslims zijn gangbaar.
De oorspronkelijke bewoners zijn overwegend islamitisch; de noordelijke stammen neigen vooral naar de islam, de zuidelijke daarentegen, neigen meer naar het christendom. De Creolen zijn vrijwel allemaal christelijk. Alle bevolkingsgroepen kennen daarnaast het animisme. Centraal daarin staan de geheime genootschappen ("secret societies of hunting societies"). De autochtone stammen kennen de Poro voor mannen en Sande of Bundu voor vrouwen. De Creolen kennen de Odelay en Ojeh meegebracht door Yoruba slaven.
Homoseksualiteit en transgender-rechten.
Homoseksualiteit is in Sierra Leone strafbaar. De wet verbiedt seksuele handelingen tussen mannen, met levenslange gevangenisstraf met dwangarbeid als mogelijke sanctie. In de praktijk past men de wet echter niet toe. Seksuele handelingen tussen vrouwen zijn niet verboden. In het dagelijkse leven hebben homoseksuelen, biseksuelen en transgenders het bijzonder moeilijk: zij worden veelvuldig lastiggevallen en hebben te maken met discriminatie en geweld. De weerstand is voornamelijk gestoeld op religieuze gronden. In 2004 werd de lesbische mensenrechtenactiviste FannyAnn Eddy vermoord.
Muziek.
Sierra Leone kent vele muziekgenres zoals "Palm-wine, Gumbe, Afropop/Afro Highlife" en traditionele muziek zoals "Bubu-music". Momenteel is een fusie tussen Afrikaanse en West-Indische genres en hiphop en r&amp;b erg in trek onder de jongere generatie. De nieuwe generatie artiesten laat zich inspireren door r&amp;b, hiphop, zouk, dancehall en n'dombolo en zingt hoofdzakelijk in het Krio.
Beeldende kunst.
Historisch gezien bestaat de Sierra Leoonse beeldende kunst uit handwerk. Voor verschillende dansen worden vaak houten maskers met mens- of dierfiguren gemaakt. Een typisch Sierra Leoons ornament is een langwerpig masker met een sierlijk hoog kapsel en verschillende kettingen.
Sculpturen gemaakt van ivoor zijn populair, vooral onder Sherbra's en Temns van de kust en het noorden. Andere bekende Sierra Leoonse sculpturen zijn speksteenfiguren die nomoli worden genoemd. Ze worden nu gebruikt bij rituelen om een goede oogst te vragen, maar in het verleden werden ze waarschijnlijk gebruikt bij de aanbidding van de doden en vruchtbaarheidsriten.
De Mendes en Konos van Zuid- en Oost-Sierra Leone weven katoenen kledingstukken in blauw, bruin en wit. Handgemaakte kleding is een belangrijk symbool van rijkdom en wordt gedragen bij verschillende ceremonies en rituelen. De noordelijke Temnes, aan de andere kant, hebben kleurrijke kleding gemaakt.
Economie.
Aan het einde van de jaren 40 van de twintigste eeuw was landbouw de belangrijkste economische activiteit. De landbouw was geheel in handen van de inheemse bevolking. Cultures voor de export kwam nauwelijks voor. De belangrijkste landbouwproducten waren rijst, cassave, palmpitten, koffie en cacao. De mijnbouw, veelal in handen van westerlingen, was van grote betekenis. In 1949 bestond ruim 40% van de totale export uit ijzererts, diamant, chroomerts en goud. Er was 600 kilometer spoorweg, de belangrijkste lijn liep van de hoofdstad Freetown naar Pendemboe tegen de grens met Liberia. Freetown was de belangrijkste haven. Tijdens de burgeroorlog heeft het land grote economische schade geleden. De infrastructuur werd vernietigd, mijnen werden gesloten en fabrieken voor de verwerking van landbouwproducten zwaar beschadigd. In 1995 waren slechts 80 van de circa 500 gezondheidscentra nog open en 70% van de scholen waren gesloten. De economie liet al voor de burgeroorlog een geleidelijke daling zien, maar dit werd door de oorlog versneld; de landbouwproductie daalde sterk en ook de officiële export viel stil.
Na het sluiten van de vrede trad een sterk herstel op. In 2002 groeide de economie met 27%, met 9% in 2003 en gemiddeld meer dan 7% per jaar in de periode van 2004 tot 2007. Opgemerkt moet worden dat dit op een extreem lage basis is behaald. In 2008 lag het bruto nationaal product (BNP) per hoofd van de bevolking op zo'n $ 700 terwijl dit voor de burgeroorlog rond de $ 750 lag. Deze bedragen zijn uitgedrukt op basis van de waarde van het geld in het jaar 2000. Het land heeft op grote schaal buitenlandse hulp ontvangen; in 2001 was dit gelijk aan 40% van het BNP. Door de groei van de economie en het herstel van overheidsorganisaties, waaronder de belastingdienst, is de buitenlandse hulp geleidelijk gedaald naar zo'n 10% van het BNP in 2010.
Landbouw.
Voor de landbouw heeft Sierra Leone een goed klimaat; er valt tussen de 3.500 en 4.000 mm water gedurende het zes maanden durende natte seizoen. Ongeveer 75% van het land is geschikt voor landbouw. Het herstel van de landbouw na de burgeroorlog was een belangrijke drijfveer voor de algemeen economische verbetering. In 2008 was de hele agrarische sector verantwoordelijk voor bijna de helft van het BNP en ruim 60% van de bevolking was hierin werkzaam. De akkerbouw is dominant en wordt gevolgd door de visserij. Veeteelt en bosbouw zijn de kleinste agrarische activiteiten. Landbouwproducten die op grote schaal worden verbouwd zijn rijst, cassave en zoete aardappel. Vis is een belangrijker onderdeel van de maaltijd in Sierra Leone dan vlees.
Mijnbouw.
De mijnbouw is slechts een bescheiden economische activiteit, maar levert een belangrijke bijdrage aan de exportopbrengsten. De export van diamant domineert in de uitvoerstatistieken. Sierra Leone importeert overigens veel meer dan het uitvoert, maar hierin kwam in 2012 verbetering. In augustus 2010 heeft de regering een mijnvergunning gegeven aan "African Minerals"; deze Britse maatschappij gaat een ijzerertsmijn exploiteren in het centrum van het land bij Tonkolili. De hoeveelheid erts ter plaatse is voldoende om de mijn 60 jaar open te houden. De mijn wordt in drie fasen ontwikkeld gespreid over diverse decennia; de eerste fase betreft een investering van circa $ 1,4 miljard, overeenkomstig met 63% van het BNP in 2011, en zal leiden tot een export van 12 miljoen ton erts per jaar. Per eind 2011 is de productie gestart. African Minerals heeft de mijn aangelegd, maar ook een 200 kilometer lange spoorlijn voor het transport naar de exporthaven bij Pepel. In fase twee en drie wordt de productiecapaciteit van de mijn verhoogd, de spoorlijn verlengd en een tweede exportterminal bij Tangrin gebouwd met een capaciteit van 55 miljoen ton erts per jaar. De eerste fase heeft al een significant positief effect op de economie van Sierra Leone, op de overheidsinkomsten en de exportopbrengsten.
Gegevens.
De nationale munteenheid is de "leone" (SLL); in 2009 lag de gemiddeld wisselkoers op 3.410 Leone voor één Amerikaanse dollar ($).
In de onderstaande figuur een overzicht van de belangrijkste economische gegevens sinds 2001:
Door het Tonkolili mijnbouwproject staat het land voor een turbulente economische ontwikkeling. Volgens het IMF gaan de exportopbrengsten in 2012 verviervoudigen ten opzichte van het jaar ervoor. De economische groei in dat jaar zal 51% gaan bedragen, maar exclusief het effect van de ertsexporten met circa 6%.
Ontwikkeling en armoede.
Bij de Index van de menselijke ontwikkeling werd Sierra Leone als minst ontwikkelde land geclassificeerd. Daarnaast leeft volgens het Ontwikkelingsprogramma van de Verenigde Naties 70,2% van de bevolking onder de armoedegrens.
Toerisme.
Sierra Leone wordt wel het land met de mooiste stranden van Afrika genoemd. De Atlantische kust van Sierra Leone kent lange witte, ongerepte zandstranden. Langs de kust van Freetown liggen talloze hotels, eetgelegenheden en uitgaansgelegenheden. Ook zijn er tal van interessante historische trekpleisters zoals de oude Creoolse dorpen op het schiereiland (The Western Area), een slavenfort op "Bunce Island", de "Banana en Turtle eilanden", het "Bintimani" gebergte, mangrovebossen en de "Charlotte Falls" watervallen. Sierra Leone kent verder tal van wildreservaten zoals:
Verder zijn er tal van toeristische trekpleisters in Freetown.

</doc>
<doc id="37717" url="https://nl.wikipedia.org/wiki?curid=37717" title="Keileem">
Keileem

Keileem is een grondsoort bestaande uit een ongesorteerd mengsel van keien, grind, zand, klei en leem. Vaak worden in keileem ook zwerfstenen gevonden. Daarnaast kwam er oorspronkelijk vaak ook kalk in keileem voor, dat door chemische verwering vrijwel volledig is verdwenen. Keileem wordt onder landijs afgezet en kan dan ook als een vorm van till (grondmorene) worden beschouwd.
Nederland.
Het gewone keileem in Nederland is ongeveer 150.000 jaar geleden afgezet, tijdens het Saalien en is onderdeel van de lithostratigrafische Formatie van Drente. Vooral in de provincie Drenthe komt veel keileem dicht aan het oppervlak voor. Lokaal is dit keileem soms opgestuwd door het landijs. Voorbeelden hiervan zijn Gaasterland, Vollenhove, de Havelterberg, de Emminkhuizerberg, Schokland, Urk en op Wieringen en Texel. Binnen het gebied waarvan het keileem bekend is, is het ook veel in boringen aangetroffen.
Naast het keileem uit het Saalien is in een enkele boring keileem uit het Elsterien aangetroffen. Het werd onder andere gevonden in boring Oostmeep in de Waddenzee op een diepte van 51,70 meter onder de zeebodem.
Door erosie door middel van uitspoeling kunnen de stenen uit het keileem vrij komen. Soms wordt op deze manier het hele keileem opgeruimd en blijft het stenenresidu over. In de zee van het Eemien, de warme tijd die volgde op het Saalien, vormden dergelijke stenenvelden het substraat voor oesterbanken. Stenenvelden uit het Saalien zijn zelfs nu nog aan het oppervlak aanwezig. Bekende stenenvelden zijn onder andere de Texelse stenen en het Van der Lijn-reservaat bij Urk.
Omdat keileem slecht waterdoorlatend is, heeft deze grondsoort bijzonder veel invloed gehad op het Drentse landschap. De bodem is er door de keileemlaag moeilijk doordringbaar voor plantenwortels. Plaatselijk is de grond ook zeer nat, waardoor er gemakkelijk veenvorming plaatsvond. Onder het Nationaal Park Dwingelderveld bevindt zich een laag keileem van ongeveer 8 meter. Het grondwater doet er ongeveer 20 jaar over om daardoorheen te lopen.
Keileem is voor het eerst voor dijkbouw gebruikt bij de aanleg van de "Korte Afsluitdijk", ter afsluiting van het Amstelmeer, en later ook voor de bouw van de Afsluitdijk en andere dijken.

</doc>
<doc id="37718" url="https://nl.wikipedia.org/wiki?curid=37718" title="Garuda">
Garuda



</doc>
<doc id="37719" url="https://nl.wikipedia.org/wiki?curid=37719" title="Theodora I">
Theodora I

Theodora I (Grieks: Θεοδώρα A') (ca. 500 – 28 juni 548) was keizerin van het Byzantijnse Rijk.
In 523 trouwde ze met keizer Justinianus I en in 527 werden zij keizer en keizerin. Voor haar huwelijk stond ze op het toneel als actrice. Tegenwoordig heerst er nog steeds de gedachte dat Theodora zichzelf prostitueerde, zoals beschreven in het boek "Geheime geschiedenis" van Procopius. Deze laster over Theodora schreef hij waarschijnlijk uit onvrede over zijn eigen carrière aan het hof van Justinianus. Haar verleden als actrice was dus niet enkel een voedingsbodem voor roddels, maar had er ook voor gezorgd dat zij in eerste instantie niet met Justinianus mocht trouwen. Het was bij de wet immers verboden dat een senator een oud-actrice mocht huwen.
Van Procopius weten we dat Theodora de dochter was van Acacius, die over de dieren van het circus in Byzantium ging. Hij hoorde tot de Groene factie en werd Meester van Beren genoemd. Haar oudere zusters waren Comito en Anastasia. Toen haar vader stierf, was de oudste dochter nog geen zeven jaar. Haar moeder hertrouwde en ze gingen over naar de Blauwen. Al jong werden de drie dochters door hun moeder op het podium gezet. Later vergezelde Theodora Hecebolus, een Tyriër, die gouverneur was geworden van Pentapolis in Libya. Toen hij haar verstootte reisde ze van Alexandrië door het hele Oosten. Het werk dat ze deed kan volgens Procopius beter niet door een man worden genoemd 'als hij ooit de genade van God hoopt te genieten'. Terug in Byzantium werd ze door Justinianus tot Patriciër verheven en toen Justinianus de troon overnam van Justinus werd zij keizerin.
Haar tijd als keizerin is welbekend, mede omdat ze zich inzette voor de miafysitische minderheid in het rijk. De miafysieten werden verscheidende malen vervolgd. Deze groep werd gezien als monofysieten, waardoor zij veroordeeld werd door het chalcedonische christendom van het Byzantijnse Rijk. Theodora verdedigde meerdere malen de verschillende miafysitische bisschoppen, zoals Johannes van Efeze en Jacobus Baradaeus. Mede dankzij haar inzet voor het miafysitisme staat Theodora bekend als een krachtige keizerin. Dit komt niet in de laatste plaats dankzij haar krachtdadige optreden tijdens het Nika-oproer. Ook zette ze vermoedelijk druk achter haar man Justinianus om verschillende wetten aan te nemen die de positie van actrices in het bijzonder en vrouwen in het algemeen verbeterden. Zij heeft ook een wet laten aannemen die verkrachting verbood en bestrafte met de dood.
In het jaar 548 n.Chr. overleed Theodora op vrij jonge leeftijd aan een onbekende ziekte. Haar nichtje Sophia zou de volgende keizerin worden van het Byzantijnse Rijk.

</doc>
<doc id="37720" url="https://nl.wikipedia.org/wiki?curid=37720" title="Regel van l'Hôpital">
Regel van l'Hôpital

De regel van l'Hôpital is een stelling in de wiskunde die kan worden gebruikt bij het berekenen van de limiet van het quotiënt van twee functies door middel van hun afgeleiden. De regel is genoemd naar de Franse wiskundige Guillaume de l'Hôpital (1661–1704), die de regel als eerste publiceerde in zijn boek "L'Analyse des infiniment petits pour l'intelligence des lignes courbes"; dit terwijl de regel waarschijnlijk als eerste is ontdekt door Johann Bernoulli.
De regel is speciaal van toepassing als de limieten van elk van de functies, bij dezelfde waarde van het argument, zodanige waarden hebben dat het quotiënt onbepaald is.
Formulering van de regel.
Als voor twee differentieerbare functies formula_1 en formula_2 en een getal formula_3 voldaan is aan een van de voorwaarden: 
of 
geldt
mits de limiet in het rechterlid bestaat. 
Door toepassing van deze regel kunnen onbepaaldheden van de vorm formula_7 en formula_8 mogelijk opgelost worden.
Bewijs.
Zij:
Dan geldt:
zodat
Precieze formulering.
Laat formula_14 een niet-leeg open interval zijn enformula_15 twee differentieerbare functies waarvoor de linkerlimieten formula_16 en formula_17 beide bestaan en gelijk zijn aan 0, of beide divergeren naar formula_18.
Als formula_19 voor alle formula_20 en 
bestaat of divergeert naar formula_18, dan bestaat ook 
of divergeert naar formula_18
Analoge resultaten gelden voor een interval formula_25 en rechterlimieten, en voor formula_26
Als formula_27 een echte deelverzameling is van een open interval waarop aan de genoemde voorwaarden voldaan is, dan geldt in het bijzonder:
Voorbeeld 1.
Met de regel van l'Hôpital blijkt:
In het volgende voorbeeld gaan zowel teller als noemer naar formula_30. Met de regel van l'Hôpital blijkt:
Voorbeeld 2.
Op de volgende manier kan men ook de limiet van een product waarvan de factoren als limieten 0 en formula_30 hebben bepalen door de regel van l'Hôpital toe te passen. Als bijvoorbeeld:
en
dan kan de regel van l'Hôpital toegepast worden via:
Voorbeeld 3.
Limieten die aanleiding geven tot de onbepaaldheid formula_37 kunnen soms bepaald worden met de regel van de l'Hôpital. Dit is het geval indien de oneindigheden zelf zouden ontstaan vanuit een deling door nul. Bijvoorbeeld
Voorbeeld 4.
Ook bepaalde limieten van de vorm 
kunnen soms met de regel van de l'Hôpital worden opgelost, indien de afzonderlijke limieten aanleiding geven tot een onbepaaldheid van de vorm formula_43 of formula_44. 
De limiet wordt daartoe herschreven in de vorm
De logaritmische functie kan immers binnen de limiet gebracht worden omdat ze over haar volledig domein continu is. 
Enkel de rechterlimiet is hier mogelijk.
De limiet wordt dus herschreven als
Voor de limiet geldt:
zodat:

</doc>
<doc id="37722" url="https://nl.wikipedia.org/wiki?curid=37722" title="Bernoulli">
Bernoulli

De familie Bernoulli was een familie uit Bazel (oorspronkelijk uit Antwerpen) die diverse belangrijke wiskundigen heeft voortgebracht.
De belangrijkste leden waren de broers Jakob Bernoulli (1654-1705) en Johann Bernoulli (1667-1748), die een belangrijke rol speelden in de verbreiding van de analyse van Leibniz, en Daniel Bernoulli (1700-1782), een zoon van Johann, die zich vooral bezighield met toepassingen van de wiskunde in de natuurkunde. Van 1695 tot 1705 was Johann werkzaam als hoogleraar aan de Hogeschool van Groningen. Zijn zoon Daniel (1700-1782) werd in Groningen geboren.
Leden van de familie zijn onder meer:

</doc>
<doc id="37724" url="https://nl.wikipedia.org/wiki?curid=37724" title="Nikolaus I Bernoulli">
Nikolaus I Bernoulli

Nicolaas I Bernoulli, Duits: Nikolaus Bernoulli (soms ook geschreven als Nicolas of Nikolas) (Bazel, 21 oktober 1687 – aldaar, 29 november 1759) was een Zwitserse wiskundige. Hij maakte deel uit van de familie Bernoulli en was een neef van Jacob en Johann Bernoulli en een kleinzoon van Nicolaas Bernoulli.
In 1704 studeerde hij af aan de Universiteit van Bazel onder zijn oom Jakob Bernoulli. Vijf jaar later promoveerde hij op een proefschrift over de toepassing van de kansrekening in het recht. 
Vanaf 1716 bekleedde Bernoulli de Galileo-leerstoel in de wiskunde aan de Universiteit van Padua, waar hij aan differentiaalvergelijkingen en onderwerpen uit de meetkunde werkte. 
In 1722 keerde hij terug naar zijn geboortestad Bazel en werd daar hoogleraar in de logica, vanaf 1731 ook hoogleraar in rechten. 
Zijn belangrijkste bijdragen aan de wiskunde zijn te vinden in zijn brieven. Bernoulli had in begin van de achttiende eeuw een nagelaten manuscript van zijn oom Jacob Bernoulli uitgegeven. Dit werk, "Ars Conjectandi" gaat over het berekenen van waarschijnlijkheden. Daarover begon hij een briefwisseling met Pierre Rémond de Montmort, de auteur van het eerste - ook op werk van Jakob Bernoulli gebaseerde - leerboek over de kansrekening. In de tweede editie van de "Ars conjectandi" uit 1713 nam hij de 150 pagina's van hun briefwisseling op. In deze briefwisseling werd onder andere de basis gelegd voor de Sint-Petersburgparadox. 
Daarnaast stond hij ook in correspondentie met Gottfried Wilhelm Leibniz en Leonhard Euler.

</doc>
<doc id="37726" url="https://nl.wikipedia.org/wiki?curid=37726" title="Jacob Bernoulli">
Jacob Bernoulli



</doc>
<doc id="37727" url="https://nl.wikipedia.org/wiki?curid=37727" title="James Bernoulli">
James Bernoulli



</doc>
<doc id="37728" url="https://nl.wikipedia.org/wiki?curid=37728" title="Jacques Bernoulli">
Jacques Bernoulli



</doc>
<doc id="37729" url="https://nl.wikipedia.org/wiki?curid=37729" title="Bernouilli">
Bernouilli



</doc>
<doc id="37731" url="https://nl.wikipedia.org/wiki?curid=37731" title="7 (getal)">
7 (getal)

Zeven is het natuurlijke getal dat zes opvolgt en aan acht voorafgaat. Het getal wordt weergegeven door het cijfer 7.
In de wiskunde.
Zeven is:
formula_1 (één gedeeld door zeven) geeft geschreven met decimalen:
De decimalen van deze breuk repeteren met het getal formula_3.
Nu is de breuk formula_1 ook te schrijven als:
Met formula_6 en formula_7 is dan:
Het rechterlid is de somformule voor convergente meetkundige reeksen met beginterm formula_9 en factor (reden) formula_10. Daarmee blijkt:
Of ook:

</doc>
<doc id="37732" url="https://nl.wikipedia.org/wiki?curid=37732" title="Vlaams Belang (website)">
Vlaams Belang (website)



</doc>
<doc id="37733" url="https://nl.wikipedia.org/wiki?curid=37733" title="6 (getal)">
6 (getal)

Zes is het natuurlijke getal dat vijf opvolgt en aan zeven voorafgaat. Het getal wordt weergegeven door het cijfer 6.

</doc>
<doc id="37735" url="https://nl.wikipedia.org/wiki?curid=37735" title="5 (getal)">
5 (getal)

Vijf is een oneven natuurlijk getal, dat vier opvolgt en aan zes voorafgaat. Het getal wordt weergegeven door het cijfer 5.

</doc>
<doc id="37736" url="https://nl.wikipedia.org/wiki?curid=37736" title="Johann Bernoulli">
Johann Bernoulli

Johann Bernoulli (Bazel, 27 juli 1667 – aldaar, 1 januari 1748) was een Zwitserse wis- en natuurkundige.
Leven.
Bernoulli werd geboren in Bazel als lid van de Bernoulli-familie. Zijn vader was Nicolaas Bernoulli. Zijn voornaam wordt ook wel gegeven als Jean (Frans) of John (Engels). Van zijn broer Jakob leerde Bernoulli de calculus van Leibniz. In 1692 vertrok Bernoulli naar Parijs, in 1694 werd hij hoogleraar medicijnen te Bazel, en in 1695 hoogleraar wiskunde in Groningen. Hier werd zijn zoon Daniel geboren. Na de dood van zijn broer in 1705 volgde hij deze op als hoogleraar wiskunde in Bazel.
Hoogleraarschap in Bazel.
In Bazel had hij een groot aantal leerlingen, waaronder zijn eigen zoon Daniel en de beroemde wiskundige Leonhard Euler. Tijdens zijn verblijf had hij L’Hôpital ontmoet, en hem in een geheim contract beloofd om in ruil voor een vast honorarium hem zijn ontdekkingen in de infinitesimaalrekening te doen toekomen. Deze publiceerde L’Hôpital vervolgens onder eigen naam. Onder meer de bekende regel van l'Hôpital is in feite van Bernoulli afkomstig.
Ruzie met zijn zoon.
Misschien verklaart dit de ruzie met zijn zoon Daniel. Nadat beide Bernoulli's op een gedeelde eerste plaats uitkwamen in een wetenschappelijke wedstrijd van de Universiteit van Parijs, kon Bernoulli de “schande” niet verdragen met zijn eigen nakomeling vergeleken te worden, en verjoeg zijn zoon uit het huis. Daarna probeerde hij zijn zoon voor te zijn door diens gehele werk “Hydrodynamica” te stelen en onder eigen naam uit te brengen, met de titel “Hydraulica”, inclusief alle erin gemelde vondsten. Ondanks Daniels pogingen tot toenadering bleef de vader hardnekkig ieder contact afhouden tot aan zijn dood.
Bijdragen aan de wiskunde.
Naast de differentiaal- en integraalrekening, hield Bernoulli zich ook bezig met differentiaalvergelijkingen en toegepaste wiskunde (in het bijzonder mechanica).
In 1691 wakkerde Bernoulli opnieuw de spanningen tussen hem en zijn broer aan toen hij het probleem van de hangende ketting, dat door zijn broer, Jakob, was geformuleerd, oploste. In 1696 formuleerde Bernoulli het probleem van de brachistochroon, dit hoewel hij het probleem zelf reeds had opgelost. Binnen twee jaar ontving hij vijf antwoorden, waarvan er een van zijn oudere broer, Jakob, was. Dit probleem wordt door sommigen gezien als het begin van de variatierekening.
Bernoulli stelde ook een eeuwig bewegende machine voor op basis van vloeistofenergie.
Nagedachtenis in Groningen.
In Groningen werd in 2007 geprobeerd postuum een eind te maken aan de ruzie tussen vader en zoon door het nieuwe gebouw voor Bestuur en diensten, Wiskunde, Kunstmatige Intelligentie en Informatica de Bernoulliborg te noemen. Vernoemd naar zowel Daniel als Johann Bernoulli.

</doc>
<doc id="37738" url="https://nl.wikipedia.org/wiki?curid=37738" title="4 (getal)">
4 (getal)

Het getal vier wordt weergegeven door het cijfer 4 en is het natuurlijke getal dat drie opvolgt en aan vijf voorafgaat.
In Japan en China.
In Japanse en Chinese culturen is vier het getal van de dood: het getal 4 wordt vrijwel hetzelfde uitgesproken ('shi') als het teken voor de dood. Om deze reden worden series "4" in commerciële voorwerpen vaak gemeden. Ook zal men in Japan nooit cadeautjes vinden die in pakjes van 4 verpakt zitten: meestal in drieën.

</doc>
<doc id="37739" url="https://nl.wikipedia.org/wiki?curid=37739" title="3 (getal)">
3 (getal)

Het getal drie, weergegeven door het enkele cijfer 3, is het natuurlijke getal dat het getal twee opvolgt en aan het getal vier voorafgaat. 
Wiskunde en rekenkunde.
Eenvoudige bewerkingen.
Hieronder betekent een streep boven een groep cijfers dat deze groep zich oneindig herhaalt ("repetent" is), bijvoorbeeld 1/3 = 0,333... = 0, ("nul komma 3 repetent") en 3/7 = 0,428571428571428571... = 0.
Muziek.
Het getal 3 kan verschillende betekenissen hebben, wanneer het in een partituur of bladmuziek wordt aangetroffen:
Trio.
Een trio is een combinatie van drie elementen of drie personen die op enigerlei wijze samenwerken.

</doc>
<doc id="37741" url="https://nl.wikipedia.org/wiki?curid=37741" title="2 (getal)">
2 (getal)

Het getal twee, weergegeven door het enkele cijfer 2, is het natuurlijke getal dat direct na een komt en direct voor drie.
Evolutie van de vorm.
Een vroeg symbool voor het getal twee bestond uit twee evenwijdige streepjes; horizontaal (二) zoals bij de Chinese cijfers en de Brahmi-cijfers) of ook verticaal. Uit het Brahmi-cijfer ontwikkelde zich via de Arabieren het huidige cijfer 2.

</doc>
<doc id="37742" url="https://nl.wikipedia.org/wiki?curid=37742" title="Vlaamse Volksbeweging">
Vlaamse Volksbeweging

De Vlaamse Volksbeweging "(afgekort VVB)" is een partij-onafhankelijke vereniging ontstaan in 1956. De Vlaamse Volksbeweging is de middenveldorganisatie van de Vlaamse beweging en streeft naar Vlaamse onafhankelijkheid. De VVB houdt er goede contacten op na met de meeste Vlaamse politieke partijen, haar leden zijn dan ook afkomstig uit het volledige politieke spectrum.
Vlaamse vrijheidsbeweging.
De VVB heeft algemeen genomen één doel: "de VVB streeft naar de maatschappelijke, culturele en politieke ontvoogding van Vlaanderen tot een onafhankelijke staat in Europa". Ze organiseert verschillende acties, neemt deel aan demonstraties en tracht het debat over Vlaamse onafhankelijkheid te voeren via haar kanalen. Zo wijst men geregeld naar het democratisch deficit van België, de miljardentransfers van Vlaanderen naar Wallonië en waakt ze over de toepassing van de taalwetgeving in Brussel en de Vlaamse rand. Zelf noemt ze zich: "de vrijheidsbeweging van Vlaanderen".
De Vlaamse Volksbeweging is officieel erkend en wordt gesubsidieerd vanuit de Vlaamse overheid als socio-culturele vereniging. Ze werkt met lokale afdelingen en heeft specifieke werkgroepen rond taal, cultuur en onafhankelijkheid. Hieruit ontstond het eerste witboek Vlaamse Staatsvorming, dit in navolging van het Schotse witboek voor onafhankelijkheid.
De beweging manifesteert zich zowel op sociale media als op straat. Ze publiceert ook een maandelijks ledenblad, "Onaf", en onderhoudt goede banden met andere onafhankelijkheidsbewegingen zoals in Schotland en Catalonië. De Vlaamse Volksbeweging is een actieve promotor van de Vlaamse identiteit. 
Geschiedenis.
De VVB ontstond in 1956 als onafhankelijke en pluralistische pressiegroep onder voorzitterschap van Maurits Coppieters. Op een VVB-congres in 1962 lanceerde toenmalig politiek secretaris Wilfried Martens voor het toen nog unitaire België de idee van een unionistisch federalisme. In 1989 werd Peter De Roover voorzitter van de VVB, hij zou later de overstap maken naar de N-VA. Ook Jan Jambon was oorspronkelijk geëngageerd bij de Vlaamse Volksbeweging. 
In 2019 hield de VVB een campagne: 'MaxiFlandria', een pleidooi voor een eigen Vlaamse grondwet. In 2020 deed de Vlaamse Volksbeweging een bevraging bij de verschillende Vlaamse politieke partijen, hieruit bleek dat er een Vlaamse meerderheid was om van de Vlaamse feestdag een betaalde feestdag te maken. Bij het aantreden van de federale regering De Croo I werd onderhandeld dat de deelstaten elk hun eigen betaalde feestdag konden introduceren. 
De VVB onderging in 2021 een metamorfose, ze kreeg een nieuw logo en huisstijl. Ze publiceerde ook een filmpje: 'kleurig en Vlaams', waarbij Vlamingen met een buitenlandse afkomst te zien waren. Ook publiceerde de VVB een reeks podcasts over Vlaamse onafhankelijkheid met onder anderen professor Jan Degadt, Jürgen Constandt, professor Matthias Storme en professor Bart Maddens.
Europese samenwerking.
De VVB is mede-oprichter van EPI ("European Partnership for Independence") en ICEC (International Commission of European Citizens). In dit samenwerkingsverband organiseerde de VVB mee in Brussel op 30 maart 2014 een internationale betoging met ruim 5.000 betogers voor zelfbeschikking en onafhankelijkheid. De jaarlijkse bevlagging van de Ronde van Vlaanderen waarbij zo’n 70 000 leeuwenvlaggetjes onder de kijkers worden verdeeld, is de manifestatie waarbij de VVB zich het duidelijkst manifesteert als promotor van een Vlaamse identiteit.
Kritiek.
In 2013 werd het magazine "Doorbraak" losgekoppeld van de VVB en werd het een zelfstandig medium. Interne conflicten zouden aan de basis liggen.
In 2018 nam Bart De Valck ontslag als voorzitter, omdat hij te nauwe banden zou onderhouden met bepaalde politieke partijen. Zoals de Vlaamse beweging had de VVB in het verleden ook moeilijkheden om zich pluralistisch op te stellen en was ze altijd gelinkt aan louter de Vlaams-nationale partijen. Door het ontslag van De Valck werd duidelijk dat de Vlaamse Volksbeweging nog steeds moeilijkheden zou hebben om zich pluralistisch op te stellen. Verschillende figuren uit de Vlaamse beweging en daarbuiten benadrukken geregeld de moeilijkheden binnen de Vlaamse beweging, als 'verdeelde' beweging.

</doc>
<doc id="37743" url="https://nl.wikipedia.org/wiki?curid=37743" title="VVB">
VVB



</doc>
<doc id="37747" url="https://nl.wikipedia.org/wiki?curid=37747" title="Oostvaardersplassen">
Oostvaardersplassen

De Oostvaardersplassen vormen een natuurgebied van zo'n 5600 ha (56 km²) tussen Almere en Lelystad in de Nederlandse provincie Flevoland. Het gebied is ontstaan na de drooglegging van de Flevopolders (1950–1968) en dus relatief jong. De Oostvaardersplassen zijn van internationaal belang als moerasgebied en overwinteringsgebied voor vogels. Het gebied is ruwweg in twee gedeelten te onderscheiden: een nat (ca. 3600 ha) en een droog (ca. 2000 ha) gedeelte. Het droge gedeelte wordt open gehouden door grote grazers (rund, paard en edelhert) en kleine grazers (m.n. ganzen). Het gebied maakt deel uit van het in 2018 opgerichte Nationaal Park Nieuw Land.
Het gebied is beperkt toegankelijk voor bezoekers en geniet wettelijke bescherming. Het is vrijwel geheel aangewezen als Vogelrichtlijngebied (5505 ha) en Staatsnatuurmonument (5600 ha). Sinds 1999 is het natuurgebied voorzien van het Europees diploma voor Natuurbeheer, een erkenning door de Raad van Europa die iedere vijf jaar wordt geëvalueerd. In 2009 zijn de Oostvaardersplassen definitief aangewezen als Natura 2000-gebied.
De Oostvaardersplassen worden beheerd door Staatsbosbeheer. De in de jaren '80 van de vorige eeuw uitgezette grote grazers geven, net als hun verwante voorouders, mede vorm aan het landschap. In de jaren '90 werd het uitgangspunt gehanteerd dat zij in het natuurgebied op een 'volledig natuurlijke manier' zouden kunnen leven, waarbij bijvoorbeeld kadavers van dode dieren bleven liggen en de dieren ook bij grote voedseltekorten niet zouden worden bijgevoerd. Deze voor Nederland bijzondere beheervorm leidde naarmate de kuddes groeiden en de dieren door te weinig voedsel verzwakten tot steeds meer discussie onder leken en deskundigen. Beheeraanpassing, waaronder grootschalige afschot van dieren, bleek noodzakelijk. Sinds 2018 is het beheer aangepast en wordt gestuurd op een maximaal aantal grote grazers.
Geschiedenis.
Oorsprong.
In 1932 werd de Afsluitdijk voltooid en veranderde de Zuiderzee in het IJsselmeer. Volgens het plan van ir. Cornelis Lely zouden vier nieuwe polders aangelegd worden om te voorzien in de grote behoefte aan landbouwgrond. In 1942 werd de Noordoostpolder drooggelegd, in 1957 Oostelijk Flevoland en in 1968 Zuidelijk Flevoland. De vierde polder, de Markerwaard, werd wel grotendeels omsloten door een dijk maar uiteindelijk niet drooggelegd. Een van de redenen hiervoor was dat men inmiddels met de Noordoostpolder had geleerd dat een polder consequenties voor het "oude land" heeft. Een belangrijk gevolg was dat daar de grondwaterstand lager werd, met mogelijk ernstige gevolgen voor de Amsterdamse paalfundering.
De al voltooide Oostvaardersdijk werd de buitendijk van de Flevolandpolders, waardoor de Oostvaardersplassen konden ontstaan. Het Oostvaardersdiep, een diepe zandige plek waar vroeger de schepen van de Vereenigde Oostindische Compagnie voor anker gingen, was in de oorspronkelijke plannen bedoeld als scheepvaartroute naar Amsterdam. Doordat de dijk van de Flevolanden nu noordwestelijker kwam te liggen, werd deze diepte toch ingepolderd. De diepe plekken kwamen als plassen in de polder te liggen.
Het gebied was cultuurtechnisch minder interessant vanwege de lage en dus natte ligging en de weinig vruchtbare zandige bodem. Dit lage deel van Zuidelijk Flevoland was daarom bestemd tot industrieterrein en kassengebied. De aangrenzende drogere gronden waren bestemd voor de landbouw.
Ontwikkeling van het moeras 1968–1975.
Na het droogvallen van Zuidelijk Flevoland werd er vanuit vliegtuigjes riet uitgezaaid als eerste stap in de ontginning. Op drogere plaatsen kwam dit samen met het zaad van de wilg snel tot ontwikkeling. Op de slikken vestigden zich, afhankelijk van het vochtgehalte van de bodem, pionierplanten als moerasandijvie, goudzuring en grote lisdodde. Zo ontstond een afwisselend slikken- en plassenlandschap met rietland, wilgenbroek, spontane moerasvegetatie en water. Dit was een aantrekkelijk biotoop voor veel soorten vogels, zoals de grauwe gans, lepelaar, eenden en het toen zeldzame baardmannetje. Na vier jaar dreigde het gebied echter snel te verdrogen en te verlanden door de voortgaande ontwatering van de omringende polder, die werd ontgonnen voor de landbouw. Door een actiegroep en enkele biologen werd sterk gepleit voor behoud van het plassengebied. In 1973 werden de ontginningen aan de rand van het gebied beëindigd en er kwam een provisorische kade die weglekken van water uit het moeras moest stoppen. In droge perioden werd water opgepompt om drooggevallen gedeelten weer nat te maken te houden. Hierbij bleek dat ganzen en eenden door begrazing van jonge riet- en moerasvegetatie konden voorkomen dat het plassengebied weer zou dichtgroeien.
Aan het eind van 1974 kregen de Oostvaardersplassen de status van 'tijdelijk natuurgebied', waarmee het moeras ook planologisch beschermd werd. De inrichtingsplannen werden herzien en de kade om het moeras werd in 1975 definitief. Hierdoor ontstond tussen de dijken een groot moerasgebied van ongeveer 3600 hectare.
Sturen met peilbeheer en begrazing 1975–1986.
Met de pompen die geïnstalleerd waren voor de aanvoer van water werd actief gestuurd met het peilbeheer. Met hogere waterstanden in de winter en het voorjaar en lagere in de zomer probeerde men optimale waterpeilen in te stellen voor bepaalde vogelsoorten. Vooral de grauwe gans profiteerde van de hogere waterstanden in het voorjaar, maar het aantal broedende steltlopers daalde door het hogere peil drastisch. In de zomer werden wel optimale omstandigheden voor steltlopers gecreëerd, zodat ze op de droogvallende slikvelden konden foerageren om hun vetvoorraad voor de trek naar het zuiden aan te vullen. Door het peilbeheer en het open karakter van het moerasgebied vestigden de bruine kiekendief, lepelaar, aalscholver, de grote en kleine zilverreiger en het baardmannetje zich er als broedvogel.
Na enkele jaren bleek dat door de intensieve begrazing van de inmiddels zeer talrijke ganzen een steeds groter deel van het moerasgebied weer open water werd. De waardevolle ondiepe zone met slikvelden verdween en het water werd troebel door erosie van de slappe bodem. Er was behoefte aan drogere grazige gebieden waar de ganzen buiten de ruiperiode konden foerageren. Doordat steeds meer gronden in gebruik genomen werden voor de landbouw waren dergelijke gebieden in de polder niet meer beschikbaar. Ook was het een tekortkoming dat gradiënten van nat naar droog in het vlakke land ontbraken en dat er geen helderwaterpoelen waren als jachtgebied voor zichtjagers als reigers en rallen. Deze nieuwe inzichten en het toegenomen maatschappelijk belang van de Oostvaardersplassen leidden er in 1982 toe dat de drogere gronden grenzend aan het plassengebied aan de landbouw werden onttrokken en dat de geplande spoorlijn Almere-Lelystad er in een boog omheen werd aangelegd (het zogenoemde "badkuiptracé"). Hiermee werd een randzone van bijna 2000 hectare aan het natuurgebied toegevoegd. Ter compensatie kreeg het bestaande ganzengebied de "Ganzengouw" weer grotendeels een landbouwbestemming.
De grotendeels spontane moeraszone en de reeds ontgonnen droge randzone moesten vervolgens nog tot een samenhangend natuurgebied gemaakt worden. In de randzone was een zonering van nat naar droog gewenst. Voor vogels waren het ondiepe, slechts deels begroeide moeras en het natte, periodiek onder water staande grasland van het grootste belang, dus die kregen de meeste aandacht bij inrichting en beheer. Langs de grens met het moeras moest nat tot vochtig grasland met helder, open water tot ontwikkeling komen. Via een zone met droge, grazige vegetaties moest dit overgaan in een struweellandschap naar de randen van het gebied. Dit kon gerealiseerd worden door ingrepen in de waterhuishouding en door begrazing met grote grazers. 
Om ervaring op te doen met begrazing werden in 1983, 32 Heckrunderen uitgezet voor jaarrondbegrazing en een jaar later 20 konikpaarden. In de moeraszone nam de trend naar meer open water en minder natuurwaarden nog steeds toe, ondanks herhaaldelijke aanpassing van het peilbeheer. De zware begrazing door ganzen zorgde ervoor dat het mozaïek van plassen en verschillende vegetatiestadia verdween en daarmee de vogels die hiervan afhankelijk zijn. Dit was mede aanleiding tot een herbezinning op de ontwikkeling van het gebied.
Sturen op landschapstypen 1987–1995.
In de eerste "Ontwikkelingsvisie" (1987) werd de keuze uitgewerkt om acht landschapstypen, variërend van open water tot bos, in samenhang te laten ontstaan binnen het totale moerasecosysteem. Voor de moeraszone werd als maatregel gekozen voor een proef met "gefaseerd peilbeheer": een reeks van natte jaren afwisselen met enkele droge om de vegetatie zich periodiek te laten herstellen van begrazing en erosie. Dit werd toegepast in het westelijk deel van de moeraszone, waartoe een natuurlijke oeverwal, de "Drempel", werd omgevormd tot waterscheiding. De ganzen konden zich terugtrekken in het oostelijk peilgebied, waardoor daar open plekken ontstonden in de dichte rietvelden. In het westelijke deel kon de vegetatie zich sterk uitbreiden, zodat vanaf 1990 het peil weer geleidelijk verhoogd kon worden. Voor de randzone werd vooral gekozen voor begrazing als maatregel om de ontwikkeling te sturen. Hiertoe werd het lopende begrazingsexperiment uitgebreid tot de hele randzone, die werd verdeeld in drie begrazingsgebieden: een deel met jaarrondbegrazing, een deel met zomerbegrazing en een deel met kleine wisselweiden in de zomer. Droog grasland bleek duidelijk favoriet bij de grote grazers. Nat grasland was vooral in trek bij de ganzen en had de hoogste natuurwaarden.
In 1992 werden, in aanvulling op de runderen en paarden, 44 edelherten uitgezet in het begrazingsgebied wegens hun invloed op de struweelzone waarin veel vlier voorkwam. In de "Waterlanden" werd een proefgebied aangelegd om het functioneren van diverse vormen van open water in een begrazingsgebied te onderzoeken.
Na de eerste 25 jaar genoten de Oostvaardersplassen grote (internationale) bekendheid dankzij de spontane natuurontwikkeling en de pogingen om nieuwe natuur doelbewust te laten ontstaan. Deze periode markeert ook een belangrijke wijziging in het denken over de natuur. In de jaren tot 1996 vond opnieuw een herbezinning plaats op doelen, inrichting en beheer van het gebied. Het gebied dankte zijn bekendheid vooral aan het belang voor de moerasbewonende vogels, die het gebied in grote aantallen gebruiken als foerageer-, rust- en broedgebied. Bij de herbezinning werd daarnaast ook aandacht besteed aan natuurrecreatie en aan de relaties met het omringende gebied. De resultaten werden door Rijkswaterstaat als leidraad neergelegd in de tweede "Ontwikkelingsvisie" (1995).
Leren van natuurlijke ontwikkeling 1996–2015.
In 1996 werd het beheer van Rijkswaterstaat overgedragen aan Staatsbosbeheer. Op grond van de opgestelde visie werd het uitgangspunt voor het beheer nu "niets doen, tenzij ...". Het 'wildernismodel' van bioloog Frans Vera lag hiervoor aan de basis. Het waterpeil binnen drie grote peilgebieden mocht onder invloed van neerslag en verdamping schommelen tussen ruime grenzen. De seizoensbegrazing met winterse opstalling en bijvoering van de dieren werd in 1995 definitief gestopt. De begrazingsdruk werd niet langer actief gestuurd en de dieren werden in de winter niet bijgevoerd. Onderzoek werd opgestart naar de populatieontwikkeling en gezondheidsstatus van de grote grazers en hun invloed op de vegetatie. Daarnaast werden de in de ontwikkelingsvisie beschreven inrichtingsmaatregelen uitgevoerd. Zo werden de Oostvaardersplassen door een moerasstrook (genaamd de Oostvaarderszone) aan de voet van de Oostvaardersdijk verbonden met de Lepelaarplassen. In het gebied bij de Praamweg werden poelen en plassen aangelegd en twee observatiehutten gebouwd.
Voor dieren die leven in een gebied groter dan 5000 hectare gold, dat zij de status van "wild" hebben. Ze hebben geen eigenaar en zijn dus geen gehouden dieren zoals beschreven in de Veewet. De Flora- en faunawet bleek van toepassing. Deze stelt dat eenieder in het wild levende dieren de nodige zorg dient te geven. Staatsbosbeheer voldoet hieraan volgens een gerechtelijke uitspraak uit 2006. Volgens de Flora- en Faunawet is het bijvoeren van wild verboden. Doordat de dieren in de Oostvaardersplassen als wild worden beschouwd was er geen verplichting om kadavers van dode dieren op te ruimen. Ze bleken een welkome voedselbron voor kraaien, raven, arenden en incidenteel een monniksgier.
In de praktijk bleek de dubbele doelstelling van het beheer lastig te combineren: enerzijds ruimte geven aan spontane natuurlijke processen, anderzijds het gebied als habitat voor belangrijke soorten in stand houden, desnoods met kunstgrepen. In de derde "Ontwikkelingsvisie" (2008) werd als beheerdoelstelling gekozen voor "randvoorwaarden scheppen voor natuurlijke processen en deze in stand houden". Het beheer van de grote grazers was op dat moment al meer dan tien jaar gebaseerd op minimaal ingrijpen. De snelle toename van de aantallen grazers leidde ertoe dat in de late winter steeds meer dieren dood gingen. Dit zorgde voor maatschappelijke discussie en tot het eerste advies van het "International Committee on the Management of large herbivores in the Oostvaardersplassen" ICMO (2006) om de dieren meer beschutting te bieden en dieren die in de late winter in slechte conditie zijn te doden ("reactief beheer"). 
Anno 2011 leefden er in het gebied 3300 edelherten, 1150 konikpaarden, 360 Heckrunderen en 100 reeën. De jaarlijkse sterfte concentreerde zich uiteraard in de koude en voedselarme wintermaanden, en dan met name in maart. In lijn met de beheerafspraken greep Staatsbosbeheer zo min mogelijk in. Veel van de dieren verzwakten en overleden gedurende strenge winters. Om vermijdbaar lijden te voorkomen werden dieren waarvan verwacht mocht worden dat ze niet lang meer te leven hadden afgeschoten. De sterfte onder edelherten was in 2009 ongeveer 27%. In de winterperiode (1 december tot 30 april) van 2011–2012 stierven 1481 grazers (heckrund, konik en edelhert), in de winter van 2012–2013 waren dat er 1684.
De Tweede Kamer mengde zich in 2010 in het debat nadat het tv-programma EénVandaag stervende grazers toonde. Minister Gerda Verburg van LNV zegde toe de evaluatie van het zelfregulerende beheer nog in 2010 zou plaatsvinden. Bovendien besloot de Tweede Kamer dat na de strenge winter van 2010, waarin veel dieren vanwege de slechte toestand waarin ze verkeerden moesten worden gedood, overgegaan zou worden tot bijvoederen van de grote grazers bij voedseltekort. Staatssecretaris Henk Bleker, die de verantwoordelijk voor het natuurbeleid van Verburg had overgenomen, trok in 2011 eigen conclusies uit het ICMO-advies van 2010. In dit advies werden aanbevelingen gedaan voor de korte, middellange en lange termijn. Het ICMO adviseerde sterfte van grazers te accepteren in het kader van de doelstelling van natuurlijk terreinbeheer. Het experimentele beheer om zo weinig mogelijk in te grijpen en zo veel mogelijk ruimte te geven aan natuurlijke processen kon echter niet worden voortgezet. Bleker koos ervoor om aanvullende beschutting te bieden door de Oostvaardersplassen te verbinden met aangrenzende bospercelen, en zo nodig dieren in slechte conditie eerder te doden ("vroeg-reactief beheer"). Het advies van de ICMO om op langere termijn robuuste verbindingen, waaronder het Oostvaarderswold, met andere gebieden te realiseren nam hij niet over. De staatssecretaris streefde voor de langere termijn naar een stabiel, degelijk en goed gereguleerd beheer.
Om meer beschutting te bieden werd door Staatsbosbeheer 1200 meter schuilrichel aangelegd. Daarnaast werden de gebieden de "Driehoek", het "Oostvaardersbos" en een deel van het "Kotterbos" in de winter opengesteld voor alle grote grazers. Voor de periode 2011–2015 werd een nieuw managementplan geschreven, waarin het realiseren van de Natura 2000-doelstellingen voor de Oostvaardersplassen de hoogste prioriteit kreeg. Staatsbosbeheer wilde deze doelstellingen zo veel mogelijk realiseren via natuurlijke ontwikkelingen, maar ook ingrijpen als dat nodig was.
Natura 2000 beheerplan 2015 –2020.
In opdracht van de staatssecretaris van Economische Zaken werd in 2014 het eerste "Natura 2000-beheerplan" voor de Oostvaardersplassen opgesteld. Hierin gaat het vooral om de bescherming en instandhouding van 31 vogelsoorten en hun leefgebied. Het beheerplan concludeerde dat de instandhoudingsdoelen voor 19 tot 23 vogelsoorten niet konden worden gehaald met voortzetting van het toen geldende beheer. 
Een belangrijke reden voor het niet behalen van de doelen werd veroorzaakt door het ontbreken van voldoende peildynamiek in het moerasdeel. Daarom werd voorgesteld het waterpeil in het moerasdeel voor een periode van drie jaar drastisch te verlagen, waarna eenzelfde periode van geleidelijke peilverhoging moest volgen. De ervaring had geleerd dat deze ingrepen ongeveer tien jaar sterk van invloed zouden zijn op de aantallen moeras- en watervogels. Daarnaast moesten maatregelen worden getroffen die zorgden voor een zo groot mogelijke seizoens- en jaarlijkse peildynamiek als gevolg van neerslag, verdamping en afvoer. Ook werden enkele maatregelen voorgesteld in het grazige gebied en het aangrenzende bosgebied.
Staatssecretaris Sharon Dijksma presenteerde op 12 maart 2015 in een brief aan de Tweede Kamer haar visie op het beheer van de Oostvaardersplassen in de periode vanaf 2015. De waarde van het gebied voor vogels kwam daarin meer dan voorheen centraal te staan. De voorgestelde maatregelen voor het moerasdeel in het Natura 2000-beheerplan droegen daaraan bij. Ook het beheer van de grote grazers in het grazige deel ondersteunde de vogeldoelstellingen. Het "vroeg-reactief beheer" van de kuddes werd voortgezet. 
In de bosrijke schil om het Natura 2000-gebied werd het beheer op maat afgestemd op de functies die daar aan de orde zijn, zoals natuur, bos, landschap en recreatie. Het beheer voor de daar aanwezige grazers (vooral edelherten) werd hierop aangepast en er werd meer aandacht geschonken aan toerisme, recreatie en de visuele beleving van het gebied. Staatsbosbeheer ging hiernaast in de maatschappelijke discussie over grote grazers, de interactie aan met het publiek en stelde hierbij een maatschappelijke adviescommissie in. De overdracht van de beheer verantwoordelijkheid van de Oostvaardersplassen van het Rijk aan de provincie Flevoland in december 2016 versterkte deze tendens. In 2017 gaf Provinciale Staten aan dat meer recreatie in het gebied gewenst was, waarbij ook de positie van de grote grazers moest worden betrokken.
In 2018 was er veel protest tegen de, in ogen van actievoerders, ontoelaatbaar hoge sterfte onder de grote grazers. In oktober 2017 waren er nog 5.230 dieren, in maart 2018 was meer dan de helft daarvan, bijna 3.000, overleden door fysieke problemen of vanwege hun slechte lichamelijke toestand afgeschoten door Staatsbosbeheer. Vanaf eind februari 2018 gingen actievoerders dieren bijvoeren, ook al was dat niet toegestaan. Bij een protest op eerste paasdag werden vijf actievoerders gearresteerd toen ze een hek vernielden om de dieren bij te voeren, ook werden boswachters met de dood bedreigd. Onder maatschappelijke druk besloot de provincie Flevoland om Staatsbosbeheer opdracht te geven de dieren bij te voeren.
Advies beheer Oostvaardersplassen 2017 - heden (2023).
In 2017 werd door het college van Gedeputeerde Staten van Flevoland de Externe begeleidingscommissie beheer Oostvaardersplassen in gesteld. Voorzitter van deze commissie was Pieter van Geel. Aan de commissie werd gevraagd de Provincie te adviseren over de toekomst van het gebied. Met als uitgangspunten het behoud van het karakter van het gebied, het belang van de Natura 2000-doelen voor vogelsoorten, een impuls bieden aan recreatie en toerisme en het welzijn van de grote grazers. 
Begin 2018 bracht de commissie haar advies uit. Provinciale Staten van Flevoland besloten het advies met enkele aanvullingen over te nemen. Staatsbosbeheer vertaalde het besluit van Provinciale Staten in 2020 in een nieuw managementplan voor het gebied. In lijn met het advies van de commissie van Geel werd gekozen voor het terugbrengen van het aantal grote grazers naar 1100 dieren; ca. 500 edelherten en 600 heckrunderen en konikpaarden. Dit aantal zal tot een gevarieerd landschap moeten leiden met een rijk vogelleven. De dieren worden regelmatig gecontroleerd, bij een te lage Body Conditie Score (BCS) kan worden besloten tot bijvoederen. Kreupele, gewonde of gebrekkige dieren die niet meer kunnen herstellen worden afgeschoten.
In de jaren na vaststelling van het managementplan zijn door afschot of uitplaatsing de aantallen grote grazers teruggebracht tot het gewenste aantal van 1100. Dit doel werd in 2023 bereikt. Sindsdien vindt regulier aantal-beheerplaats door jaarlijks een deel van aanwas uit te plaatsen of af te schieten.
Grazers.
Proeftuin voor modern natuurbeheer?
De Oostvaardersplassen geldt als een bijzonder natuurgebied. Het is een van de belangrijkste gebieden in Nederland waar op relatief grote schaal met natuurontwikkeling ervaring wordt opgedaan. De introductie van grote grazers is vanaf het begin daarvan onderdeel geweest, enerzijds met het doel om tot een alternatieve manier van begrazing te komen, anderzijds om tot aanzetten voor een zelfregulerend ecosysteem te komen. Het is dus in verschillende opzichten een experiment dat onvermijdelijk tot discussie onder deskundigen heeft geleid. Verschillende maatschappelijke organisaties hadden anno 2010 posities ingenomen in dit debat dat paradigmatisch is geworden ten aanzien van de introductie en het beheer van grote grazers in Nederland. Dierenwelzijnsorganisaties wezen preventief beheer door afschot categorisch af, terwijl jagers stellen dat beheersjacht minder dierenleed veroorzaakt omdat er geen periode van lijden aan voorafgaat.
De Koninklijke Maatschappij voor Diergeneeskunde onderschreef de zogenaamde zorgplicht voor grote grazers maar wilde meer discussie over de wijze waarop dat moet gebeuren. Natuurbeschermingsorganisaties staan over het algemeen positief tegenover begrazing met grote grazers, al is er wel enige zorg over de mogelijke achteruitgang van de biodiversiteit.
Effect biodiversiteit.
Een gevolg van de landschappelijke veranderingen die mede veroorzaakt werd door begrazing, was het verdwijnen van diverse vogelsoorten uit het gebied. Het leidde in de Oostvaardersplassen tussen 1997 en 2002 bij een stijgende populatie grote grazers tot het verdwijnen van dertig tot honderd procent van de broedvogels van de open ruigtes, weidegebieden en droge rietlanden. De variatie aan planten in de grazige gebieden bleek ook afgenomen. Onder biologen ontstond discussie over de wenselijkheid van dit neveneffect van het "natuurlijke" beheer met grazers.
Discussie voedsel en dierenwelzijn.
Tegenstanders van het graasbeheer wezen er op dat het begraasbare oppervlakte te klein is voor de grote aantallen dieren. Migratie vanuit de Oostvaardersplassen bleek niet mogelijk waardoor grazers niet de mogelijkheid hebben om in perioden van voedselschaarste andere gebieden op te zoeken. Voorstanders van de grote grazers wezen er juist op dat er in oorspronkelijke natuurlijke situaties ook veel hindernissen zijn die migratie vrijwel onmogelijk maken, zoals rivieren, moerassen en bergketens. Dit zijn "natuurlijke hekken". Er is dus ook in een natuurlijke situatie een beperkte hoeveelheid voedsel.
Onder deskundigen was er discussie over de vraag of de dieren voldoende voedsel hadden en of dieren lijden bij een verminderd voedselaanbod. De dieren moeten in de winter kunnen teren op hun vetvoorraad. Een deel van de dieren bouwt onvoldoende vet op en zal daardoor sterven. Dat dieren in de winter op een ander dieet overschakelen, zou gunstig zijn voor hun spijsvertering en niet wijzen op een tekort aan voedsel. Dit zou bovendien zonder lijden gepaard gaan. Herkauwers die sterk vermagerd zouden echter volgens sommigen ernstig leiden onder het voedselgebrek.
Ook was er discussie over de vraag of voedselgebrek in de winter ertoe zou leiden dat dieren zich minder voortplanten. Sommigen meenden dat de voedselomstandigheden in dit gebied in de zomer zo uitbundig zijn dat de prikkel om zich niet voort te planten grotendeels vervallen is in de bronsttijd.
Waterbeheer.
De waterhuishouding van de Oostvaardersplassen is verdeeld in diverse niveaus. Het belangrijkste onderscheid bestaat uit het natte moerasdeel en het deel waar de grote grazers leven. Oorspronkelijk was het natte deel lager dan het grazige gedeelte. Door inklinken van de bodem werd het droge deel natter en het natte deel droger. Om te voorkomen dat het moeras zou verdwijnen, werd ingegrepen door er een kade omheen te leggen. Er werd gestreefd naar een vaste waterstand.
Een probleem dat zich hierdoor voordeed was het steeds meer verdwijnen van riet. Een experiment waarbij men een deel van het moeras tijdelijk droog liet vallen bleek gunstig voor pioniersplanten. Tijdens de droge periode rijpte de klei waardoor het daarna terugkerende water helderder bleef. Ook het feit dat in de droogvalperiode veel volwassen schubkarpers om het leven kwamen droeg daar aan bij. Er waren meer waterplanten en er was weer ruimte voor jonge vis. Dit was gunstig voor visetende vogels.
Bij een natuurlijk waterpeilbeheer is er tijdens de droge jaren minder ruimte voor allerlei visetende vogels zoals de lepelaar. Omdat het hier om beschermde vogels gaat, werd al gauw gesteld dat een natuurlijk peilbeheer onaanvaardbaar zou zijn. In de praktijk bleek echter dat de vogels in droge perioden hun heil elders zoeken waardoor er op allerlei plaatsen vogels tot broeden zijn gekomen die daar tot dan toe niet voorkwamen. Het gevolg was dat een aantal jaren later geconstateerd kon worden dat de verspreiding van sommige soorten vergroot is waardoor de risico's voor de instandhouding van de soort verminderd zijn.
Wanneer het moeras droog valt, zal de grond inklinken. De dijken om het moeras heen zullen echter hun hoogte houden waardoor de waterdiepte in de Oostvaardersplassen kan toenemen. Het is daarom belangrijk dat na een droge periode, de hoogte van de uitstroompunten herzien wordt. Veel water van de Oostvaardersplassen stroomt via de Oostvaarderszone en het Wilgenbos af naar de Lage Vaart. De capaciteit van de Oostvaarderszone is echter kleiner dan de maximale uitstroomcapaciteit van de Oostvaardersplassen, hierdoor kan er wateroverlast ontstaan in het nabijgelegen industriegebied.
Ontwikkelingen in flora, fauna.
In een jong gebied als de Oostvaardersplassen zijn allerlei processen aan de gang waardoor het gebied aan snelle verandering onderhevig is. Juist dit proces van verandering maakt de Oostvaardersplassen voor velen interessant.
Vegetatie.
Het oorspronkelijke wilgenbos begint door stormen, vraat en ziekte steeds opener te worden. In het veld komt op verschillende plaatsen meidoorn op. Waar koeien en paarden het riet hebben weggevreten, ontstaat grasland. Langzamerhand beginnen ook klavers en andere planten hierin hun plaats te vinden. De massaal opgekomen vlier is op zijn retour. Deze wordt alleen door het edelhert gegeten.
Vogelstand.
Het gebied telt circa 30 belangrijke soorten vogels. Hiertoe behoren zeldzame vogels als de roerdomp en de kleine zilverreiger, maar ook algemene soorten als de grauwe gans, waarvan er gemiddeld 33.000 te vinden zijn. De inrichting van het poelengebied blijkt hierin een belangrijke rol te spelen: het aantal nesten van de zilverreiger en lepelaar gaat gestaag omhoog.
In de tijd gezien zijn er tot het jaar 2000 drie ingrijpende periodes geweest in het moerasgebied: droogte in 1987 tot en met 1990, het weer met water vollopen in periode van 1991 tot 1994, en een waterpeilverhoging in 1998. Uit waarnemingen gedurende al de jaren blijkt dat elke vogel zijn optimale waterstand kent. Een dodaars wil meer dan veertig centimeter waterdiepte, een baardman tussen tien en veertig centimeter en voor de rietgors is minder dan tien centimeter te prefereren. Wisselingen in de waterstand en periodieke droogval leiden tot een meer dan evenredige toename van vogelsoorten. De verschillende soorten pieken na elkaar. Een ideale situatie voor alle soorten is niet mogelijk, de opeenvolging van af- en toename van soorten is volgens Frans Vera juist kenmerkend voor een gebied als de Oostvaardersplassen.
In 2002 werd voor het eerst een nest door een paar juveniele visarenden gebouwd. Het is voortijdig uit de boom gewaaid, maar toch voedde het de hoop dat de visarend in de toekomst in het gebied tot broeden zou komen. Ook de zwarte ooievaar en de zeearend laten zich met zekere regelmaat in de Oostvaardersplassen zien. De zeearend heeft zich in 2006 als broedvogel gevestigd.
Visstand.
De Oostvaardersplassen zijn arm als het om vis gaat. Slechts 15 soorten vis zijn bekend: aal, brasem, driedoornige stekelbaars, lederkarper, pos, baars, ruisvoorn, schubkarper, serpeling, snoekbaars, spiegelkarper, tiendoornige stekelbaars, winde en zonnebaars. Anno 2009 zitten de wateren van de Oostvaardersplassen vol met volwassen karpers. Er is praktisch geen predatie op deze vis. De komst van de Europese otter en de Europese meerval zou de diversiteit kunnen verhogen. Dit zou gunstig kunnen zijn voor dieren als de zeearend en de visarend.
De ecologische verbindingszone (Oostvaarderszone) is functioneel voor planten en dieren, voor vissen zijn de sluisjes echter onneembaar. Tot 2023 waren er geen vistrappen waardoor vis de Oostvaardersplassen niet in en uit kon komen. Een gevolg was dat trekkende vis als de paling in dit gebied uitstierf. Ook het stekelbaarsje kon in het voorjaar niet binnen zwemmen. Het grootste probleem was echter de leeftijdsopbouw van de karper. Er is nauwelijks predatie op de volwassen vis mogelijk, en als gevolg hiervan bestaat de visstand vooral uit volwassen vis.
Doordat met name de Europese meerval, aanwezig in de Flevolandse vaarten, in de Oostvaardersplassen ontbreekt, zal de onnatuurlijke visstand zich handhaven. Hierdoor is er minder prooi voor vogels als de kwak, ralreiger en het woudaapje. Het is waarschijnlijk dat met predatie op volwassen karpers, deze vogels in aantal zullen toenemen.
In 2023 is een vistrap aangelegd tussen de Oostvaarderplassen en de Lage Vaart. Via Gemaal Colijn kan nu vis uit het IJsselmeer via de Lage Vaart de Oostvaarderplassen bereiken. Naar verwachting zal Waterschap Zuiderzeeland op termijn ook Gemaal De Blocq van Kuffeler vispasseerbaar maken opdat via dat gemaal en de Lage Vaart vis uit het Markermeer de Oostvaardersplassen kan bereiken.
Overige fauna.
De ringslang komt nu voor in het gehele gebied en de bever heeft zich gevestigd nabij de aalscholverkolonie.
Nieuwe vestiging van soorten.
Middels ecologische verbindingszones is er contact met de Lepelaarplassen en het Pampushout. Het lag in de bedoeling ook een verbinding te maken met de Veluwe via het nog aan te leggen Oostvaarderswold en het al bestaande Horsterwold. Men hoopte dat de grote grazers van de Veluwe via het Horsterwold de Oostvaardersplassen zouden bereiken en vice versa. Ook het wild zwijn, de das en de eekhoorn zouden dan waarschijnlijk een plaats vinden in het Oostvaardersplassengebied. In 2010 besloot de regering echter te stoppen met de aanleg van dit soort 'robuuste' verbindingszones.
Vogels zullen zich in een geschikt biotoop vanzelf vestigen, maar andere dieren als de adder, de boomkikker en de grote modderkruiper komen niet vanzelf de polder in en zouden geïntroduceerd kunnen worden.
Bezoekers.
Voor het publiek is er aan de Lelystadse zijde, aan de Knardijk een bezoekerscentrum met verschillende een wandelroutes. Ook aan de Almeerse zijde is een bezoekerscentrum van waaruit het gebied kan worden beleefd. Rondom het gebied zijn diverse uitkijkpunten gerealiseerd. Bijvoorbeeld langs de Oostvaardersdijk (uitkijkpunt 't Nonnetje) en langs de Praamweg (uitkijkpunt de Praambult). Ook bij het Oostvaardersbos is een observatiemogelijkheid. Halverwege Almere en Lelystad ligt een aanlegplaats voor de pleziervaart met een uitkijkpunt dat zicht geeft over de Oostvaardersplassen.
Omgeving.
Bij de Oostvaarderplassen liggen enkele gebieden die bij het natuurgebied betrokken zijn:

</doc>
<doc id="37748" url="https://nl.wikipedia.org/wiki?curid=37748" title="Daniel Bernoulli">
Daniel Bernoulli

Daniel Bernoulli (Groningen, – Bazel, 17 maart 1782) was een Zwitserse wis- en natuurkundige, die de eerste vijf jaar van zijn leven in Groningen doorbracht. Hij is vooral bekend geworden door zijn Wet van Bernoulli.
Geschiedenis.
Daniel Bernoulli werd als zoon van Johann Bernoulli geboren in de stad Groningen, op de locatie aan de Oude Boteringestraat waar in 1992 de centrale vestiging van de Openbare Bibliotheek gehuisvest werd. Hij studeerde geneeskunde en vertrok in 1725 naar de pas opgerichte academie van Sint-Petersburg, waar hij zes jaar zeer nauw samenwerkte met Leonhard Euler.
In 1733 werd hij in Bazel benoemd tot hoogleraar in de anatomie en botanie; in 1750 in de natuurkunde.
Wiskundig werk.
Zijn vroegste wiskundige werk was de "Exercitationes" ("Wiskundige oefeningen"), gepubliceerd in 1724 met hulp van Goldbach. Twee jaar later wees hij voor de eerste keer op de mogelijkheid een samengestelde beweging op te delen in de onderliggende translatie- en rotatiebewegingen. Zijn belangrijkste werk is zijn "Hydrodynamique" (Vloeistofmechanica), dat hij in 1738 publiceerde; het lijkt op Lagranges "Méchanique Analytique" (Analytische mechanica) in die zin dat het zo is opgebouwd dat alle resultaten het gevolg zijn van een enkel principe, namelijk het behoud van energie. Dit werd gevolgd door een verhandeling over de theorie van de getijden, waaraan samen met verhandelingen door Euler en Colin Maclaurin, een prijs werd toegekend door de Franse Academie van Wetenschappen: deze drie memoires bevatten samen alles wat in het tijdvak van 1690 tot 1770, tussen de publicatie van Isaac Newtons "Philosophiae Naturalis Principia Mathematica" en de onderzoekingen van Pierre-Simon Laplace, over dit onderwerp is geschreven. Bernoulli schreef ook een groot aantal artikelen over diverse vragen uit de mechanica, speciaal over problemen die waren verbonden met trillende snaren, en de oplossingen die daarvoor door Brook Taylor en Jean Le Rond d'Alembert werden gegeven.
Natuurkundig werk.
Daniel Bernoulli is de vroegste auteur die een kinetische gastheorie probeerde op te stellen. Hij paste deze theorie toe om een verklaring te geven voor de wet van Boyle. Samen met Leonhard Euler werkte hij aan vraagstukken op het gebied van de elasticiteit en de ontwikkeling van de balkvergelijking van Euler-Bernoulli.
Publicaties.
Tot zijn bijdragen aan de wetenschap behoorde onder meer werk in de theoretische mechanica, waarbij hij medegrondlegger was van de hydrodynamica en de hydrauliek. Hij heeft een oplossing geleverd voor de Sint-Petersburgparadox .
Vernoeming.
In Groningen is de studievereniging G.T.D. Bernoulli van de opleiding Scheikundige Technologie naar hem vernoemd. Het gebouw voor Wiskunde en Informatiewetenschappen, op de Zernikecampus, de Bernoulliborg, is naar hem en zijn vader vernoemd.
En het Daniel Bernoulliplein in de Korrewegbuurt te Groningen is naar hem vernoend.

</doc>
<doc id="37753" url="https://nl.wikipedia.org/wiki?curid=37753" title="Duyngambiet">
Duyngambiet

Het Duyngambiet is in de opening van een schaakpartij een variant in de schaakopening Siciliaans en ze heeft de volgende beginzetten: 1.e4 c5 2.a3 e6 3.b4 cb 4.ab
Eco-code B 20. 

</doc>
<doc id="37754" url="https://nl.wikipedia.org/wiki?curid=37754" title="Amerikaanse Onafhankelijkheidsverklaring">
Amerikaanse Onafhankelijkheidsverklaring

De Amerikaanse Onafhankelijkheidsverklaring (Engels: "Declaration of Independence") is de onafhankelijkheidsverklaring van de Dertien koloniën, die werd opgesteld door Thomas Jefferson, John Adams, Benjamin Franklin, Roger Sherman en Robert Livingston en in schoonschrift is uitgeschreven door Timothy Matlack.
De verklaring werd door vertegenwoordigers van 12 van de toen 13 Amerikaanse kolonies aangenomen op 4 juli 1776. De staat New York sloot zich aan bij de Declaration op 9 juli 1776. De verklaring hield de onafhankelijkheid van de Britse monarchie in. Die onafhankelijkheid werd in de verklaring gerechtvaardigd door een aantal "waarheden" die de ondertekenaars vanzelfsprekend achtten: dat alle mensen gelijk geschapen zijn, dat ze door hun schepper zijn uitgerust met bepaalde rechten en dat onder die rechten valt: het recht op leven, op vrijheid en op het nastreven van geluk. Onder de verklaring staan 56 handtekeningen. Eén daarvan is van John Hancock. Hij schreef, naar het verhaal gaat, zijn handtekening zo groot op, dat de Britse Koning hem zonder bril zou kunnen lezen.
Tussen 1775 en 1783 was de Amerikaanse Onafhankelijkheidsoorlog aan de gang in de dertien koloniën aan de oostkust van Amerika. De oorlog werd gevoerd tussen de Amerikaanse inwoners van deze koloniën en de toen nog heersende Britten. De reden voor de oorlog was de wil van de Amerikanen om onafhankelijk te worden.
Op 4 juli vieren de Amerikanen Onafhankelijkheidsdag ("Independence Day"). Dit is de belangrijkste nationale feestdag van de Verenigde Staten.
De originele tekst.
De inleiding:
"When in the Course of human events, it becomes necessary for one people to dissolve the political bands which have connected them with another, and to assume among the powers of the earth, the separate and equal station to which the Laws of Nature and of Nature's God entitle them, a decent respect to the opinions of mankind requires that they should declare the causes which impel them to the separation."
"We hold these truths to be self-evident, that all men are created equal, that they are endowed by their Creator with certain unalienable rights, that among these are Life, Liberty and the pursuit of Happiness. – That to secure these rights, Governments are instituted among Men, deriving their just powers from the consent of the governed, – That whenever any Form of Government becomes destructive of these ends, it is the Right of the People to alter or to abolish it, and to institute new Government, laying its foundation on such principles and organizing its powers in such form, as to them shall seem most likely to effect their Safety and Happiness. Prudence, indeed, will dictate that Governments long established should not be changed for light and transient causes; and accordingly all experience hath shewn, that mankind are more disposed to suffer, while evils are sufferable, than to right themselves by abolishing the forms to which they are accustomed. But when a long train of abuses and usurpations, pursuing invariably the same Object evinces a design to reduce them under absolute Despotism, it is their right, it is their duty, to throw off such Government, and to provide new Guards for their future security. – Such has been the patient sufferance of these Colonies; and such is now the necessity which constrains them to alter their former Systems of Government. The history of the present King of Great Britain is a history of repeated injuries and usurpations, all having in direct object the establishment of an absolute Tyranny over these States. To prove this, let Facts be submitted to a candid world."
[Hier volgt een lijst met aantijgingen tegen de koning van Engeland gevolgd door de volgende conclusie] 
"We, therefore, the Representatives of the united States of America, in General Congress, Assembled, appealing to the Supreme Judge of the world for the rectitude of our intentions, do, in the Name, and by the Authority of the good People of these Colonies, solemnly publish and declare, That these United Colonies are, and of Right ought to be Free and Independent States; that they are Absolved from all Allegiance to the British Crown, and that all political connection between them and the State of Great Britain, is and ought to be totally dissolved; and that as Free and Independent States, they have full Power to levy War, conclude Peace, contract Alliances, establish Commerce, and to do all other Acts and Things which Independent States may of right do. And for the support of this Declaration, with a firm reliance on the Protection of Divine Providence, we mutually pledge to each other our Lives, our Fortunes and our sacred Honor."
Slavernij.
Onder de aantijgingen die de tekst tegen de Engelse koning maakt, was oorspronkelijk ook een opmerking over de slavenhandel, waartegen de koning nooit is opgetreden. Deze passage, die de uiteindelijke tekst niet haalde, wordt traditioneel gelezen als een verwerping van de slavernij.
In werkelijkheid waren 41 van de 56 ondertekenaars slavenhouders, terwijl koning George III een verklaard tegenstander was van de slavernij. Mogelijk vreesde de grote meerderheid van de ondertekenaars op termijn een Engels verbod op de slavenhandel, dat er inderdaad in 1807 kwam, terwijl afschaffing van de slavernij de nieuwe Verenigde Staten nog meer dan een eeuw verdeeld zou houden.
Een andere visie is echter dat Jefferson, die zelf tot het einde van zijn leven honderden slaven bezat, bang was dat de slavenpopulatie zo groot zou worden dat deze rechteloze groep, 20% van de bevolking (60% in sommige zuidelijke koloniën), simpelweg niet meer in de hand kon worden gehouden.
Ondertekenaars.
Hier de 56 ondertekenaars die hun staat vertegenwoordigden: (van het Noorden naar het Zuiden)
Varia.
Thomas Jefferson schreef de onafhankelijkheidsverklaring op papier met het watermerk LvG, de initialen van de Veluwse papiermaker Lubbert van Gerrevink, eigenaar van molens bij Vaassen en Apeldoorn.

</doc>
<doc id="37757" url="https://nl.wikipedia.org/wiki?curid=37757" title="Kasparovgambiet">
Kasparovgambiet

Het Kasparovgambiet is in de opening van een schaakpartij een variant in de schaakopening Siciliaans. Het heeft de volgende beginzetten: 1.e4 c5 2.Pf3 e6 3.d4 cd 4.Pd4 Pc6 5.Pb5 d6 6.c4 Pf6 7.P1c3 a6 8.Pa3 d5
Eco-code B 44.
Het gambiet is geanalyseerd door Garri Kasparov.

</doc>
<doc id="37758" url="https://nl.wikipedia.org/wiki?curid=37758" title="Krogiusgambiet">
Krogiusgambiet

Het Krogiusgambiet is in de opening van een schaakpartij een variant van de Siciliaanse verdediging en het heeft de volgende beginzetten:
Het gambiet valt onder ECO-code B21, het Smith-Morragambiet, en ze is ingedeeld bij de halfopen spelen.

</doc>
<doc id="37759" url="https://nl.wikipedia.org/wiki?curid=37759" title="Wetgeving">
Wetgeving



</doc>
<doc id="37760" url="https://nl.wikipedia.org/wiki?curid=37760" title="Zeespiegel">
Zeespiegel



</doc>
<doc id="37761" url="https://nl.wikipedia.org/wiki?curid=37761" title="Milesgambiet">
Milesgambiet

Het Milesgambiet is in de opening van een schaakpartij een variant van het Siciliaans en het heeft de volgende zetten:
Het gambiet is vernoemd naar Anthony Miles die het heeft geanalyseerd, en het valt onder ECO-code B22, de Alapinvariant.
Milesgambiet in het koningsgambiet.
Er bestaat ook een variant in het koningsgambiet die het Milesgambiet genoemd wordt. Het ontstaat na de zetten
Dit gambiet valt onder ECO-code C31, het Falkbeertegengambiet.

</doc>
<doc id="37764" url="https://nl.wikipedia.org/wiki?curid=37764" title="Schnitzlergambiet">
Schnitzlergambiet

Het Schnitzlergambiet is in de opening van een schaakpartij een variant in de Siciliaanse verdediging. Het heeft de volgende beginzetten:
Het gambiet valt onder ECO-code B21.

</doc>
<doc id="37765" url="https://nl.wikipedia.org/wiki?curid=37765" title="Hallucinatie">
Hallucinatie

Een hallucinatie is een zintuiglijke beleving die niet overeenkomt met wat er in de fysieke werkelijkheid gebeurt. Anders gezegd: een hallucinatie is een waarneming waarbij de prikkel uit de buitenwereld ontbreekt; bij een hallucinatie hoort, proeft, ziet, voelt of ruikt men zaken die niet in de buitenwereld voorkomen.
Het woord hallucinatie is afkomstig van het Latijnse "hallucinere", dat te vertalen valt als "dromen" of "ijlen". De term werd voor het eerst gebruikt in de psychiatrie door de Franse psychiater Jean-Etienne Esquirol in 1837.
Soorten van hallucinaties.
Hallucinaties kunnen op alle zintuigen betrekking hebben.
Ook is het mogelijk dat functies van zintuigen door elkaar gaan lopen wat zich uit in bijvoorbeeld het ruiken van kleuren en het zien van geluiden. Dit noemt men synesthesie, en is, in tegenstelling tot bovengenoemde voorbeelden, "geen" hallucinatie, aangezien het wetenschappelijk verifieërbaar is.
Normaal of niet normaal?
Hallucinaties kunnen optreden na gebruik van hallucinogene middelen, maar ook bij alcohol, als bijwerking van sommige medicijnen, slaapdeprivatie, sensorische deprivatie, oververmoeidheid, hevige emoties, psychosen, neurologische stoornissen als delier en bij delirium tremens. Hallucinogenen zijn stoffen die tijdelijk hallucinaties kunnen opwekken.
Een hallucinatie is niet hetzelfde als een illusie (zoals een optische illusie) die berust op een verkeerde interpretatie van een zintuiglijke waarneming van de buitenwereld. Hallucinaties komen vooral voor in de waaktoestand. Dit betekent dat zij niet hetzelfde zijn als droombeelden tijdens de slaap. Ook op hallucinaties gelijkende gewaarwordingen die wel worden aangeduid als hypnagogie en hypnopompie zijn als normale verschijnselen te beschouwen.
Hallucinaties moeten ten slotte ook niet verward worden met mentale voorstellingen en pseudohallucinaties. Hierbij is men zich doorgaans bewust dat de waarnemingen ‘in het eigen hoofd zitten’, en niet van buiten komen. Men spreekt ook wel van niet-psychotische hallucinaties. Pseudohallucinaties kunnen bijvoorbeeld voorkomen bij normale mensen na gebruik van drugs of bij ernstig slaapgebrek. Bij echte hallucinaties denkt de patiënt die stemmen hoort dat er tegen hem wordt gesproken, terwijl men bij een pseudohallucinatie weet dat de stemmen alleen in het hoofd zitten.
Het optreden van hallucinaties zonder gebruik van drugs of extreme invloeden van buitenaf is een symptoom dat meestal op een ernstig psychisch of lichamelijk probleem wijst. Hallucinaties en wanen komen vaak in combinatie voor bij schizofrenie. De patiënten zijn zich daarbij meestal niet bewust dat zijzelf de hallucinaties (bijvoorbeeld stemmen) produceren. Vooral stemhallucinaties worden vaak als vreemd en 'niet-van jezelf' ervaren, wat mogelijk ook oorzaak kan zijn van het bedreigend karakter. Ook kunnen de stemmen die men hoort daardoor het karakter krijgen van waanideeën als: ‘mijn gedachten worden van buitenaf gecontroleerd’, of ‘men probeert mijn hersenen te manipuleren’. Medicatie zoals antipsychotica kunnen helpen om de waanideeën en hallucinaties te onderdrukken.
Hersenen en hallucinaties.
Wat de precieze oorzaak van hallucinaties is blijft nog onduidelijk. Er is echter sinds de komst van nieuwe beeldvormende technieken voor hersenonderzoek zoals fMRI meer bekend geworden over de rol van de hersenen bij hallucinaties.
Overactiviteit van hersengebieden.
Zo is bijvoorbeeld gebleken dat bij visuele hallucinaties (beelden zien) en gehoorshallucinaties (bijvoorbeeld stemmen horen) dezelfde gebieden in de hersenen actief zijn als bij mensen die gewoon beelden zien of geluiden horen. Bij het zien van beelden is het visuele gebied, en bij het horen van stemmen of geluiden het gehoorsgebied in de hersenen actief. Bij mensen die stemmen horen blijken soms ook taalgebieden in de temporale en frontale kwab actief te zijn, die ook bij gewoon luisteren en spreken actief zijn. Het lijkt er dus op hallucinaties een gevolg zijn van een tijdelijke overactiviteit of sterke prikkelbaarheid van dezelfde hersengebieden die normaal betrokken zijn bij waarnemen van prikkels uit de omgeving. Soms valt zelfs de inhoud van de hallucinatie nog preciezer te traceren naar een specifiek hersengebied. Bij hallucinaties van gezichten is bijvoorbeeld soms het fusiforme aangezichtshersengebied in de gyrus fusiformis en bij kleurhallucinaties het kleurgebied in de visuele schors actief.
Verstoorde connectiviteit.
Het is ook mogelijk dat hallucinaties (en de toestand van overactiviteit) ontstaan door stoornissen in de connectiviteit (mate van verbondenheid) tussen verschillende gebieden in de hersenen. Deze verbindingen betreffen de vezels of witte stof die verschillende gebieden in de hersenen met elkaar verbindt. Een dergelijke verklaring wordt ook wel een hodologische verklaring (naar: traject of weg) genoemd, tegenover een topologische (naar: plaats, locatie) verklaring. Er kan bijvoorbeeld sprake zijn van te sterke verbondenheid ("hyperconnectiviteit") of te weinig of zwakke verbondendheid ("hypoconnectiviteit"). Bij verstoorde verbindingen is een hallucinatie dus niet uitsluitend toe te schrijven aan een verstoring van een specifiek gebiedje zelf, maar van een netwerk in de hersenen. Bewijs van verstoorde connectiviteit is gevonden in studies waarin de functionele connectiviteit tussen hersengebieden is onderzocht met het EEG maar ook met nieuwe technieken waarmee de witte stof in beeld kan worden gebracht zoals als DTI en tractografie.
Bij het horen van stemmen kunnen dat bijvoorbeeld verbindingen tussen de temporale gebieden en de prefrontale cortex (het meest voorste deel) in de hersenen zijn. Deze temporale gebieden zijn zoals eerder aangegeven, belangrijk voor het begrijpen en produceren van taal. Van minder sterke verbindingen kan ook sprake zijn bij gebieden en netwerken die belangrijk zijn voor de verwerking van emotionele prikkels (zoals de amygdala), aandachtsfuncties (zoals de cortex cingularis anterior) of geheugenfuncties (zoals hippocampus). Bij visuele hallucinaties zullen vooral netwerken in de hersenen betrokken zijn die de visuele informatiestroom en visuele aandachtsfuncties reguleren. Ook moet rekening worden gehouden met netwerken die de verspreiding van neurotransmitters zoals serotonine en acetylcholine in de hersenen reguleren. De vraag is nu hoe deze verminderde connectiviteit tot hallucinaties kan leiden. Volgens een oude theorie van Geschwind kan bijvoorbeeld bij beschadiging van de witte stof, een soort 'ophoping' van neurale activiteit plaatsvinden in de afgesloten gebieden van de hersenen. Dit kan dan leiden tot overactivatie en hallucinaties. Twee meer recente theorieën worden hieronder genoemd.
De rol van de prefrontale cortex.
Het is bekend dat gebieden in de prefrontale cortex een remmende werking uitoefenen op de primaire sensorische gebieden, dus de gebieden waar de zintuigprikkels worden verwerkt. Als de verbinding tussen de prefrontale cortex en de primaire sensorische gebieden zwakker zijn, valt ook de remmende werking van de prefrontale cortex weg en komen de sensorische gebieden in een toestand van overactiviteit te verkeren. Deze theorie is voor het eerst door de Amerikaans neuroloog Hughlins Jackson naar voren gebracht. Zie ook.
Van LSD wordt bijvoorbeeld aangenomen dat het de transmissie van informatie tussen hersengebieden onderdrukt. Flashbacks (de herbeleving van intensieve visuele beelden) na gebruik van LSD wordt wel in verband gebracht met zwakkere verbindingen tussen frontale schors en de visuele schors in de hersenen. Waardoor de visuele schors gevoeliger wordt voor visuele indrukken.
De prefrontale cortex heeft echter ook veel verbindingen met de area temporalis superior, het gebied waar gehoors- en taalfuncties zijn gelokaliseerd. Onderzoek heeft aangetoond dat met name bij schizofrenie patiënten met stemhallucinaties sprake kan zijn van fronto-temporale hypoconnectiviteit. Hierdoor zou volgens Lawrie bij schizofrenen de innerlijke spraak (die ook bij normale mensen voorkomt), minder remming ondervinden van de prefrontale cortex.
De rol van de-afferentie.
Een tweede vorm van hypoconnectiviteit treffen we aan bij een verzwakking van de invloed van afferente prikkels, zoals bijvoorbeeld het geval is bij doven en blinden. Dit wordt ook wel aangeduid als de-afferentie. De primaire zintuiggebieden (belangrijk voor horen en zien) krijgen namelijk niet alleen input van de zintuigen (de afferente banen) maar ook van z.g. recurrente (terugkerende) zenuwbanen vanuit de secundaire schorsgebieden. Mogelijk gaan bij het ontbreken van sensorische input deze terugkerende zenuwvezels sterker overheersen. De remming die (bij normale zintuigen) door de afferente banen wordt uitgeoefend, wordt hiermee opgeheven of verzwakt.
Dit kan verklaren waarom bij doofheid op latere leeftijd soms ook muzikale hallucinaties optreden.
Hetzelfde mechanisme is vermoedelijk van toepassing op het syndroom van Charles Bonnet. Dit syndroom treedt soms op latere leeftijd op bij mensen met een sterk teruglopend gezichtsvermogen. Zij zien dan allerlei kleine objecten zoals beestjes of kleine mannetjes of vrouwtjes (‘lilliputterhallucinaties’). Men heeft daarbij meestal wel door dat de beelden niet echt zijn, maar een gevolg van een visuele stoornis. Bij het syndroom van Bonnet is eveneens sprake van verstoorde afferente verbindingen, dus van de zenuwbanen die informatie van oog naar hersenen sturen. Hierdoor kunnen deze gebieden overactief worden
Een laatste voorbeeld van de-afferentie is het verschijnsel van fantoomledemaat, waarbij patiënten met amputaties van lichaamsdelen toch gevoel blijven houden in het geamputeerde lichaamsdeel.

</doc>
<doc id="37766" url="https://nl.wikipedia.org/wiki?curid=37766" title="Maxeda">
Maxeda

Maxeda is een Nederlands detailhandelsbedrijf in handen van private-equity-investeerders.
Activiteiten.
Maxeda DIY Group is marktleider in het doe-het-zelfsegment en telt 339 winkels in de Benelux en meer dan 7.000 werknemers. De meeste winkels hebben een vloeroppervlak van 3.000 à 5.000 m² en voeren de naam Praxis in Nederland (195 winkels) en Brico in België en Luxemburg (153 winkels). De jaaromzet bedraagt ongeveer 1,3 miljard. Alle winkels hebben totaal ruim 1 miljoen m² winkeloppervlakte met wekelijks ruim 1.5 miljoen klanten in de winkel en online.
Geschiedenis.
Het bedrijf ontstond in 1999 na een fusie van Vendex (met als voorheen grootste keten Vroom &amp; Dreesmann) en Koninklijke Bijenkorf Beheer (KBB) (met De Bijenkorf en Hema). Het heette van 1999 tot 2004 "Vendex KBB NV".
In 2004 werd bekend dat Vendex KBB NV zou worden overgenomen door een groep investeerders, Kohlberg Kravis Roberts &amp; Co (KKR), Change Capital Partners en AlpInvest Partners (verenigd in het consortium "VDXK Acquisition BV" onder leiding van KKR). Later stapte Change Capital uit VDXK. In juli 2004 werd Vendex KBB definitief overgenomen door VDXK nadat alle aandelen in handen van de groep kwamen.
Tot 2 augustus 2004 had Vendex KBB een notering in de Midkap-index van Euronext Amsterdam.
Het bedrijf werd omgezet van een NV in een BV, na een aantal maanden werd Koninklijke Vendex KBB BV opgeheven, en werd de BV die de investeringsmaatschappij had opgericht om Koninklijke Vendex KBB BV op te kopen, hernoemd in Vendex KBB BV. KBB stond voor Koninklijk Bijenkorf Beheer, maar vanwege het verlies van het predicaat "Koninklijk" was de "K" een letter geworden zonder betekenis.
Het bedrijf is gevestigd in Amsterdam met 25.000 werknemers (16.000 fte) in zeven landen (Nederland, België, Luxemburg, Denemarken, Duitsland, Frankrijk en Spanje) en een netto-omzet van meer dan € 4 miljard (2003/04). De topman was Tony DeNunzio (bestuursvoorzitter).
Op 14 juni 2006 werd door de nieuwe eigenaren van Vendex KBB bekendgemaakt dat de naam gewijzigd werd in "Maxeda" om een nieuwe bedrijfsfilosofie te markeren.
In juli 2007 werd de HEMA verkocht aan de Britse investeringsmaatschappij Lion Capital. Het overnamebedrag is niet vrijgegeven, maar analisten schatten deze op circa € 1,3 miljard, ongeveer gelijk aan de omzet van HEMA in 2006. Bij HEMA werkten op dat moment zo'n 10.000 werknemers in 336 filialen in Nederland, België, Duitsland en Luxemburg.
Rond 2010 wijzigde de strategie en Maxeda ging alleen door met de doe-het-zelfactiviteiten en alle bedrijfsonderdelen van Maxeda Fashion werden verkocht. In snel tempo werd V&amp;D verkocht aan Sun Capital Partners, de Bijenkorf aan Selfridges Group en lingerieketen Hunkemöller aan investeringsmaatschappij PAI Partners. In januari 2011 volgde de verkoop van M&amp;S Mode, een keten van damesmodezaken, aan Excellent Retail Brands groep (ERB). M&amp;S Mode had op dat moment een internationaal netwerk van 417 winkels.
In 2016 werden de private equity-partijen Ardian en Goldentree als durfinvesteerders (of zogeheten Distressed Debt Funds) mede-eigenaar van Maxeda door hun geldleningen om te zetten in aandelen. Daarop vertrok de directeur van Maxeda DIY Group Roel van Neerpelt naar Friesland Campina en werd hij opgevolgd door een directeur van Kingfisher, de Fransman Guy Colleau.
Winkelketens.
Maxeda DIY heeft de volgende dhz-winkelformules in handen:
Voormalige ketens.
In 2011 werden verkocht
In 2010 werden verkocht:
In 2009 werden verkocht: 
In 2002 werden verkocht aan Retail Network, bekend als zogenaamde Six Pack Deal:
De volgende ketens zijn eveneens in de loop van de jaren afgestoten:

</doc>
<doc id="37767" url="https://nl.wikipedia.org/wiki?curid=37767" title="Suikerzakje">
Suikerzakje

Een suikerzakje is een papieren zakje met enkele grammen suiker dat in de horeca tegelijk met de koffie of thee geserveerd wordt, zodat deze kan worden gezoet.
De vorm van een suikerzakje kan plat of kokervormig zijn. Tegenwoordig komen er steeds meer kokervormige zakjes (de 'sugarsticks' of stickpacks), omdat die minder oppervlakte hebben en dus uit minder papier bestaan. In 2010 is de studentenprijs van de Vilans Innovatieprijs gewonnen door een student die een suikerzakje met uitlopende hals ontworpen heeft, waardoor het scheuren en schenken gemakkelijker wordt.
In Nederland werd het in de loop van de jaren vijftig steeds gewoner dat de horeca en bedrijven een suikerzakje lieten maken, bedrukt met eigen tekst en soms een (meestal getekende) afbeelding. Vanaf omstreeks 1958 tot ver in de jaren zeventig werd het laten vervaardigen van suikerzakjes een "must" voor ieder bedrijf.
Er werden vele tienduizenden verschillende gemaakt, vooral door de fabrikanten Van Oordt (Rotterdam/Oud-Beijerland), Pluijgers (Arnhem), Puttershoek (Puttershoek) en FG (Groningen). Het verzamelen van suikerzakjes werd een rage. In de jaren zestig waren er in Nederland vele duizenden verzamelaars.
Eind 2000 werd de "Club van Suikerzakjesverzamelaars in Nederland" opgericht. Er bleek behoefte te bestaan aan een centraal platform voor contact en ruilen. Het aantal leden in Nederland ligt anno 2024 rond de 175. Het produceren van een (digitale) catalogus van Nederlandse suikerzakjes is een van de doelen van de Club. Er zijn intussen ruim 120.000 Nederlandse suikerzakjes en suikerwikkels in de catalogus opgenomen.
In Frankrijk, Italië, Duitsland, Portugal, Groot-Brittannië, Tsjechië en Spanje bestaan soortgelijke glycophilenverenigingen, zoals de Club des Glycophiles Français, de UK Sucrologists Club en Der Zuckersammler-Klub Deutschlands &amp; Freunde.
De wetenschappelijke naam voor het verzamelen van suikerverpakkingen is glycophilie (Grieks: "glukus" = zoet).

</doc>
<doc id="37770" url="https://nl.wikipedia.org/wiki?curid=37770" title="Spitfire">
Spitfire



</doc>
<doc id="37771" url="https://nl.wikipedia.org/wiki?curid=37771" title="Heinkel He 111">
Heinkel He 111

De Heinkel He 111 werd ontworpen door Siegfried en Walter Günter voor Heinkel Flugzeugwerke in 1934. Om de eisen (omschreven in Deel V) van het Verdrag van Versailles te omzeilen, werd de He 111 officieel ontwikkeld als een passagierstoestel voor Lufthansa. Maar deze was van het begin af hoofdzakelijk ontworpen als bommenwerper voor de Duitse Luftwaffe. Daarom werd het ook wel 'geheime bommenwerper' of 'wolf in schaapsvacht' genoemd. Het prototype vloog voor het eerst op 24 februari 1935. Na verdere ontwikkeling van het ontwerp werd het type voor het eerst tijdens de Spaanse Burgeroorlog met het Legion Condor en met latere modellen gedurende de Tweede Wereldoorlog ingezet. Het was de ruggengraat van de Duitse bommenwerpervloot die uiteindelijk aan alle fronten dienst deed. 
Op 1 september 1939 startte Fall Weiss en daarmee viel Duitsland als 1ste Polen binnen. Dit om hun deel van het Duits-Sovjet Molotov-Ribbentroppact uit te voeren. Hierbij werden de eerdere versies, die uitvoerig getest waren tijdens hun inzet bij het Legion Condor, ingezet naast nieuwere He 111P varianten met de nieuwe gestroomlijnde glazen neus. Ook tijdens de Blitzkrieg, die met Fall Gelb startte op 10 mei, werden de 111Ps en ook de eerste 111H varianten veelvuldig ingezet. Waaronder Kampfgeschwader 54 "Totenkopf", die het toestel gebruikte bij het bombardement op Rotterdam.
Tijdens de Slag om Engeland bleek door het ontbreken van voldoende defensieve bewapening tijdens dagbombardementen de kwetsbaarheid van het toestel bij de confrontatie met de Hurricanes en Spitfires van de RAF. In 1940 nam het toestel 's nachts deel aan de bombardementen op Engelse steden waaronder Coventry. In 1941 was de RAF technisch zóver, dat zijn nachtjagers in staat waren om de Heinkel 111 neer te halen. Het enige pluspunt was zijn taaiheid; een aangeschoten toestel was vaak toch in staat in de lucht te blijven.
Het toestel werd ook ingezet als transportvliegtuig en als sleepvliegtuig voor zweefvliegtuigen. Alhoewel het verouderd was tegen het einde van de Tweede Wereldoorlog, moest het in dienst blijven door ontwikkelingsproblemen met zijn opvolger, de Heinkel He 177. Het was uitgerust met het navigatiesysteem "Knickebein".
De Heinkel diende tevens als lanceerplatform voor de V-1 (vliegende bom). De meest eigenaardige versie was de Heinkel He 111Z waarbij twee rompen werden verbonden via één vleugel met een vijfde motor in het midden. Dit type werd onder meer gebouwd om de Messerschmitt Me 321 Gigant transportzwever te slepen.
De He 111 zelf bleef tot kort na het einde van de 2de wereldoorlog in dienst, maar de in licentie gebouwde CASA 2.111 diende tot 1965 bij de Spaanse luchtmacht. Verder werd het toestel ook aangekocht door China, Italië, Bulgarije, Hongarije, Roemenië, Slowakije.

</doc>
<doc id="37775" url="https://nl.wikipedia.org/wiki?curid=37775" title="Suikerzak">
Suikerzak



</doc>
<doc id="37776" url="https://nl.wikipedia.org/wiki?curid=37776" title="Doema">
Doema

Doema (Russisch: дума, "de gedachte") is een vertegenwoordigend lichaam in Rusland. Doema's zijn zowel in het huidige Rusland als in de Russische geschiedenis te vinden. De bekendste doema is de Staatsdoema (Государственная дума), vaak kortweg Doema genoemd, het lagerhuis van het Russische parlement.
Staatsdoema in tsaristisch Rusland (1906-1917).
Aanloop.
Na Bloedige Zondag op 9 (n.s. 22) januari 1905, de dag waarop de politie een menigte die opkwam voor meer rechten met geweld uit elkaar joeg, brak een periode van grote maatschappelijke onrust aan. Tsaar Nicolaas II werd tijdens deze eerste Russische Revolutie (1905-1906) gedwongen macht in te leveren om de rust in het land te doen terugkeren. Door het Oktobermanifest werd Rusland een constitutionele monarchie, waarbij als volksvertegenwoordiging de Staatsdoema in het leven werd geroepen, die wetgevende macht en budgetrecht kreeg. Dit werd vastgelegd in de eerste Russische grondwet in 1906. Het hogerhuis bleef ondertussen de Staatsraad.
Nicolaas II had het Oktobermanifest getekend om zijn troon te redden, maar hij vermeed het woord grondwet zorgvuldig. In de Fundamentele Wetten stond nergens expliciet vermeld dat zijn gezag afhing van het volk zoals in westerse rechtstaten. Hij behield de term autocraat, nu met het voorvoegsel "opperste" en niet meer "onbegrensd". Het hof bleef het politieke centrum en de tsaar benoemde de premier en de ministers. Hij kon de Doema ontbinden en per nooddecreet regeren als de Doema hem niet welgevallig was. De Doema kon wetten aannemen, maar deze werden pas rechtsgeldig als de tsaar en Staatsraad deze hadden goedgekeurd. De Doema werd gekozen middels getrapte verkiezingen waarbij de bondgenoten van het hof, de adel en de boeren, relatief sterk waren. Dat laatste was een misrekening want de boeren waren minder trouw aan de troon dan verwacht.
Tussen het Oktobermanifest en de eerste Doema was er een wisseling van premier. Sergej Witte, de opsteller van het manifest, was vertrokken en hij werd op 22 april 1906 opgevolgd door de behoudender Ivan Goremykin.
Vier Doema's.
Tussen 1906 en 1917 waren er vier Doema's. De eerste twee Doema's was geen lang leven beschoren en ze werden in conflicten met de regering al snel ontbonden: de Eerste Doema functioneerde van 27 april (10 mei) tot 8 (21) juli 1906, de Tweede Doema van 20 februari (5 maart) tot 2 (15) juli 1907. In juni 1907 werd de kieswet veranderd om een voor de machthebbers gunstige samenstelling van de Doema te garanderen. Deze maatregel bleek succesvol: de Derde Doema (1907-1912) maakte zijn zittingstermijn vol, en de Vierde Doema (1912-1917) kwam aan zijn eind tijdens de Russische Revolutie. Van een echt tegenwicht voor de tsaar en zijn regering was echter geen sprake. In werkelijkheid veranderde er na deze revolutie in de Russische regering dus niet veel.
Staatsdoema in het huidige Rusland (1993-heden).
De Russische grondwet van 1993 voorziet in een Staatsdoema als lagerhuis van het parlement, als opvolger van het Congres van Volksafgevaardigden, dat in de constitutionele crisis van 1993 door president Jeltsin werd ontbonden. Samen met de Federatieraad, dat als hogerhuis fungeert, vormt de Staatsdoema de Federatieve Vergadering. De Doema, die telkens voor vier jaar wordt gekozen, telt 450 afgevaardigden. De helft hiervan wordt via evenredige vertegenwoordiging gekozen, de andere helft via een districtenstelsel. Iedere Rus van 18 jaar en ouder mag zijn stem uitbrengen bij de Doemaverkiezingen. Pas bij het bereiken van de leeftijd van 21 jaar verwerft men ook het recht om gekozen te worden.
Er hebben Doemaverkiezingen plaatsgevonden op 12 december 1993, 17 december 1995, 19 december 1999, 7 december 2003, 2 december 2007 en 4 december 2011. De meest recente parlementsverkiezingen hebben plaatsgevonden op 18 september 2016.
Bojarendoema.
In het Kievse Rijk en het Grootvorstendom Moskou was de bojarendoema (боярская дума, "bojarskaja doema") het adviesorgaan van de grootvorsten en tsaren.
Stadsdoema.
In 1785 kregen Russische steden onder Catharina de Grote een stadsdoema (городская дума, "gorodskaja doema") als vorm van lokaal zelfsbestuur. Na de Russische Revolutie werden de stadsdoema vervangen door de stadsraad. Intussen is de term stadsdoema weer in gebruik.

</doc>
<doc id="37777" url="https://nl.wikipedia.org/wiki?curid=37777" title="Antoniem">
Antoniem

Twee woorden zijn elkaars antoniem als ze een tegengestelde betekenis hebben. Het woord is afgeleid uit het Grieks: "anti" ("tegen"), "onoma" ("naam, benoeming").Beide woorden vormen een antoniemenpaar.
Betekenisverhouding.
Ieder woord heeft zowel een "vorm" (de klanken) als een "betekenis".
De tegenstelling tussen beide leden van een antoniemenpaar schuilt in de "woordbetekenis": zo betekent "warm" exact het tegengestelde van "koel". En "ouder" en "kind" betekenen elkaars tegengestelde, doordat het ene woord de betekenis heeft van "degene die heeft voortgebracht", terwijl het andere juist "degene die "is" voortgebracht" betekent. Een ander voorbeeld is het woord "antoniem" zelf, dat mede naar zichzelf verwijst aangezien het exact het tegenovergestelde betekent van synoniem. Dit is tevens een voorbeeld van een zelfvervuller.
Woord en zaak.
Dat wil echter niet zeggen dat de tegenstelling ook in de aangeduide "zaak" berust. Een voorwerp, of de buitentemperatuur, kan door de een als warm worden ervaren, door de ander als koel. En iemands ouder is tegelijk altijd iemands kind. Antonymie is een tegenstelling tussen woordbetekenissen, niet tussen aangeduide zaken die in de werkelijkheid bestaan.
Soms sluiten de betekenissen van een antoniemenpaar elkaar echter wél uit. Zo is moeilijk in te zien hoe "dood" en "levend" tegelijkertijd op een en dezelfde zaak van toepassing zouden kunnen zijn.
Meervoudige betekenis.
Doordat antonymie op "betekenis" tegenstelling is gebaseerd, kent één woord"vorm" soms meerdere antoniemen.
Dat is in de eerste plaats het geval als een woord polysemie vertoont. Weliswaar gaat het dan om slechts één woord, maar dat woord heeft in de loop der tijd uiteenlopende betekenissen gekregen. Een voorbeeld is "kind", dat in de betekenis van "telg, afstammeling" als antoniem "ouder" heeft, maar in de betekenis van "jeugdige" het antoniem "volwassene". Een ander voorbeeld is het vanouds zeer negatieve "wreed", dat met name in jongerentaal wel wordt gebruikt in de betekenis "gaaf, geweldig". Daarmee is dit woord zijn eigen antoniem geworden.
In de tweede plaats kunnen twee woorden met dezelfde vorm homofonen of homoniemen zijn: ze klinken dan hetzelfde en hebben dezelfde "vorm", maar dat is toeval want ze zijn niet etymologisch verwant. Zo bestaat er een woord ""licht"1 " in de betekenis "helder". Een homoniem hiervan is ""lich"t2 " in de betekenis "van gering gewicht". Het antoniem van ""licht"1 " is "donker", dat van ""licht"2 " is "zwaar".
Classificatie van antoniemen.
Er bestaan vele soorten van antoniemen. Enkele daarvan zijn:
Converse antoniemen.
Het begrip "ouder" impliceert noodzakelijkerwijs dat er ook een "kind" is, en wie "boven" zegt, geeft daarmee te kennen dat er ook een "onder" is. Van deze woordparen, met betekenissen die van elkaar afhankelijk zijn, zegt men dat zij een "converse relatie" tot elkaar hebben.
Relationele antoniemen.
Wanneer een antoniemenpaar verwijst naar de (familie)relatie tussen twee aangeduide personen, wordt wel van "relationele antoniemen" gesproken. Opnieuw is "ouder" - "kind" hiervan uiteraard een voorbeeld.
Wederzijdse uitsluiting.
De betekenissen van het paar "dood" - "levend" sluiten elkaar uit. Hetzelfde geldt voor "man" en vrouw": men kan niet zowel het een als het ander zijn. Deze wederzijdse uitsluiting wordt vaak weergegeven met het voorvoegsel "on-", zoals in "onjuist" tegenover "juist". Ook "non-", "in-", "a-" en "niet-" kunnen in het Nederlands dergelijke antoniemen vormen. Als het ene woord op een aangeduide zaak van toepassing is, dan is in deze gevallen het antoniem noodzakelijkerwijze "niet" van toepassing. In het dagelijks leven leiden wederzijds exclusieve antoniemen weleens tot problemen: zo is de keuze tussen "juist" en "onjuist" bij nader inzien vaak niet zo eenvoudig.
Meervoudige onverenigbaarheid.
Soms worden woorden ook elkaars antoniemen genoemd als ze niet een woordpaar vormen, maar een grotere groep. Het woord "roos" heeft dan vele antoniemen: "tulp", "narcis", "boterbloem" enzovoort. Deze meervoudige onverenigbaarheid treedt op wanneer de leden van de woordgroep elk voor zich hyponiemen zijn van een overkoepelende term ofwel hyperoniem, in dit geval "bloem".
Componentenanalyse.
De betekenis van een woord heeft meerdere componenten, en de componentenanalyse, een tak van taalkunde, beoogt die componenten formeel weer te geven. Daarbij komen betekenisverschillen aan het licht, die dan als een vorm van antonymie worden opgevat.
Het woord "mens" is hiervan een bekend voorbeeld. Enkele betekeniscomponenten ervan zijn: "levend", "dierlijk", "tastbaar". Maar deze opsomming is niet volledig, en kan dat ook nooit zijn. Doorgaans worden de voor het onderzoek relevante componenten geïsoleerd, de overige worden buiten beschouwing gelaten.
Maar ook binnen het begrip "mens" kunnen weer onderverdelingen worden gemaakt, met name:
Al deze woorden hebben de betekeniscomponent "menselijk", maar dit kan ook negatief worden geformuleerd: geen van alle hebben zij de betekeniscomponent "niet-menselijk". De relevante componenten van de vier woorden kunnen nu schematisch worden weergegeven:
Woorden zijn nu elkaars antoniem als ze in één betekeniscomponent verschillen; de antoniemen "man" en "vrouw" onderscheiden zich van elkaar louter door de aan- of afwezigheid van de betekeniscomponent "mannelijk". Maar hieruit volgt dat ook "man" en "jongen" antoniemen van elkaar zijn: het verschil is nu gelegen in de betekeniscomponent "±volwassen".
Deze toepassing van het begrip "antoniem" is in het dagelijks gebruik minder frequent dan de meer inzichtelijke (zoals "man" - "vrouw"), waarbij twee paren "logischerwijze" elkaars tegengestelde vormen.

</doc>
<doc id="37780" url="https://nl.wikipedia.org/wiki?curid=37780" title="Infrastructuur">
Infrastructuur

Een infrastructuur is het geheel van voorzieningen dat nodig is om een land of organisatie, zoals een bedrijf of een instelling, goed te laten functioneren. Deze voorzieningen hebben de volgende basiskenmerken:
In veel gevallen is een overheid verantwoordelijk voor de infrastructuur voor een land of regio. In Nederland is het Rijk verantwoordelijk voor de aanleg van rijkswegen en spoorlijnen en grote bouwwerken, voor onderzoek en onderwijs, en voor de ziekenhuiszorg. Bekabeling voor transport van elektriciteit en data zijn vaak in particuliere handen. Provincies en gemeenten hebben verantwoordelijkheden voor de lokale verkeersinfrastructuur, inclusief het lokale openbaar vervoer. Gemeenten zijn ook verantwoordelijk voor een belangrijk deel van de gezondheidszorg. Waterschappen hebben het kwalitatieve en kwantitatieve waterbeheer als belangrijkste taken. De Europese Unie eist dat infrastructuren op elkaar aansluiten, wat bijvoorbeeld zichtbaar is in de op elkaar lijkende verkeersborden en -tekens op het Europese wegennet.
De infrastructuur van organisaties wordt gewoonlijk door die organisaties zelf gedragen. Organisaties maken natuurlijk ook gebruik van infrastructuren die door overheden worden aangeboden.
Specifieke infrastructuren.
Infrastructuur is een algemeen begrip. Vaak wordt een specifieke infrastructuur bedoeld. Voorbeelden zijn:
Verkeersinfrastructuur.
De verkeersinfrastructuur omvat voorzieningen voor verkeer en vervoer, zoals het wegennet, spoorwegen, vliegvelden, waterwegen en havens, bekabeling, riolering, kabelverbindingen voor telefoonverkeer en datacommunicatie, het drinkwaterleidingnet, enzovoorts.
Waterbeheer.
Het geheel van voorzieningen voor het waterbeheer als dijken, watergangen, gemalen, afvalwaterzuiveringsinstallaties, enzovoorts, wordt wel de "natte infrastructuur" genoemd. Voorzieningen voor vervoer over water worden zowel gerekend tot de natte infrastructuur als tot de verkeersinfrastructuur.
ICT-infrastructuur.
De ICT-infrastructuur omvat ICT-voorzieningen voor dataopslag; datacommunicatie zoals computernetwerken, waaronder het internet; voorzieningen voor beveiliging en de apparatuur en programmatuur die voor dit alles nodig is. Bij organisaties worden bedrijfsdata soms ook tot de ICT-infrastructuur gerekend.
Kennisinfrastructuur.
Kennisinfrastructuur zijn de structurele voorzieningen die zijn gericht op het genereren en verbreiden van kennis. Voorbeelden hiervan zijn onderzoek van universiteiten en bedrijven, (universitair) onderwijs, bibliotheken en kennisbanken. Ook het aanwezige kennisniveau van de bevolking van een stad of regio, met name van de werknemers, wordt gewoonlijk onder kennisinfrastructuur begrepen, evenals specifieke afspraken over kennisontwikkeling en kennisverspreiding, en specifieke financiering daarvan.
Gezondheidszorginfrastructuur.
De infrastructuur van de gezondheidszorg bestaat uit het netwerk van artsen, apotheken en andere zorgaanbieders, inclusief ziekenhuizen en tehuizen. Ook de basale voorzieningen voor de water- en voedselvoorziening, riolering en onderwijs worden vaak tot de gezondheidszorginfrastructuur gerekend.
Digitale infrastructuur.
Digitale infrastructuur omvat de netwerken, internet exchanges, ISP's, datacenters, hosting en cloud opslag en computing, en het domeinnaamsysteem (DNS). De sector digitale infrastructuur bestaat uit organisaties en bedrijven die deze diensten beheren en leveren. De digitale infrastructuur verbindt consumenten en bedrijven en maakt de online samenleving mogelijk.

</doc>
<doc id="37783" url="https://nl.wikipedia.org/wiki?curid=37783" title="Kruidboek">
Kruidboek

Een kruidboek, kruidenboek of herbarius is een geïllustreerd boek waarin planten, met hun eigenschappen en hun gebruik, worden beschreven of getekend.
Kruidboeken dateren uit de periode van de renaissance tot aan ongeveer 1800. Zij ontstonden vanuit de belangstelling voor het medicinale gebruik van kruiden. Het was daarbij van belang om de goede soorten te hebben en ze te kunnen vinden. Daarom werden de planten, de eigenschappen van de groeiplaats en hun medicinale toepassing vaak uitgebreid beschreven.
De prenten van kruidboeken worden ook tegenwoordig veel gebruikt omdat ze door hun ouderdom rechtenvrij zijn. Enkele veelgebruikte en geciteerde kruidenboeken zijn: "New Kreüterbuch" (1543) van de Duitse arts Leonhart Fuchs, het "Cruydeboeck" (1554) van Rembert Dodoens en het "Cruydtboeck" van Mathias de Lobel.
Langzamerhand verdwenen de kruidboeken en verschenen er flora's zonder informatie over het medische gebruik. De flora's beperkten zich tot een bepaald gebied en behandelden de planten systematischer. Bovendien werden ze geleidelijk aan voorzien van determinatietabellen.
Het woord herbarius heeft ook andere betekenissen:

</doc>
<doc id="37787" url="https://nl.wikipedia.org/wiki?curid=37787" title="Drava">
Drava



</doc>
<doc id="37792" url="https://nl.wikipedia.org/wiki?curid=37792" title="Vrije verzen">
Vrije verzen



</doc>
<doc id="37802" url="https://nl.wikipedia.org/wiki?curid=37802" title="Fast Ferry">
Fast Ferry

Snelle veerdiensten. In Nederland:
Techniek

</doc>
<doc id="37806" url="https://nl.wikipedia.org/wiki?curid=37806" title="De Volkskrant">
De Volkskrant

De Volkskrant is een Nederlands dagblad, dat eigendom is van het mediabedrijf DPG Media uit Vlaanderen. 
De krant is van oorsprong rooms-katholiek en richt zich sinds de jaren 1960 op de hoger opgeleide lezers. Het dagblad plaatste zich tot aan de jaren 1990 links van het politieke midden. Later zou de krant meer naar rechts opgeschoven zijn, aldus voormalig hoofdredacteur Philippe Remarque. De krant wordt naast "NRC" en "Trouw" gezien als een Nederlandse kwaliteitskrant. Door onder meer de opkomst van internet en een dalende oplage is het dagblad een koers gaan varen die past bij de belangstelling van hoger opgeleiden. Er kwam meer aandacht voor kunst en "lifestyle" en de opmaak van de krant werd meer gericht op het aantrekken van jonge lezers. 
Oplage.
De Volkskrant.
"De Volkskrant" kampt net als de andere dagbladen met een teruggang van het aantal lezers/abonnees. In 2004 had zij nog een oplage van gemiddeld 305.000 stuks per dag. In 2011 had "de Volkskrant" een oplage van 263.747, waarmee zij de derde betaalde krant van Nederland was, na "De Telegraaf" en het "Algemeen Dagblad". In de jaren '90 bezette de krant zelfs enige tijd de tweede plaats. Over de oplage in 2021 is minder bekend, maar geschat wordt dat zich deze beweegt rond de 200.000 exemplaren, zoals dat uit meerdere op internet geplaatste statistieken blijkt.
Lettertype en krantenformaat.
De kenmerkende kop ("masthead") van "de Volkskrant" werd in 1935 ontworpen door Andries Oosterbaan, een van de vormgevers van het katholieke (maatschappij)kritische kunst- en literatuur-tijdschrift "De Gemeenschap" en directeur van "Drukkerij Lumax", met als bijzonder detail dat zijn jonge dochter Lida Oosterbaan uit vier schetsen het ontwerp in de letter Metropolis Bold (oorspronkelijk van Wilhelm Schwerdtner) koos. Dat ontwerp sierde dertig jaar de voorpagina van "de Volkskrant", waarna Chris Brand het ontwerp in 1965 moderniseerde. In 2002 maakte letterkenner David Quay dat ontwerp vervolgens nog iets scherper.
Vanaf december 2006 wordt voor de tekst in de krant als lettertype Capitolium News van letterontwerper Gerard Unger gebruikt.
Sinds 29 maart 2010 verschijnt "de Volkskrant" volledig op tabloidformaat. Nadat het tweede katern al op dit formaat werd gedrukt, volgde eind maart ook het eerste. De zaterdagse bijlage "Volkskrant Magazine" bleef ongewijzigd.
De Volkskrant heeft verschillende prijzen gewonnen voor haar grafische ontwerp: In 2019 en 2020 was de Volkskrant European Newspaper of the Year. In 2021 werd de krant – samen met het Deense Weekendavisen – uitgeroepen tot The World's Best Designed Newspaper. 
Geschiedenis.
"De Volkskrant" werd vanaf 2 oktober 1919 uitgegeven als weekblad van de katholieke arbeidersbeweging. De oprichters waren verscheidene katholieke arbeidersbonden, die zich verenigd hadden in de Federatie der Diocesane Rooms-katholieke Volks- en Werkliedenbonden. De eerste editie telde vier pagina's en kostte 3 cent. Het tijdschrift verscheen iedere donderdag. Vanaf 19 januari 1920 verscheen de krant om de dag en ten slotte vanaf 1 oktober 1921 als dagblad. Jan Vesters werd de hoofdredacteur. Op 14 januari 1935 verhuisde het hoofdkantoor van de krant van Den Bosch naar Utrecht. De krant werd uitgebreid met verschillende edities: een algemeen landelijke, een Twentse, een Limburgse, een Oost- en een West-Brabantse editie. Edities voor Rotterdam, Den Haag, de noordelijke provincies en Gelderland volgden enkele jaren later. De krant stond echter nog ver in de schaduw van het grote katholieke dagblad "De Maasbode".
Oorlogsperiode.
Tijdens de Tweede Wereldoorlog bleef de krant de eerste tijd verschijnen, maar begin juli 1941 werd hoofdredacteur Vesters door de bezetter tot aftreden gedwongen. De krant kreeg uit de gelederen van de Nationaal-Socialistische Beweging (NSB) D.C. van der Poel als hoofdredacteur. Nadat het Nederlands episcopaat op 3 augustus 1941 had geprotesteerd tegen de ondertoezichtstelling van de katholieke vakbeweging en haar instellingen zoals "de Volkskrant", boden de redacteuren en directeur Van Kessel diezelfde dag hun ontslag aan en liepen de medewerkers en lezers massaal weg. Op 4 oktober 1941 verscheen de laatste krant tijdens de bezetting.
Na de bevrijding op 5 mei 1945 verscheen op 8 mei de eerstvolgende uitgave van de krant. Joop Lücker werd benoemd als algemeen en journalistiek hoofdredacteur en Carl Romme als staatkundig (politiek) hoofdredacteur. Het aantal abonnees steeg binnen een jaar tot 109.000. "De Volkskrant" groeide uit tot een grote landelijke krant, met als ondertitel 'Katholiek dagblad voor Nederlanders'.
Naoorlogse periode.
Dankzij de verslaggeving van de krant door Carel Enkelaar en de fotoreportage van fotograaf Jan Stevens op de dag na de watersnood van 1953, kwam de binnen- en buitenlandse hulpverlening hiervoor op gang. Na toestemming van hoofdredacteur Lücker huurde Enkelaar een DC-3 met KLM-vlieger Piet Hoorweg en waarnemer Willem van Veenendaal die, met fotograaf en enkele verslaggevers, een vlucht boven het Zuid-Hollandse en Zeeuwse rampgebied maakten.
Jaren 1960: Van katholiek naar links progressief.
Halverwege de jaren 1960 verloor de krant haar katholieke karakter bijna volledig onder leiding van Jan van der Pluijm. Dit viel vrijwel samen met de verhuizing van de krant van de Nieuwezijds Voorburgwal naar een nieuw gebouw in de Wibautstraat. Tegelijk met de opening van dit pand op 24 september 1965 verdween ook de ondertitel 'Katholiek dagblad voor Nederland'. Een ruzie met de schrijver Godfried Bomans, die op zaterdag een column op de voorpagina had, en zijn vertrek in 1968 was symptomatisch voor deze verandering, die gepaard ging met de overgang van een milde naar een scherpere toon. Vanaf dat moment richtte de krant zich op een jonger, links-progressief lezerspubliek. De nieuwe toon werd door nogal wat trouwe lezers als negatief ervaren, hetgeen resulteerde in het opzeggen van abonnementen.
Groei.
De krant ging zich ook steeds meer toeleggen op complete financieel-economische verslaggeving, waarvoor een uitgebreide redactie werd opgezet door Jan Damen. Er werd voortgeborduurd op de vakbondstraditie van de krant, bijvoorbeeld met de verslaggeving rond de unieke bezetting van de Enka-fabriek. Ook de sportredactie werd uitgebreid onder de kritische Ben de Graaf.
De redactie groeide snel en werd uitgebreid met academici, terwijl voordien voornamelijk zelfopgeleide, katholieke journalisten via het destijds gangbare leerlingstelsel bij de krant werkten. Harry Lockefeer werd opvolger van Van der Pluijm als hoofdredacteur. Vanwege de groei van de advertentiemarkt werd de krant onder Lockefeer uitgebreid met talloze bijlagen, zoals 'Het vervolg', 'Reizen' en 'Boeken', waarin het steeds toenemende aanbod van advertenties onderdak kon vinden. Zaterdagkranten van meer dan 100 pagina's waren het gevolg.
In de jaren 1960 en 1970 was Jan Blokker gezichtsbepalend voor het linkse intellectuele volksdeel. Hij blonk uit in satirische stukjes over de linkse mode; gebundeld in onder andere "Ben ik eigenlijk wel links genoeg?" (1974). Ten slotte werd hij adjunct-hoofdredacteur.
Na het vertrek van hoofdredacteur Harry Lockefeer in 1995 nam Pieter Broertjes als eerste niet-zuiderling deze functie over. Tijdens zijn ambtstermijn introduceerde "de Volkskrant" in 1999 "Volkskrant Magazine", een wekelijkse bijlage met lange achtergrondverhalen, uitgebreide interviews en een sterke nadruk op fotografie en vormgeving. Deze toevoeging was bedoeld om een breder publiek en nieuwe adverteerders aan te trekken. Onder Broertjes begon echter een daling in de oplage. In 2010 legde hij zijn functie neer, waarna Philippe Remarque en later Pieter Klok hem in september 2019 opvolgden.
Samenwerking en overnames.
In 1968 ging "de Volkskrant" onder de naam "Perscombinatie" een samenwerking aan met "Het Parool", dat de meerderheid van de aandelen verwierf door een grotere kapitaalinbreng. Er werd ook een gemeenschappelijke drukkerij gebouwd. In 1975 sloot het dagblad "Trouw" zich bij de combinatie aan.
In juni 1994 nam het concern de Uitgeverij Meulenhoff &amp; Co over, en in 1995 de grotere dagbladconcurrent de Nederlandse Dagblad Unie – met onder andere het "Algemeen Dagblad" en "NRC Handelsblad". In 1996 volgde het digitale archief Media Resultant (PersDataBank). Sindsdien was "de Volkskrant" onderdeel van PCM Uitgevers. PCM werd in 2009 overgenomen door de Belgische De Persgroep en in december 2009 hernoemd naar De Persgroep Nederland.
Nieuwe media.
In 1996 begon de krant met een eigen website. In 1999 bestond de webredactie uit zo'n zes personen, onder leiding van Theo Stielstra. In september 2005 initieerde deze redactie – inmiddels onder leiding van Geert-Jan Bogaerts – het weblog "Volkskrantblog", waar niet alleen redacteuren en andere medewerkers van de krant konden bloggen, maar ook lezers van "de Volkskrant" en anderen. Integratie met de papieren krant vond aanvankelijk op bescheiden schaal plaats: Bogaerts schreef een wekelijkse column, terwijl de rubriek "Weeklog" in de gedrukte krant een samenvatting was van wat de gasten op het weblog schreven. Vanaf september 2006 werd de integratie verder uitgebreid, maar vanwege klachten over te veel controversiële bijdragen en reacties werd in augustus 2011 definitief met het experiment gestopt.
Op 1 februari 2005 kondigde de krant aan televisie-uitzendingen te gaan maken. Het had hiertoe een samenwerkingsverband opgericht met het productiebedrijf Palazzina, onder de naam "VP TV". De krant was al incidenteel bij uitzendingen betrokken, onder meer bij de uitzending van het Groot Dictee der Nederlandse Taal. De krant beschikt sinds 2006 over een eigen videoredactie die reportages maakt voor web-tv. Die zijn te zien op de website "vk.nl".
Banenblad.
In 2006 zag het gratis weekblad "Volkskrant Banen" het licht. Het wordt verspreid in "controlled circulation" onder hogeropgeleiden tot en met 39 jaar. Het blad bevat vacatures en artikelen over onder meer loopbaanontwikkeling. Begin 2007 had het weekblad meer dan 100.000 abonnees.
Verhuizing.
De redactie van "de Volkskrant" is begin februari 2007 verhuisd naar het INIT-gebouw aan de Jacob Bontiusplaats. Daar zijn ook "Het Parool" en "Trouw" gevestigd. Hiermee kwam een einde aan de Wibautstraat als krantenstraat. Alleen "Het Financieele Dagblad" heeft daar nu nog zijn redactie. Sinds de zomer van 2024 is de krant gevestigd aan de Van der Madeweg 40 in Amsterdam-Duivendrecht.
Jubileum.
Op 23 augustus 2006 verscheen de 25.000e editie van "de Volkskrant". Ter gelegenheid daarvan publiceerde de krant een bijlage op tabloid-formaat over verleden en toekomst van de krant, met veel bijdragen van lezers. Ook verscheen het boek "Tussen de regels", waarin buitenstaanders de verslaggeving van de krant van de afgelopen vijf jaar ter discussie stelden op tal van gevoelige onderwerpen.
Jaren 2020.
Op 25 november 2022 verscheen de 30.000e editie. Op 24 maart 2023 verscheen de laatste schaakrubriek in "de Volkskrant".
Volkskrant Beeldende Kunst Prijs.
Vanaf 2006 reikt de krant jaarlijks een beeldendekunstprijs voor hedendaagse kunst in Nederland uit, in samenwerking met het Stedelijk Museum Schiedam en eerst de omroeporganisatie NTR en sinds 2015 de AVROTROS.
Medewerkers.
Bekende tekenaars.
Voor "de Volkskrant" tekenden onder meer:
Bekende columnisten.
Columns in "de Volkskrant" werden geschreven door onder meer:
Bekende journalisten.
Na de Tweede Wereldoorlog begon "de Volkskrant" aan een periode van sterke groei, vooral in de jaren 1960 en 1970. Bekende journalisten uit die periode waren:
Website.
Volgens Alexa was de website "volkskrant.nl" in 2020 de 126e meest populaire website van Nederland.

</doc>
<doc id="37807" url="https://nl.wikipedia.org/wiki?curid=37807" title="Hendrik Brouwer">
Hendrik Brouwer

Hendri(c)k Brouwer (circa 18 juli 1581, Republiek der Verenigde Nederlanden – 7 augustus 1643, Chiloé, Chili), was een Nederlands ontdekkingsreiziger, opperhoofd in Hirado, bewindhebber van de Vereenigde Oostindische Compagnie (VOC) en gouverneur-generaal van alle VOC-bezittingen van de Kaap de Goede Hoop tot in Japan. 
Biografie.
Over de jeugd van Hendrik Brouwer is weinig bekend. Waarschijnlijk bezocht hij Spanje en Portugal, in dienst van een Amsterdamse koopman. Op 26 april 1606 vertrok hij naar Indië, als secretaris van de scheepsraad (ook wel brede raad genoemd) van de vloot van Paulus van Caerden. Brouwer was aan boord van het vlaggenschip, de "Banda". De vloot van Van Caerden, met in totaal negen schepen, moest onder meer proberen de Portugezen uit Mozambique te verdrijven en bij hun hoofdkwartier in Goa hun schepen te kapen. In haar begintijd, in de Tachtigjarige Oorlog, had de VOC deels tot taak de Spanjaarden en Portugezen in hun handelsrijk in Azië te bestrijden en hen deze bron van inkomsten te ontnemen. De vloot van Van Caerden was in deze 'exploicten' niet erg succesvol. In januari 1608 arriveerde de vloot in Bantam, destijds de onofficiële verzamelplek voor de schepen van de VOC in Azië, en voer daarna door naar de Molukken, waar het Spaanse fort op het eiland Makian werd veroverd. Brouwer keerde in januari 1610 met de "Banda" weer terug naar de Republiek.
Al op 28 december van datzelfde jaar vertrok hij als commandeur van een eskader van drie schepen, de "Rode Leeuw met Pijlen", de "Gouda" en de "Ter Veer", opnieuw naar Indië. Tot deze reis volgden schepen altijd de route die men van de Portugezen afgekeken had, namelijk vanaf de kust van Afrika via Mauritius en Ceylon naar Bantam. Brouwer koos er voor om vanaf Kaap de Goede Hoop de intertropische convergentiezone te vermijden en zuidwaarts te zeilen tot de 'Roaring Forties', waar een groot deel van het jaar sterke westenwinden waaien, daarna tussen de 35e en 40e graad oostwaarts te zeilen om vervolgens pas ter hoogte van de Straat Soenda bij Java noordwaarts te sturen. De reisduur naar Indië verkortte daardoor van soms meer dan een jaar naar vijf tot zes maanden. De tijdwinst betekende een belangrijke kostenbesparing, evenals een grote vermindering van het aantal gevallen van scheurbuik onder de bemanning. De VOC stelde deze route in 1617 verplicht. De vaarroute werd sindsdien de Brouwerroute genoemd. Het vaststellen van de lengtegraad was echter moeilijk en soms landden de zeevaarders op de kust van Australië of leden schipbreuk op de riffen van de Houtman Abrolhos voor de kust van Australië.
In augustus 1611 kwam Brouwer weer in Bantam aan. Vandaar voer hij langs de noordkust van Java en bezocht plaatselijke vorsten om hen te bewegen zich aan de monopoliecontracten van de VOC voor handel in specerijen uit de Molukken en Banda te houden. In oktober was hij in Jacatra, waar het jaar tevoren een contract over te kopen grond was gesloten. Toen hij er vertrok had hij er volgens zijn brief aan de Heren XVII 'een claere baen ofte gebaende wegh gelaeten in't geene daer te doene was, de possessie van de plaetse nemende daer ons huys gesteld sal worden'. Daarna bezocht Brouwer gouverneur-generaal Pieter Both in de Molukken. Hij bracht hem de wensen van de Heren XVII over en overhandigde een brief van hen. Both was niet zo blij om instructies te krijgen, en in plaats van Brouwer in de Raad van Indië toe te laten benoemde hij hem tot opperhoofd van de factorij Hirado, als opvolger van Jacques Specx.
Brouwer in Japan.
Via Ambon, Banda, Makassar en weer de noordkust van Java voer Brouwer, nog steeds op de "Rode Leeuw met Pijlen", en nu in de rang van opperkoopman, naar Japan. Hij had een brief van prins Maurits bij zich en een lading specerijen en Kamerijks linnen om te ruilen tegen zilver. Onderweg in Soerabaya deed hij de vorst een kanon kado waar deze al vaak om gevraagd had en dat de Portugezen hem niet wilden geven. In augustus 1612 kwam hij aan in Hirado. De Compagnie had er de beschikking over een stuk grond waarop 22 woningen en een groot pakhuis stonden. Op 13 februari nam hij er de leiding over van Specx. Hij maakte de gebruikelijke hofreis naar Edo om de shogun Tokugawa Ieyasu te bezoeken. Hij gaf hem de brief van prins Maurits en een van Pieter Both, beide in het Spaans vertaald, en er werden geschenken uitgewisseld.
Voor de zijdehandel tussen China en Japan zou volgens Brouwer een factorij op Formosa moeten worden opgericht. Het Fort Zeelandia (Formosa) is pas in 1624 gerealiseerd. Brouwer werkte ook mee aan de handelsbetrekkingen met Ayutthaya in het kader van de inter-Aziatische handel. Het sappanhout en de hertenvellen uit Siam waren in Japan uitermate geliefd. Ondertussen hadden William Adams en Jan Joosten van Lodensteyn vanuit Uraga een handel op Siam en Tonquin opgezet. Brouwer wees een verhuizing naar de basis van Adams, in de baai van Edo, af.
In augustus 1614 werd Brouwer weer vervangen door Specx, die door Both voor nog vier jaar was aangenomen omdat hij volgens hem 'aldaer bovenmaten is bemint', en Brouwer maar matig. Bovendien had Brouwer Both laten weten 'dat hij preciselijck op sijnen tijdt verlost wil wesen'. Brouwer en Specx verschilden erg van inzicht wat betreft de handel in Japan en konden het niet goed met elkaar vinden. Toen Brouwer vertrok nam hij achtenzestig ingehuurde Japanners mee, waarvoor hij toestemming had gekregen van de shogun. Veertien ambachtslieden, zeelieden om een snelle Japanse bark te bemannen en een aantal samoerai. Both had om 300 gevraagd, maar daar was geen ruimte voor op de twee schepen, de "Rode Leeuw met Pijlen" en de "Hazewind". Wel had men de gedemonteerde bark aan boord. Het rekruteren van samoerai was een idee van opperkoopman Jan Pieterszoon Coen, die hen, zoals hij in 1614 in zijn "Discoers" schreef, onder meer wilde inzetten bij het verdedigen van forten en bij aanvallen op de Spaanse en Portugese machtscentra Manilla en Macau. Veel samoerai waren in Japan werkloos geworden na het einde van de Japanse burgeroorlogen in de Sengokuperiode en waren op zoek naar nieuwe werkgevers. De praktijk viel echter tegen. Uiteindelijk zouden er niet meer dan enkele honderden samoerai gerecruteerd worden. Ze werden beschouwd als erg dapper maar moeilijk te disciplineren. Bovendien werd het in 1621 verboden door de shogun, volgens Specx omdat hij bang was dat Japan betrokken zou worden bij buitenlandse conflicten.
Bewindhebber.
In 1615 keerde Brouwer terug naar Amsterdam en kreeg een post als bewindhebber van de VOC-kamer Amsterdam, een functie waarin hij goed gebruik kon maken van zijn praktijkervaring in Indië. Vanaf oktober 1617 werd hij regelmatig afgevaardigd naar de vergaderingen van de Heren XVII. Hij trouwde dat jaar met de 28-jarige Agniete Pelser. Haar broer Nicolaes was ook koopman bij de VOC. Van december 1621 tot februari 1623 maakte Brouwer deel uit van het gezantschap van de Staten-Generaal naar Londen, om geschilpunten tussen Engeland en de Republiek te bespreken. Dit betrof met name Engelse klachten over het verdringen door de VOC van de Engelse Oost-Indische Compagnie uit de handel op de specerijeilanden en het hardhandig optreden van gouverneur-generaal Jan Pieterszoon Coen, zodat enkele VOC-bewindhebbers aan het gezantschap waren toegevoegd. Toen de Koning Jacobus en de Engelse onderhandelaars dezen na felle discussies maanden tot meer eerbied en bescheidenheid omdat ze geen staatslieden maar kooplieden waren benadrukte de Nederlandse delegatie dat zij wel degelijk staatslieden waren. In januari 1623 werd een verdrag gesloten dat een einde moest maken aan de geschillen. Coen zelf, voor wie Brouwer veel respect had, kwam eind dat jaar in Nederland terug, en presenteerde zijn 'Vertoog' aan de Heren XVII: een geheel nieuwe visie op het winstgevend maken van de Compagnie. Hij stelde voor de inter-Aziatische handel voortaan, onder allerlei voorwaarden, over te laten aan vrijburgers die uit Nederland zouden moeten emigreren, en de rol van de VOC in Azië te beperken tot regulering en het heffen van tollen en belastingen. De vrijburgers zouden hun eigen nederzettingen verdedigen tegen indringers, zoals de Portugezen deden, wat de VOC de hoge vaste lasten van de vele forten en garnizoenen zou besparen. De anonieme kritische opmerkingen geschreven in de marge van het Vertoog (de 'Tegenwerpinge') door iemand die niets zag in deze plannen, en die er mede toe geleid hebben dat Coens visie niet ten uitvoer is gebracht, waren waarschijnlijk afkomstig van Brouwer.
Brouwers laatste handeling als bewindhebber was zijn deelname namens de Heren XVII aan een overleg van de Staten-Generaal in februari 1632 over de hardnekkige handelsgeschillen tussen de VOC en de Engelse Compagnie. In 1632 werd gouverneur-generaal Specx teruggeroepen naar Nederland. Men vroeg in eerste instantie Pieter de Carpentier om voor de tweede keer het roer over te nemen, maar die bedankte. Op 11 maart werd toen Brouwer met unanimiteit van stemmen verkozen. Na een aarzeling stemde hij toe, maar slechts voor drie jaar, en onder dezelfde voorwaarden die Coen had bedongen. Bovendien wilde hij de titel 'Bewinthebber in de Camer van Amsterdam' behouden en daarin terugkeren als 'supernumerair' lid wanneer hij terug kwam uit Indië, zij het zonder bezoldiging totdat een formele plek vrij kwam.
Gouverneur-generaal.
Op 12 april vertrok Brouwer met vijf schepen vanaf Texel. Op 5 september kwamen ze in Batavia aan. De volgende dag al nam hij met vele 'sollemniteijten' het bestuur over van Specx. In december bracht zijn vrouw Agnieta een doodgeboren kind ter wereld, dat de eerste persoon was die begraven werd in de nieuwe stadskerk, vlak bij het stadhuis. Vanaf juli 1633 werd hij terzijde gestaan door de uit Nederland teruggekeerde Anthonie van Diemen, die weer directeur-generaal werd, zoals hij dat ook onder Specx en Coen was geweest. Hij was toen ook al Brouwers beoogde opvolger.
In zijn korte bestuursperiode bevorderde Brouwer overal de handel en de politieke belangen van de Compagnie. In 1633 begonnen de blokkades van het Portugese Malakka, dat in 1641 veroverd zou worden. In april stuurde hij een vloot van 18 schepen naar China om de kust te zuiveren van zeerovers. Ook gaf hij opdracht tot de vergeldingsactie die zou leiden tot een massamoord op de bewoners van het eiland Lamey voor de kust van Formosa, het huidige Taiwan.
In Siam liet hij weer een kantoor oprichten, en verleende hulp aan de koning tegen zijn opstandige vazal, de koningin van Patani. Hij stuurde een gezantschap met geschenken (onder meer een Perzisch paard) naar de vorst van Bali met een voorstel voor een bondgenootschap tegen de gemeenschappelijke vijand Mataram. De vorst ging toch liever niet in op het voorstel maar de missie leverde waardevolle antropologische kennis over Bali op.
Brouwer hechtte veel belang aan ontdekkingsreizen, maar kwam er in zijn bestuursperiode niet aan toe iets concreets te ondernemen. Dat viel toe aan zijn opvolger Van Diemen. Brouwer adviseerde hem om naast het zoeken naar het Zuidland ook 'Om het gout ende silverrijck eijlandt beoosten Jappan te ontdecken'.
Brouwer, zelf een sober levend mens, probeerde in Batavia het vele uiterlijk vertoon terug te dringen. Hij zorgde ervoor dat er geen goud of zilver meer gezien werd op straat, en zelfs de koetsen liet hij uit elkaar halen en in een schuur opslaan. Nederlandse vrouwen vond hij ongeschikt voor het leven in Batavia. Mannen konden beter met inheemse vrouwen trouwen. Het gevolg was dat met de retourvloot van Specx drieëntwintig echtparen vertrokken, en een jaar later nog eens vierentwintig.
Brouwer bestreed met veel ijver particuliere handel en speurde naarstig naar voorkomende fraude onder het VOC-personeel. Velen liet hij juridisch vervolgen. Volgens de Heren XVII was hij hierin te ver gegaan. Ze waren toch al wat teleurgesteld over Brouwers bestuur. Dat was vooral terug te voeren op het structurele verschil van inzicht tussen de Heren XVII, die de Compagnie zagen als handelsonderneming die gebaat was bij goede relaties met iedereen, en de Raad van Indië, die de Compagnie ook moest zien te handhaven als geopolitieke speler in het machtsspel op Java en elders. Al te grote vredelievendheid werd door de vorsten van Bantam, Mataram en Makassar opgevat als teken van zwakte, en werkte volgens Brouwer dus averechts. Toen zijn driejarig contract afliep werd hij niet gevraagd om langer aan te blijven. Van Diemen, die dat laatste overigens betreurde, nam op 1 januari 1636 het bestuur over.
Op 5 januari vertrokken Brouwer en zijn vrouw met de retourvloot van zes schepen met een lading van bijna een miljoen gulden naar de Republiek. In de Tafelbaai voegden zich meer schepen bij de vloot. Op een schip uit Suratte had zich een geval van muiterij voorgedaan. Brouwer liet acht muiters overboord gooien en een werd achtergelaten op Robbeneiland.
Bij zijn terugkeer naar Nederland vonden de Heren XVII bij nader inzien dat een hernieuwd optreden als bewindhebber strijdig was met 'het octroij, ampliatie ende naerder interpretatie van dien' van de Compagnie. Bovendien was het document waarin Brouwer zijn continuatie als bewindhebber had bedongen slechts getekend door hemzelf en de advocaat van de VOC Willem Boreel. De zaak sleepte zich enkele jaren voort, maar op 29 september 1639 werd in der minne geschikt en verliet Brouwer de VOC met een gouden handdruk van 24.000 gulden en een goede getuigenis.
Expeditie naar Chili.
In 1642 werd Brouwer door de West-Indische Compagnie gevraagd om bij hen bewindhebber te worden. De WIC had in 1621 van de Staten-Generaal het gebied ten westen van de Kaap de Goede Hoop tot aan de oostkust van Nieuw-Guinea als octrooigebied gekregen. Vooral bestreed zij de Spanjaarden in Amerika. In september 1642 kreeg de WIC toestemming voor een geheime missie naar Chili. Van een gevangen genomen Spanjaard die daar gouverneur was geweest was men te weten gekomen dat de bewoners, de 'Chilesen', 'industrieus' waren en voor hun vrijheid streden. Men hoopte daarom een alliantie met hen te kunnen sluiten om de Spanjaarden te verdrijven. Om te beginnen uit de havenplaats Castro op het eiland Chiloé voor de kust, waarna men zich zou kunnen vestigen in Valdivia op het vasteland. Het doel was het verwerven van edelmetaal in ruil voor koopwaar en wapens, en eventueel het Zuidland te ontdekken, dat gedacht werd een gunstig klimaat te bezitten. Een vergelijkbaar plan van de VOC, die dankzij Tasmans reis van 1642 voorbij Nieuw-Zeeland 'een passagie om inde Suytsee te comen' had gevonden, en meende dat 'vry wat groots met de Chilesen zou cunnen worden verricht', werd kort daarna door de Staten-Generaal afgekeurd omdat het buiten haar octrooigebied viel. De WIC wilde graag dat Brouwer de expeditie ging leiden. Na het met zijn vrouw en kinderen besproken te hebben stemde hij toe. Zijn titel werd: 'Directeur-generael vande negotie ende handelinge van Chilij ende de ontdeckinge vander Zuijderlanden inde limitten vant octroij gelegen'. Vanwege het geheime karakter van de expeditie werd hij voor de buitenwacht benoemd in de raad van Brazilië in Pernambuco onder gouverneur Johan Maurits van Nassau. Zijn bezoldiging liet hij over aan de bewindhebbers, 'soo wanneer hij sijn commissie soude mogen hebben volbracht'. Als vice-commandeur kwam Elias Herckmans mee, de gouverneur van Paraíba, en op dat moment met verlof in Nederland.
Als commandeur van een vijftiental schepen vertrok Brouwer, inmiddels 61 jaar oud, en zelf aan boord van het schip de Amsterdam, op 7 november vanaf Texel en kwam na een stormachtige overtocht op 22 december in Pernambuco aan. Vandaar voer hij op 15 januari met vier schepen en een jacht naar het zuiden. Toen de schepen begin februari via Straat Le Maire Kaap Hoorn rondden ontdekte Brouwer dat het eerder door Le Maire en Schouten ontdekte Statenland geen onderdeel was van het Zuidland, zoals zij toen dachten. Om zekerheid te krijgen voer Brouwer er met de "Amsterdam" en het jacht omheen, en hernoemde het toen tot Stateneiland (het huidige Isla de los Estados). Enkele varkentjes werden er uitgezet, die het koude klimaat konden overleven en voor nakomelingen zorgen die toekomstige Nederlandse schepen als voedsel zouden kunnen gebruiken. Op 30 april arriveerde men bij Chiloé. Een inham aan de noordkant van het eiland waar men aanlegde werd Brouwershaven genoemd. Iets verder werd men vanaf het vasteland met kanonschoten begroet. De nederzetting daar, Carelmapu, bleek een garnizoen van zo'n 75 Spanjaarden te hebben. Op 19 mei werd het veroverd door troepen onder majoor Blauwbeeck. Op bevel van Brouwer bracht geen van de Spanjaarden het er levend vanaf, iets waarvoor hij later bekritiseerd is. Men voer verder om het eiland heen. Toen de schepen op 6 juni bij Castro aankwamen bleek die stad door de Spanjaarden verlaten te zijn en in brand gestoken. Tevoren had men al de avond zo rood gezien 'of een gantsche stadt in brandt gestaen hadt'. De schepen trokken zich toen terug in Brouwershaven voor onderhandelingen met de plaatselijke bevolking. Tijdens die onderhandelingen kreeg Brouwer een onbekende ziekte, en na twee maanden overleed hij aan boord van de "Amsterdam", op 7 augustus 1643. Omdat hij had gevraagd om in Valdivia begraven te worden werd zijn lichaam gebalsemd tot men daar aan zou komen.
De expeditie was verder geen succes. Het bevel ging over op Herckmans. Eenmaal in Valdivia begon men aan de bouw van een fort, maar toen de plaatselijke bevolking, de Mapuche, erachter kwam dat de Nederlanders vooral geïnteresseerd waren in goud, net als de Spanjaarden, stopten ze de samenwerking en werd er geen voedsel meer geleverd. De Spanjaarden hadden vele wreedheden tegen hen begaan wanneer ze niet genoeg goud leverden, dus konden ze het woord niet meer horen. Argumenten van de Nederlanders dat ook zij 'een grouwel van sodanigen tiranniye hadden' en dat ze hen daarvan juist wilden bevrijden, en dat men het goud niet als schatting wilde maar in ruil voor handelswaar en wapens voor hun strijd tegen de Spanjaarden, konden hen niet overtuigen. De expeditie keerde 28 december terug in Pernambuco met als enig resultaat een woordenboek in de 'Chilese taal'. Het werd in 1647 samen met het verhaal over de expeditie door de historicus Casparus Barlaeus opgenomen in zijn "Rerum per octennium in Brasilia", een geschiedenis van Nederlands-Brazilië onder het bestuur van Johan Maurits.

</doc>
<doc id="37821" url="https://nl.wikipedia.org/wiki?curid=37821" title="Maag-darmstelsel">
Maag-darmstelsel

Het maag-darmstelsel, digestieve systeem of gastro-intestinale stelsel, Latijn: "tractus digestivus", is het orgaansysteem dat, via de spijsvertering, instaat voor de opname van voedingsstoffen uit voedsel, ten behoeve van het functioneren van het lichaam. Dit orgaansysteem is bij de mens en veel zoogdieren opgebouwd uit achtereenvolgens mond, keelgat, slokdarmhoofd, slokdarm, maag, dunne darm en dikke darm, en vormt in combinatie met de tong, speekselklieren, alvleesklier, lever en galblaas het menselijke spijsverteringsstelsel. Er bestaan ook andere stelsels, bijvoorbeeld bij herkauwers. Het medisch specialisme van de gastro-enterologie onderzoekt en behandelt aandoeningen aan het spijsverteringssysteem.
Vorming of "organogenese" van maagdarm-stelsel in embryo.
In de derde week - gerekend vanaf de bevruchting - van de zwangerschap worden in de embryo de voordarm, middendarm en einddarm gevormd. Het meest craniale deel van de voordarm wordt de kiemdarm genoemd. Uit de "voordarm" ontwikkelt zich het voorste gedeelte van het spijsverteringsstelsel, namelijk van de keelholte tot het voorste deel van de twaalfvingerige darm. Vanuit de "middendarm" vormt zich de dunne darm, en een groot deel van de dikke darm. Het laatste deel van het spijverteringssysteem, van de dikke darm tot de anus, wordt vanuit de "einddarm" gevormd.
Vertering.
Vertering wordt uitgevoerd door verschillende organen in het lichaam, vooral door de mond, de maag en de darmen. De meeste voedingsstoffen in de voeding kunnen niet direct in het lichaam worden opgenomen. Het spijsverteringsstelsel onderneemt de volgende, mechanische en biochemische stappen:
Darmen.
De twaalfvingerige darm, nuchtere darm en kronkeldarm vormen samen de dunne darm die bij de mens zes tot zeven meter lang kan zijn en aansluitend hierop begint de dikke darm. Deze begint met de blindedarm en eindigt met de endeldarm. De blindedarm is een kort 'doodlopend' stuk dat eindigt met een wormvormig aanhangsel, ook wel appendix vermiformis genoemd. Appendicitis is een ontsteking van dit aanhangsel. Mensen spreken foutief vaak van blindedarmontsteking.
De lever scheidt stoffen uit via de gal in de darm. Deze afvalstoffen verlaten met de ontlasting het lichaam.
De darm heeft een peristaltiek. Dit is een knijpende voortbeweging die ervoor zorgt dat het voedsel vooruitkomt in de darm. Indien deze peristaltiek te hevig is, kan dat resulteren in diarree.
Onder de darmflora worden de micro-organismen verstaan die in de darmholte voorkomen. Dat zijn er veel. Deze bacteriën helpen mee met de voedselvertering door stoffen af te breken tot gemakkelijk op te nemen voedingsstoffen. Hierbij is voornamelijk de productie van vitamine K door deze bacteriën belangrijk. Deze vitamine is onmisbaar voor de synthese in de lever van trombinogeen en andere bloedstollingscomponenten. Bij pasgeboren baby's ontbreken deze bacteriën nog, waardoor ze door een tekort aan vitamine K bloedingsstoornissen kunnen krijgen. Elke pasgeborene krijgt daarom een milligram vitamine K. Zonder deze micro-organismen en bacteriën kan een mens niet overleven. Antibiotica bestrijden bacteriën en zijn daarom ook schadelijk voor de darmflora.
Dieren.
Veel herbivoren of planteneters zijn herkauwers, zoals runderen, herten en schapen. Zij hebben vier magen en een langere darm dan andere dieren, omdat de vertering van planten trager verloopt. Het ingenomen voedsel gaat voor de fermentatie en de cellulosevertering achtereenvolgens naar de pens, de netmaag en de boekmaag en dan als laatste naar de lebmaag voor de eiwitvertering. De eerste drie worden beschouwd als voormaag. De darm van een schaap is bijvoorbeeld ongeveer 28 meter.
Carnivoren of vleeseters hebben een kortere darm nodig om hun vlees te verteren. De mens is een omnivoor, een alleseter en heeft een darm die in lengte tussen die van een carnivoor en een herbivoor ligt.
Neteldieren en Platwormen hebben een gastrovasculaire holte. De gastrovasculaire holte is een inwendige ruimte die er is voor de vertering en de circulatie van voedingsstoffen en is meestal over het hele lichaam vertakt.

</doc>
<doc id="37823" url="https://nl.wikipedia.org/wiki?curid=37823" title="Nedersaksen">
Nedersaksen

Nedersaksen (Duits: "Niedersachsen", Nedersaksisch: "Neddersassen", Saterfries: "Läichsaksen") is een deelstaat in het noordwesten van Duitsland. De hoofdstad van Nedersaksen is Hannover. De deelstaat telt inwoners () op een oppervlakte van km². De deelstaat is daarmee van de zestien Duitse deelstaten op drie na de meeste inwoners en op één na de grootste oppervlakte. Op had van de inwoners een niet-Duits staatsburgerschap ( niet-Duitsers) en hadden inwoners het Nederlandse staatsburgerschap.
Geografie.
Nedersaksen grenst aan (met de klok mee) de Noordzee, de deelstaten Sleeswijk-Holstein, Hamburg, Mecklenburg-Voor-Pommeren, Brandenburg, Saksen-Anhalt, Thüringen, Hessen en Noordrijn-Westfalen en aan Nederland (respectievelijk Overijssel, Drenthe en Groningen). De deelstaat Bremen wordt omringd door Nedersaksen.
Nedersaksen ligt grotendeels in de Noord-Duitse Laagvlakte, en wordt doorsneden door de Wezer, de Eems en de Elbe. Het noorden en westen van Nedersaksen zijn daardoor vlak, net als het aangrenzende Nederland. Sommige delen liggen onder zeeniveau. Slechts op de Lüneburger Heide verheft het landschap zich op enkele plaatsen tot circa 150 meter (hoogste punt: 169,2 m).
In het uiterste zuiden ligt het Teutoburgerwoud, dat tot maximaal 446 m reikt. Oostelijk van Hannover verheft zich de Harz, waar de Wurmberg met 971 m boven zeeniveau het hoogste punt van Nedersaksen vormt. De Brocken, het hoogste punt van de Harz, bevindt zich net in Saksen-Anhalt. In het uiterste zuidoosten, rond Göttingen, bevindt zich het "Nedersaksisch Bergland", een gezamenlijke benaming voor de twee gebieden Weserbergland en Leinebergland.
Hunebedden.
De hunebedden in Nedersaksen behoren net als de hunebedden in Nederland tot de westgroep van de trechterbekercultuur. Er zijn veel hunebedden verwoest. Desondanks zijn er honderden (gedeeltelijk) bewaard gebleven (zie lijst van hunebedden in Bremen, Hamburg en Nedersaksen).
Geschiedenis.
Nedersaksen werd na de Tweede Wereldoorlog gesticht (1946) nadat het een deel van de Britse bezettingszone was geweest. Het werd samengesteld uit Hannover (voorheen een provincie van Pruisen) en de vrijstaten Oldenburg, Brunswijk (Braunschweig) en Schaumburg-Lippe.
Na een referendum werden in 1993 het historisch tot Hannover behorende Amt Neuhaus en een deel van de gemeente Garlitz van Mecklenburg-Voor-Pommeren afgescheiden en bij Nedersaksen gevoegd.
Talen.
In Nedersaksen worden Hoogduits en verschillende varianten van het Nedersaksisch gesproken. In het Saterland, in de landkreis Cloppenburg, wordt nog door een kleine groep een Fries dialect gesproken.
Bestuur en politiek.
De wetgevende macht van Nedersaksen ligt in handen van de Landdag, het deelstaatparlement dat zetelt in het Leineschloss te Hannover. Nedersaksen heeft sinds 1951 een eigen grondwet. De grondwet bepaalt onder meer dat de Landdag ten minste 135 leden kent en in principe voor vijf jaar wordt gekozen. Nedersaksen heeft een kiessysteem waarbij de kiezers twee stemmen hebben: met de eerste stem wordt de kandidaat voor het kiesdistrict gekozen, de tweede stemmen bepalen de uiteindelijke verhouding in het parlement. Om tot die verhouding te komen kan het aantal van 135 zetels middels Überhangmandate worden uitgebreid. Sinds de meest recente verkiezingen in 2022 telt het parlement 146 afgevaardigden.
Minister-presidenten.
De huidige minister-president van Nedersaksen is Stephan Weil (SPD). Dat is hij sinds 2013. Hij leidt sinds 2022 een rood-groene regeringscoalitie van SPD en de Groenen. Tussen 2017 en 2022 leidde hij een grote coalitie tussen SPD en CDU.
Justitie.
Nedersaksen heeft drie Oberlandesgerichten, één in Celle, één in Oldenburg en één in Braunschweig. Daaronder staan 11 Landgerichten en 80 Amtsgerichten. Het Constitutioneel Hof voor het Land staat in Bückeburg, terwijl de hoogste bestuursrechter zetelt in Lüneburg. De hoogste arbeidsrechter en belastingrechter zetelen beiden in de hoofdstad Hannover, terwijl het hoogste sociaal gerecht gevestigd is in de stad Celle. Dit laatste gerecht is tevens bevoegd voor het Land Bremen.
Bestuurlijke indeling.
Nedersaksen was onderverdeeld in vier "Regierungsbezirke" (bestuurlijke regio's), die echter in 2004 zijn afgeschaft. Tegenwoordig is het onderverdeeld in 37 Landkreise en 8 kreisfreie Städte.
Spelling.
"Nedersaksen" wordt gewoonlijk zonder koppelteken geschreven (minder gebruikelijk: "Neder-Saksen"). Het vormt hiermee een uitzondering op de regel. Andere tweeledige samengestelde buitenlandse aardrijkskundige namen worden met koppelteken geschreven, ook andere samenstellingen met "Saksen": Neder-Oostenrijk, Neder-Silezië, Opper-Karabach, Achter-Pommeren, Midden-Saksen, Opper-Saksen, Zuidwest-Saksen.
Economie.
Aandelenbelangen deelstaat.
De deelstaat Nedersaksen is aandeelhouder van verschillende ondernemingen. Het bekendste aandelenbelang heeft de deelstaat in Volkswagen AG met anno december 2020 een belang van 11,77% (stemrecht: 20%). Verder heeft de deelstaat aandelenbelangen in de Eisenbahnen und Verkehrsbetriebe Elbe-Weser GmbH (55,45%), Deutsche Messe AG (50,00%), Niedersächsische Gesellschaft zur Endablagerung von Sonderabfall mbH (36,70%), Flughafen Hannover-Langenhagen GmbH (35,00%), Salzgitter AG (26,48%), Galintis GmbH &amp; Co. KG (22,73%) en Norddeutsche Landesbank Girozentrale (12,23%).
De aandelenbelangen van de deelstaat worden gehouden in een aparte aandelenondernemingen genaamd "Hannoversche Beteiligungsgesellschaft Niedersachsen mbH (HanBG)". Per 31 december 2020 had HanBG de volgende aandelenbelangen:
De Hannoversche Beteiligungsgesellschaft Niedersachsen mbH (HanBG) heeft de volgende resultaten behaald:
Aandelenbelang Flughafen Hannover-Langenhagen GmbH.
De Flughafen Hannover-Langenhagen GmbH, is een vliegveld ongeveer 11 kilometer ten noorden van Hannover, Nedersaksen nabij de plaats Langenhagen. Het is het op 9 na grootste vliegveld van Duitsland.
In het jaar 1991 nam de HanBG het aandeel van 50% over van de deelstaat Nedersaksen. In 1998 werd 15% van het aandelenkapitaal in Flughafen Hannover-Langenhagen GmbH van de hand gedaan. De HanBG had vanaf dat moment 35% van het aandelenkapitaal in bezit. De rest van de aandelen zijn in handen van de deelstaat hoofdstad Hannover (35%) en iCON Flughafen GmbH (30%). iCON Flughafen GmbH heeft haar aandelen van 30% in 2018 overgenomen van Fraport AG voor een bedrag van € 109,2 miljoen.
In 2019 behaalde het vliegveld nog een positief resultaat van 0,17 miljoen euro. In 2020 daarentegen leed het vliegveld een verlies van in totaal 46,1 miljoen euro, vanwege de beperkende maatregelen voor het vliegverkeer als gevolg van de coronapandemie. Men verwacht dat pas in het jaar 2025, het aantal passagiers weer hetzelfde niveau bereikt heeft als voor de coronapandemie. Met deze vaststelling verwacht HanBG dat het vliegveld langdurig geen dividend kan uitkeren, vanwege slechte resultaten en een negatief eigen vermogen. In 2020 heeft HanBG daarom besloten om de deelneming in Flughafen Hannover-Langenhagen GmbH ter waarde van € 31.029.155,98 volledig af te boeken.
Aandelenbelang Deutsche Messe AG.
De Deutsche Messe AG (opgericht in 1947) is de eigenaar van het evenementencomplex van Hannover, dat wereldwijd een van de grootste van zijn soort is. Het wordt gebruikt voor beurzen, congressen en andere grootschalige bijeenkomsten.
In het jaar 1993 nam de HanBG het aandeel van 49,832% van de deelstaat Nedersaksen over. Op 1 november 2010 verwierf de HanBg een aandeel van 0,168% van de Vrije Hanzestad Bremen kosteloos erbij. De HanBG had vanaf dat moment 50% van het aandelenkapitaal van de Deutsche Messe in bezit. De rest van de aandelen zijn in handen van de deelstaathoofdstad Hannover (49,871%) en de Regio Hannover (0,129%).
Aandelenbelang Norddeutsche Landesbank Girozentrale (Nord/LB).
De Norddeutsche Landesbank Girozentrale (Nord/LB) is een kredietinstituut (bank) in de Duitse deelstaat Nedersaksen en Saksen-Anhalt. De Nord/LB is deelstaatbank en eveneens girocentrale voor de Sparkassen in Nedersaksen, Saksen-Anhalt en Mecklenburg-Voor-Pommeren.
De HanBG is sinds 23 december 2019 aandeelhouder in Nord/LB. Daarvoor was de HanBG door middel van een "Treuhandmodel" in de Nord/LB betrokken. De daarvoor gesloten "Treuhandovereenkomsten" tussen de deelstaat Nedersaksen en de HanBH zijn per 23 december 2019 opgeheven.
Aandelenbelang Eisenbahnen- und Verkehrsbetriebe Elbe-Weser GmbH (EVB).
Sinds 24 juli 2014 is de HanBG met 8,5 miljoen euro aan stamkapitaal in de EVB betrokken. De HanBG heeft daarmee 59,45% van het totale stamkapitaal (14,3 miljoen euro) van de EVB in handen. 
De winstgevendheid van de EVB groep is in het jaar 2019 met een positief resultaat van 3,3 miljoen euro en in 2018 met een positief resultaat van 4,5 miljoen euro goed. 

</doc>
<doc id="37825" url="https://nl.wikipedia.org/wiki?curid=37825" title="Perestroika">
Perestroika



</doc>
<doc id="37827" url="https://nl.wikipedia.org/wiki?curid=37827" title="Exoot">
Exoot

Een exoot is de status van een organisme dat zich buiten zijn oorspronkelijke verspreidingsgebied heeft gevestigd in een gebied of land waar het oorspronkelijk niet vandaan komt. Voorbeelden hiervan zijn het konijn en de reuzenpad in Australië, het varken op Hawaï, de muskusrat, de Amerikaanse vogelkers en de waterpest in België en Nederland, het edelhert in Nieuw-Zeeland en de nijlbaars in het Victoriameer. De douglasspar is in Europa ook een exoot, maar wordt in Nederland sinds het verschijnen van de Standaardlijst van de Nederlandse flora 2003 als een Nederlandse soort beschouwd. In het Nederlands Soortenregister heeft hij de status "exoot: inburgerend".
Begripsbepaling.
Biologische en biogeografische definitie.
Een exoot is een organisme dat zich met hulp van de mens heeft gevestigd in een gebied waar het in historische tijd niet voorkwam. Daarvan is sprake als de soort zijn volledige levenscyclus kan voltooien en zich op meer dan één plaats gedurende een reeks van jaren kan handhaven zonder directe hulp van de mens.
Het is soms moeilijk te bepalen of een organisme een exoot is. Het is soms onmogelijk als het niet duidelijk is of de soort daadwerkelijk door de mens is geïntroduceerd, omdat er bijvoorbeeld geen bronnen van zijn. Paleobotanische gegevens (zoals aanwezigheid van pollen in oudere lagen) kunnen echter een bron zijn.
Een internationaal gebruikte definitie is:
In deze definitie suggereert de term "losgelaten" opzettelijkheid. Dit hoeft echter niet het geval te zijn: een exoot is heel vaak zonder opzet door de mens of onder menselijke invloed geïntroduceerd.
Synoniemen.
In het geval van een plant die als exoot ergens voorkomt spreekt men ook wel over een neofyt.
Dierenhouders en tuinliefhebbers gebruiken het woord exoot wel voor iedere uitheemse dier- of plantensoort.
Verwante begrippen.
Invasieve exoten zijn dieren, planten en micro-organismen die door menselijk handelen in een nieuw gebied terechtkomen (zoals Nederland) en die door vestiging en verspreiding schade kunnen veroorzaken. Daarbij worden exoten ook wel uitheemse soorten genoemd. Een exoot die zich massaal verbreidt in zijn nieuwe omgeving en een sterke negatieve invloed uitoefent op de biodiversiteit heet een invasieve soort.
Men kan exoten als "onnatuurlijk" beschouwen, en dierlijke exoten als "faunavervalsing" en plantaardige exoten als "floravervalsing" bestempelen. "Onnatuurlijk" is daarbij het tegengestelde van "natuurlijk": "alles wat zichzelf ordent en handhaaft, al of niet beïnvloed door menselijk handelen, maar niet volgens menselijke doelstellingen."
De term exotisch betekent letterlijk uitheems en wordt soms ook figuurlijk gebruikt, bijvoorbeeld in de kunst en muziek, waarbij ideeën of impressies uit andere landen worden overgenomen in de eigen cultuur.
Veranderingen in betekenis.
Binnen het Nederlandse ministerie van LNV bestaat in toenemende mate de neiging om het woord te gebruiken voor iedere uitheemse dier of plant die Nederland niet op eigen kracht heeft kunnen bereiken, ongeacht de vraag of de soort zich in Nederland heeft voortgeplant. Voor een soort die in Nederland is gevestigd, gebruikt dit ministerie de term "invasieve soort". Omdat het onderzoek in instituten als Alterra door dit ministerie wordt betaald, worden deze definities ook steeds gangbaarder in het Nederlandse onderzoek.
Voorbeelden.
Exotische dieren spreken soms sterk tot de verbeelding. Het onjuiste gerucht dat er een poema op de Veluwe zou dolen kwam in 2005 prominent in het nieuws. In het Duitse natuurreservaat Wakenitz trekken verwilderde nandoes veel aandacht van de pers en van toeristen.
Andere voorbeelden van geïmporteerde exoten zijn de Japanse oester voor de oesterteelt, de muskusrat voor bont en de Amerikaanse vogelkers voor bosverbetering. Daarnaast zijn enkele diersoorten (zoals de wijngaardslak) hier sinds de Romeinse tijd aanwezig, dezelfde soort is in de zeventiende en achttiende eeuw uitgezet in de parken rondom landgoederen. Andere soorten zijn hier onbedoeld terechtgekomen, zoals de bruine rat en vele schelpensoorten waaronder de toegeknepen korfmossel en de Amerikaanse zwaardschede. Deze soorten zijn onder meer met schepen meegelift. De halsbandparkiet en de nijlgans zijn uit gevangenschap ontsnapt en de Kaspische slijkgarnaal kon Nederland bereiken na de aanleg van het Main-Donaukanaal.
Impact en wenselijkheid.
Exoten kunnen het functioneren van een (agro-)ecosysteem en de waarden die mensen daaraan toekennen beïnvloeden. In de periode met de grootste uitwisseling van soorten, de Columbiaanse uitwisseling, worden zowel voor- als nadelen gezien.
Ecologische aspecten.
Een exoot die zich massaal verbreidt in zijn nieuwe omgeving en een bedreiging vormt voor de biodiversiteit heet een invasieve soort. De lijst van invasieve soorten is op zich lang maar vormt slechts een klein deel van het totale aantal exoten. Afhankelijk van de omstandigheden kunnen dergelijke exoten de soortensamenstelling en populatieopbouw in een biotoop aanzienlijk wijzigen.
De onstuimige groei van een populatie exoten kan leiden tot het verdwijnen van veel organismen. Sommige exotische soorten concurreren om voedsel of ruimte, zoals de Japanse oester, andere soorten brengen ziekten op inheemse soorten over. Soorten als de bruine boomslangen (Boiga irregularis) –die vermoedelijk zijn meegelift met schepen– hebben op Guam door predatie de vogelstand gedecimeerd en enkele vogelsoorten uitgeroeid. Naar verwachting zullen hierdoor ook planten uitsterven, die voor hun voortplanting afhankelijk waren van de vogels. In Nederland vreest men de verspreiding van de Amerikaanse vogelkers die ook wel "bospest" wordt genoemd, maar hoewel de soms overheersende groei van deze pioniersoort plaatselijk de biodiversiteit aantast, zijn er geen bewijzen dat daardoor soorten uitgestorven zijn.
Sociale en economische aspecten.
Volgens een publicatie (2006) van het Centraal Bureau voor de Statistiek zou de totale financiële schade, die exoten veroorzaken, moeten worden geschat op 1,3 miljard euro. Daaronder zijn begrepen de kosten van schade en bestrijding van uitheemse besmettelijke ziekten. De muskusrat vormt door graafactiviteiten een gevaar voor de dijken, en de grote waternavel, een waterplant, kan in korte tijd zo uitgroeien dat de waterafvoer in gevaar komt.
Soms kunnen exoten economisch voordeel opleveren. Zo levert zalm die in de 19e eeuw in Chili is losgelaten een belangrijke bijdrage aan de economie, evenals snoekbaars in Nederland. Op Terschelling worden cranberry's geoogst die ooit per toeval zouden zijn aangespoeld. Vissoorten als guppy of zonnebaars dringen overlast door muggen terug. Momenteel wordt geëxperimenteerd met het gebruik van de Japanse oester bij het vastleggen van zandbanken. De rifvormende eigenschappen maken deze oester mogelijk geschikt voor een rol in de Nederlandse strijd tegen de zee.
Sommigen beschouwen vogels als nijlgans, mandarijneend, monniksparkiet en halsbandparkiet als een waardevolle aanvulling op de dieren in Nederlandse parken.
Wet- en regelgeving.
Om uiteenlopende redenen proberen overheden het transport van potentiële exoten te reguleren. Regelgeving is complex en dikwijls hebben lokale, nationale, Europese en internationale regelgeving betrekking op één geval. In 2016 heeft de Europese Commissie, in navolging van de EU-verordening 1143/2014 betreffende invasieve uitheemse soorten een lijst opgesteld van invasieve exotische planten- en dierensoorten, de Unielijst. In Engeland is sinds 1998 een vergunning nodig voor het houden van een groot aantal vissen zoals de blauwneus en de zonnebaars. De Europese Unie verbood de import van larven van de Amerikaanse stierkikker.
Nederland.
De Flora- en faunawet heeft betrekking op inheemse diersoorten, exoten worden hier niet door beschermd. Dat betekent niet dat exoten vogelvrij zijn! Sommige exoten kunnen op grond van Artikel 3 van de Flora- en faunawet zelfs als "beschermde "inheemse" diersoorten" worden aangewezen, wanneer zij op grond van internationale verdragen beschermd zijn of wanneer dergelijke soorten voor jagers moeilijk zijn te onderscheiden van beschermde, inheemse soorten. Hoewel deze soort niet inheems in Nederland is, geldt dat onder andere voor de Wijngaardslak.
Volgens Artikel 36 van de Gezondheids- en welzijnswet voor dieren is het verboden om zonder redelijk doel of met overschrijding van hetgeen ter bereiking van zodanig doel toelaatbaar is, bij een dier pijn of letsel te veroorzaken dan wel de gezondheid of het welzijn van een dier te benadelen. Het vangen/doden van de dieren is alleen toegestaan op de volgende gronden:
Over de jacht op exoten beslist zowel de Minister van Landbouw als de Provinciale Staten. Voor jacht op een exoot moet de provinciale overheid de bovenstaande criteria toetsen. Dit is niet eenvoudig. Zo is concurrentie om voedsel met andere dieren of predatie door een exoot niet noodzakelijk voldoende om schade aan de flora of fauna juridisch hard te maken. Bovendien wordt er gekeken of doden of vangen van het dier het juiste middel is. Bij te veel muskuseenden in een stadspark kan bijvoorbeeld worden gekozen om eieren lek te prikken in plaats van dieren te doden.

</doc>
<doc id="37828" url="https://nl.wikipedia.org/wiki?curid=37828" title="Hoge Veluwe">
Hoge Veluwe



</doc>
<doc id="37829" url="https://nl.wikipedia.org/wiki?curid=37829" title="Hoge veluwe">
Hoge veluwe



</doc>
<doc id="37830" url="https://nl.wikipedia.org/wiki?curid=37830" title="Zestiende eeuw">
Zestiende eeuw



</doc>
<doc id="37831" url="https://nl.wikipedia.org/wiki?curid=37831" title="Marshalleilanden">
Marshalleilanden

De Marshalleilanden (Marshallees: "Aolepān Aorōkin M̧ajeļ", Engels: "Republic of the Marshall Islands"), officieel de Republiek der Marshalleilanden, zijn een eilandengroep en sinds 1986 een onafhankelijke staat in de Stille Oceaan ten noorden van Nauru en Kiribati, ten oosten van Micronesia en ten zuiden van het eiland Wake.
De eilanden zijn vernoemd naar de Britse ontdekkingsreiziger-kapitein John Marshall, die er in 1788 voet aan wal zette.
Geschiedenis.
De Marshalleilanden waren ongeveer 1000 voor Christus zeker al bewoond. Spanjaarden ontdekten de eilanden in 1529. In 1885 werd de archipel een Duits protectoraat, als deel van Duits-Nieuw-Guinea. Tijdens de Eerste Wereldoorlog veroverde Japan de eilanden; in 1920 werd die overname goedgekeurd in het Verdrag van Versailles en later door de Volkerenbond gesanctioneerd (het Zuid-Pacifisch Mandaatgebied). Op 31 januari 1944 veroverden de Verenigde Staten de eilandengroep. Na de Tweede Wereldoorlog werd het een trustschap van de Verenigde Naties onder Amerikaans bestuur (het Trustschap van de Pacifische Eilanden).
Tussen 1946 en 1958 hielden de Verenigde Staten talloze kernproeven boven het atol Bikini, met gevolgen voor de bewoners en die van het nabijgelegen atol Rongelap. Het Amerikaanse Ministerie van Binnenlandse Zaken sloot later ter compensatie een miljoenenovereenkomst voor de bewoners van Rongelap. Namens het Amerikaanse Ministerie van Landbouw vaart er jaarlijks een Amerikaans militair schip, uitgerust met een stralingslaboratorium en de benodigde apparatuur, langs de eilanden om de gezondheid van de bewoners te onderzoeken en te testen op de gevolgen van ioniserende straling. Op het eiland Runit van het atol Enewetak is het nucleaire afval opgeslagen in een afgedekte bomkrater. Een rapport uit 2013, dat werd opgesteld in opdracht van het Amerikaanse Ministerie van Energie, vermeldt dat radioactief materiaal uit de krater lekte waardoor de lokale bewoners van Enewetak in hun bestaan worden bedreigd. Bij de sanering is het afdekken van de poreuze bodem van de krater nagelaten vanwege de hoge kosten.
Na het verkrijgen van zelfstandig bestuur in 1979 werden de eilanden in 1986 volledig onafhankelijk, waarbij de Verenigde Staten de veiligheid van de eilandengroep blijven garanderen. Hoewel de eilandengroep onafhankelijk is en de Verenigde Staten formeel slechts de "Ronald Reagan Ballistic Missile Defense Test Site" op het atol Kwajalein huren, is de invloed van de Verenigde Staten er groot. Zo is de officiële taal Engels en de Amerikaanse dollar de officiële munt.
Valuta.
In de Declaration and Issuance of the Sovereign Currency Act 2018 heeft de regering van de Marshalleilanden vastgelegd dat naast de Amerikaanse dollar de cryptovaluta "Sovereign" (SOV) is toegestaan als wettig betaalmiddel. Dit maakt de Marshalleilanden het eerste onafhankelijke land met een cryptomunt als wettig betaalmiddel.
Geografie.
De archipel bestaat uit 30 atollen en 1100 eilanden. Het meest bevolkte atol van het land, Kwajalein, is het grootste atol ter wereld. Hoewel Kwajalein-eiland 'slechts' 2.500 inwoners telt, huisvest het eveneens deel van het Kwajalein-atol uitmakende eilandje Ebeye op een oppervlak van 0,36 km² ruim 15.000 mensen, en is daarmee een van de meest dichtbevolkte gebieden ter wereld.
Bevolking.
In 1862 werd de bevolking van de Marshalleilanden ingeschat op 10.000. In 1960 was de bevolking ongeveer 15.000. De volkstelling van 2011 telde 53.158 inwoners. Meer dan twee derde van de inwoners van de Marshalleilanden wonen in de hoofdstad, Majuro, en het tweede stedelijke centrum, Ebeye (gelegen op Kwajalein). Dit aantal is exlusief het aantal Marshallezen dat naar het buitenland geëmigreerd is; de Compact of Free Association stelt hen in staat vrij te verhuizen naar de Verenigde Staten en daar te werken.
De meeste inwoners van de Marshalleilanden zijn Marshallees. Marshallezen zijn van Micronesische oorsprong en men denkt dat zij enkele duizenden jaren geleden vanuit Azië naar de Marshalleilanden zijn gemigreerd. Een minderheid van de Marshallezen heeft enig recente Aziatische afkomst (vooral Japans). Ongeveer de helft van de bevolking van het land woont in Majuro en Ebeye.
Taal.
De officiële talen van de Marshalleilanden zijn het Engels en het Marshallees. Beide talen worden veel gesproken.
Staatsinrichting.
De Marshalleilanden worden bestuurlijk verdeeld in de (bestuurlijke) atollen:
Klimaatverandering.
Klimaatverandering is in dit gebied merkbaar door de stijging van de zeespiegel. Ook heeft het warmer wordende zeewater een nadelige invloed op het koraal, dat tot nu juist een verdedigende rol speelde. In 2019 zond de NTR de vierdelige documentaireserie "Na ons de zondvloed" uit: deel 4 laat zien hoe regering en mensen op de Marshalleilanden met "climate change" omgaan. En hun keus voor "morgen": zullen zij eilanden ophogen of zullen zij hun eilanden moeten verlaten?
Verkeer en vervoer.
Vliegverkeer.
De Marshalleilanden tellen 26 luchthavens met regelmatige commerciële verbindingen; twee daarvan zijn internationaal: die in de hoofdstad Majuro en in Kwajalein. Beide luchthavens zijn internationaal verbonden met Guam, Micronesia en de Verenigde Staten, routes die alle worden verzorgd door het Amerikaanse United Airlines. De binnenlandse vluchten worden alle verzorgd door de nationale Marshalleilandse maatschappij Air Marshall Islands; enkel de verbinding tussen Majuro en Kwajalein wordt én door deze maatschappij én eveneens door Continental Micronesia verzorgd.

</doc>
<doc id="37835" url="https://nl.wikipedia.org/wiki?curid=37835" title="Luigi Boccherini">
Luigi Boccherini

Luigi Boccherini (Lucca, 19 februari 1743 – Madrid, 28 mei 1805) was een Italiaanse componist en cellist, de zoon van een contrabassist, van wie hij zijn eerste muzieklessen kreeg. In 1757 stuurde zijn vader hem naar Rome voor verder muziekonderricht. Na zijn terugkeer in Lucca speelde hij cello in het plaatselijke theaterorkest.
Tot 1764 was hij in hoofdzaak actief in Italië, hoewel hij 1757-1758, 1760-1762 en 1764-1765 in Wenen verbleef, waar hij een tijdelijke aanstelling had als cellist aan het hoforkest.
In 1765 kwam hij in contact met een van de toonaangevende componisten van de instrumentale muziek, de Milanese musicus Giovanni Battista Sammartini, met wie hij enige jaren samenwerkte.
Hij maakte uitgebreide tournees met de violist Filippo Manfredi in Oostenrijk en Frankrijk en oogstte veel succes in Parijs in 1767/1768 waar hij zijn eerste kamermuziek publiceerde.
Toch leverde dit aanvankelijke succes (in Parijs) geen vast werk op, zodat Boccherini en Manfredi de uitnodiging van de Spaanse ambassadeur in Parijs aanvaardden om naar Madrid te komen.
In 1769 vestigde hij zich in Madrid.
In 1778 werd hij aangenomen in het privéorkest van Don Luis (de broer van koning Karel III van Spanje) als componist en kenner van kamermuziek.
Nadat deze in 1785 overleed, werd hij benaderd door Frederik Willem II, koning van Pruisen, die hem in 1786 aanstelde op basis van een vast jaarlijks inkomen, met als tegenprestatie exclusief voor hem periodiek een serie kamermuziekwerken te componeren.
In datzelfde jaar kwam hij in aanraking met de hertog van Benavente Osasuna, die een privéorkest bezat, waar de succesvolste werken van die tijd op de talrijke muzikale soirees werden uitgevoerd.
Speciaal voor zo'n soiree componeerde hij zijn enige opera, "La Clementina" (1786), een Zarzuela, op het libretto van de dichter Ramón de la Cruz (1734-1794).
Het bekendst is wel zijn "Menuet" uit het strijkkwintet op. 11 nr. 5 (G. 275) voor strijkers, ook wel "het menuet van Boccherini" genoemd.
Hij componeerde een grote hoeveelheid kamermuziek, inclusief ruim honderd strijkkwintetten voor twee violen, altviool en twee celli (met als klassiek voorbeeld Op. 30 nr 6 (G.324), "La musica notturna delle strade di Madrid"), bijna honderd kwartetten voor strijkers en een aantal trio's voor strijkers, en sonates. Zijn composities voor orkest bevatten onder andere symfonieën en cello-concerten.
Hij overleed in armoede op 62-jarige leeftijd in Madrid, waar hij op 1 juni 1805 werd begraven.

</doc>
<doc id="37836" url="https://nl.wikipedia.org/wiki?curid=37836" title="Potentiometer">
Potentiometer

Een potentiometer (kortweg potmeter genoemd) is een spanningsdeler, waarbij de delerfactor DF, de verhouding van uitgangsspanning van de spanningsdeler tot de ingangsspanning, ingesteld kan worden tussen 0 (geen uitgangsspanning) en 1 (uitgangsspanning = ingangsspanning), bepaald door de stand van de bedieningsknop. Er geldt: uitgangsspanning Uout = DF * Uin, met Uin de ingangsspanning van de spanningsdeler. Men onderscheidt de "schuifpotentiometer", waarvan de DF varieert als men de knop ervan verschuift, en de gewone "draaipotentiometer", waarbij dit gebeurt door aan een knop te draaien. Het is gebruikelijk de potentiometers zo aan te sluiten, dat bij schuifregelaars met de knop helemaal naar beneden/helemaal naar voren en bij draaipotentiometers de knop helemaal linksom gedraaid de DF=0 wordt (geen uitgangssignaal) en andersom als de knop helemaal naar boven/naar achteren wordt geschoven respectievelijk de draaipotentiometerknop helemaal rechtsom wordt gedraaid, de DF=1 wordt: de uitgangsspanning is dan gelijk aan de ingangsspanning.
Werking.
Bij een potentiometer verplaatst een eerste (set) sleepcontacten, de loper zich over een weerstandsbaan. Beide einden van de weerstandsbaan en de loper hebben een elektrisch aansluitcontact. De loper beweegt ten opzichte van de behuizing. Daarom is een tweede (stel) sleepcontact(en) nodig dat contact maakt met een laagohmige geleiderbaan. 
Bij een gewone, single-turnpotentiometer is de weerstandsbaan cirkelvormig en ligt hij aan de buitenkant van de isolerende drager waar de weerstandsbaan op is aangebracht. Deze baan is over ongeveer 30° onderbroken. Aan beide einden van de weerstandsbaan wordt een laagohmige metallisatie aangebracht. Deze metallisatie dient om een betrouwbaar contact met een dunne metalen strip te maken, die naar de buitenzijde loopt, waar de ruimte is om de verbinding te maken met de aansluitcontacten met holnieten en om de deelfactor geheel 0 of 1 te kunnen maken, hetgeen door de beperkte slag van loper anders niet kan. De elektrisch effectieve hoek is iets kleiner dan de mechanische, omdat het allerlaatste stukje, de loper over de metallisatie glijdt, waarbij de "DF"=0 of "DF"=1 blijft.
De geleidende baan voor het tweede sleepcontact ligt concentrisch binnen de weerstandsbaan. Deze cirkelvormige baan is niet onderbroken, maar heeft een aftakking naar buiten, die door de opening in de weerstandsbaan naar de buitenkant loopt. Aan deze uitloper wordt het middelste aansluitcontact vastgeniet of op een andere manier bevestigd. 
De potentiometer vormt een variabele spanningsdeler, met deelfactor tussen 0 en 1. De totale weerstand, de som van beide spanningsdeler-weerstanden, blijft constant van waarde. De top en voet van de spanningsdeler zijn verbonden met de beide buitenste aansluitcontacten. De gedeelde spanning is beschikbaar op het middelste aansluitcontact. Ofschoon de weerstandswaarde van een potentiometer gelijk blijft verandert de spanningsdeling wel in een schakeling door de weerstand van de belasting. Om dit te compenseren worden speciale (logaritmische) weerstanden toegepast.
Potmeters bestaan in zowel lineaire als logaritmische versies:
Een potentiometer kan als variabele weerstand gebruikt worden door het lopercontact met een van de andere contacten te verbinden. 
Als de potmeter vanaf de as-zijde wordt bekeken en de aansluitcontacten staan omhoog, is het basiscontact, de voet van de spanningsdeler, de rechter aansluiting, waar de loper tegen aanzit als de as geheel linksom gedraaid wordt. Het logaritmische type wordt vooral toegepast in audioversterkers omdat de amplitudegevoeligheid van het menselijk oor ook logaritmisch is. Hierdoor kan een volumeknop met een bereik van 0 tot 10 zorgen dat een niveau van 3 half zo luid klinkt als een niveau van 6. Een logaritmische potmeter is altijd te herkennen aan een letter A op de behuizing, volgens de oude standaard was dit een B.
Gewone potentiometers kunnen, in tegenstelling tot instelpotmeters, met een knop die buiten het apparaat geplaatst is, bediend worden.
Schuifpotentiometers.
Naast de gewone single-turndraaipotmeters, zijn er de schuifpotmeters. Hierin wordt de spanningsdeelfactor door een lineaire beweging van een knop ingesteld. Schuifpotmeters zijn zowel in lineaire als in logaritmische uitvoering leverbaar.
Instelpotmeters.
Met instelpotmeters kunnen bepaalde parameters van een apparaat gekalibreerd worden. Dat kan gebeuren in de fabriek, waarin apparaten getest worden als later bij periodiek onderhoud als de betreffende parameter van het apparaat verlopen is, en buiten de toegestane tolerantieband valt. De afregeling geschiedt door een klein schroefje te verdraaien. Meestal moet een apparaat daartoe geopend worden. Soms wordt een instelpotmeter aan de zijkant van een printplaat geplaatst. Er kan dan een gaatje in de zijwand van een apparaat gemaakt waardoor de afregeling van buitenaf kan geschieden. Daarvoor zijn de staande types geschikt maar vooral het liggende type links in de figuur, dat mechanisch veel stabieler is en een precieze afdeling mogelijk maakt (aan de zijkant), omdat deze multiturn is. Als op een printplaat uitsluitend componenten met lage bouwhoogte geplaatst zijn, kan de printplaat voorzien worden van liggende componenten en parallel aan een buitenwand worden geplaatst, en kunnen in principe alle liggende potmeters van buitenaf door gaatjes in de kastwand worden afgeregeld. Er bestaan ook types die (ook) van onderaf kunnen worden bediend door een gat in de print. Instelpotmeters zijn altijd van het lineaire type. 
Instelpotentiometers worden ook weleens trimmer genoemd, maar dat woord wordt meestal gebruikt voor een variabele condensator. Duidelijker zijn trimweerstand, trimpotentiometer en trimpotmeter. 
Opbouw.
Het weerstandselement kan bestaan uit weerstandsdraad, een laag koolstofcomposiet, cermet (een mengsel van keramiek en metaal) of een geleidend plastic. Tegenwoordig bestaan de meeste potentiometers uit cermet. Dit is behoorlijk slijtvast en de weerstandswaarde blijft lang stabiel. Voor hogere vermogens worden draadgewonden potentiometers gebruikt. Bij deze potentiometers wordt om een ringvormige keramische drager weerstandsdraad gewikkeld. Deze wikkeling wordt vastgelegd door er een keramische laag op aan te brengen. Deze keramische mantel omsluit de hele wikkeling op een cirkelvormige baan na, waar de loper contact moet maken met de wikkeling. Deze potentiometers hebben verder geen behuizing zodat de toelaatbare dissipatie maximaal is, omdat de warmteweerstand naar de omgeving minimaal is, de warmte in de wikkeling kan direct naar buiten afgevoerd worden.
Wanneer een heel lage wrijving en hoge precisie vereist is, worden vaak geleidend plastic potentiometers gebruikt.
Potentiometers zijn er in allerlei soorten en maten. Single-turnpotmeters zijn in de inleiding al beschreven. De opbouw van kleine single-turnpotmeters is vergelijkbaar, alleen is de as vervangen door een plastic deel met sleuf voor een schroevendraaier.
Schuifpotmeters hebben een rechte in plaats van cirkelvormige weerstandsbaan. Ze hebben, net als draaipotmeters, een geleidende baan en een sleepcontact dat met de loper meebeweegt, zodat de spanning op de bewegende loper op het vaste aansluitcontact kan worden afgenomen. De geleidende (smallere) baan ligt naast de weerstandsbaan. 
Types die meerdere omwentelingen kunnen maken (multi-turn) hebben meestal een draadgewonden spiraalvormig element. Daartoe wordt eerst een flexibele drager met weerstandsdraad bewikkeld. De zo ontstane flexibele draadgewonden weerstand wordt op een trommel gewikkeld (loper moet aan de buitenkant zitten) of in een (loper binnen in). Ook deze types hebben een sleepcontact nodig dat het contact met de vaste aansluiting in de behuizing verzorgt. De geleider waar het sleepcontact overheen glijdt, van een massieve, ongeïsoleerde koperdraad zijn, die meegewikkeld wordt met de flexibele draadgewonden weerstand en een spiraal vormt, die tussen de windingen van de draadgewonden weerstandsspiraal in ligt. Voor de bediening van multi-turnpotmeters zijn speciale knoppen verkrijgbaar met een mechanische teller met drie cijfers (000-999).
Er zijn ook multi-turnpotmeters die via een (dubbele) tandwieloverbrenging de loper laten bewegen over een single-turnweerstandsbaan, identiek aan een gewone single-turnpotmeter.
Voor stereotoepassingen zijn tandempotentiometers verkrijgbaar, dat zijn bij een draaipotentiometer twee potentiometers achter elkaar. Eén potmeter regelt het linker kanaal, de andere het rechter. Ook beide toonregelpotmeters, die bij betere apparatuur worden toegepast voor regeling van hoog en laag zijn dan tandempotmeters. Bij tandemschuifregelaars kan een dubbele weerstandsbaan en dubbele geleiderbaan gebruikt worden. Daar hoeft alleen een mechanische, elektrisch geïsoleerde verbinding tussen beide lopers gemaakt te worden, waarop ook de bedieningsstrip en uiteindelijk de knop wordt vastgezet.
Toepassingen.
Potentiometers worden veel toegepast als volumeknop voor versterkers, bijvoorbeeld in radio- en televisietoestellen. Vanouds zijn deze potmeters gecombineerd met een schakelaar: wordt de potmeter zo ver mogelijk linksom gedraaid, dan wordt het apparaat uitgeschakeld.
In audiomengpanelen en in audioequalizers worden veelal schuifpotmeters toegepast. 
Bij audio- en video-apparatuur voor vaste opstelling wordt tegenwoordig een infrarood afstandsbediening gebruikt en intern in het apparaat worden digitale technieken gebruikt om de instellingen, bijvoorbeeld geluidssterkte, in te stellen. Op het apparaat zelf zijn dan kleine drukknopjes aangebracht, om de meest elementaire functies te kunnen bedienen. Zo kunnen de toestellen ook nog gebruikt worden als de afstandsbediening defect is of zoek geraakt totdat er een nieuwe afstandsbediening is binnengekomen.
Multi-turnpotmeters werden toegepast in dure wetenschappelijke apparatuur. Precisie-instellingen worden echter steeds vaker digitaal gedaan, bijvoorbeeld met een aanraakscherm met een decimaal toetsenbord op het display. Dat is preciezer en slijtvaster.

</doc>
<doc id="37837" url="https://nl.wikipedia.org/wiki?curid=37837" title="Potmeter">
Potmeter



</doc>
<doc id="37838" url="https://nl.wikipedia.org/wiki?curid=37838" title="Suikerzakjes">
Suikerzakjes



</doc>
<doc id="37845" url="https://nl.wikipedia.org/wiki?curid=37845" title="Konik">
Konik

De konik ("Equus caballus" var. "konik") is van oorsprong een in Polen en Wit-Rusland in het halfwild gehouden paardenras dat klein van stuk en heel sober is. "Koń" is Pools voor paard, "konik" (konjiek) voor paardje. 
Kenmerken en oorsprong.
Van de konik wordt vaak gezegd dat hij verwant is aan de tarpan, een uitgestorven wild paard uit Oost-Europa. Evenals vele andere oorspronkelijke paardenrassen is de konik klein (ponymaat) en toont zijn vacht kenmerken van het wildkleurpatroon. Deze eigenschappen maken het paard in de vrije wildbaan minder zichtbaar voor mogelijke predatoren. De konik in de vrije wildbaan heeft geen verzorging nodig en kan het hele jaar buiten blijven. Om deze reden wordt het dier ingezet ter begrazing in natuurgebieden. Ook wordt gekozen voor de konik omdat hij geen kenmerken heeft die door fokkers speciaal voor het gebruik door de mens geselecteerd zijn. De koniks zijn nagenoeg vrij van ziekten die gedomesticeerde paarden kunnen hebben. Hun karakter wordt omschreven als gewillig, rustig en sober.
Uit recent onderzoek is gebleken dat de Poolse konik niet de meest recente afstammeling is van het Europese wilde paard en daar ook niet het meest op lijkt. Mythologisering en beeldvorming rond het uiterlijk van het wilde paard en de vermeende ontstaansgeschiedenis van de Poolse konik hebben decennialang de werkelijke feiten hieromtrent verhuld. Vanuit deze misvatting is midden 20e eeuw door de Poolse onderzoeker Zygmunt Vetulani geprobeerd uit het konikpaard het Europese wilde paard terug te fokken.
Begrazing door paarden.
Paarden hebben een differentiërend effect op de begroeiing. Ze eten graag kort gras, waardoor ze vaak hetzelfde terrein begrazen. Zo ontstaat een typische paardenwei. Een latrine daarentegen verruigt, doordat daar door paarden niet gegeten wordt. Hierdoor ontstaan omstandigheden waarbinnen een meer diverse flora en fauna zich kan ontwikkelen.
Geschiedenis in Nederland.
In Nederland werden koniks voor het eerst in 1981 geïntroduceerd in het natuurbeheer door bioloog Gerben Poortinga. De introductie was niet uitsluitend bedoeld als manier om bebossing tegen te gaan zoals voorheen de inzet van boerenvee, maar als een integraal onderdeel van de natuur. Grazers en de natuur om hen heen moeten zich in deze visie in onderlinge afhankelijkheid ontwikkelen. Poortinga verlangde van de beheerders dat strikt natuurlijke kuddevorming zou plaatsvinden zonder dierverzorgende maatregelen en dat overbevolking uitsluitend aselect en op basis van ecologische ontwikkelingen van het gebied zouden plaatsvinden. Na lang onderhandelen bereikte Poortinga instemming met een vrije keuze van het uitgangsmateriaal. Aan de kwaliteit van de koniks op de is dat volgens Margriet Markerink, auteur van het boek "Koniks, wilde paarden in Nederland", nog steeds te zien. Naar aanleiding van het succes van de natuurontwikkeling op landgoed de Ennemaborg wordt het ras nu voor begrazingsdoeleinden gebruikt in Nederlandse natuurreservaten als de Oostvaardersplassen, Goudplaat (Noord-Beveland) en de Gelderse Poort. Hier functioneert de konik als een van de grote grazers. Ook in omringende landen is de beheersvisie nu overgenomen en toegepast. 
In 2018 werd besloten het aantal konikpaarden in de Oostvaardersplassen terug te brengen tot 450. Een aantal van de overtollige dieren is in 2019 overgebracht naar natuurgebieden in Spanje (in de buurt van Burgos) en in Wit-Rusland.
Predatie.
In de Nederlandse natuurgebieden ontbreken predatoren van de konik. Hierdoor is het gedrag van de paarden anders dan in een gebied met predatoren zoals wolven of lynxen. In de Franse Jura is de konik uitgezet omdat de paarden minder last van predatoren hebben dan de schapen die er rondlopen. In Letland is de konik uitgezet om verbossing tegen te gaan in een milieu waar de wolf thuis is. De ervaring tot nu toe leert dat een gezonde kudde paarden weinig te duchten heeft van de wolf. De wolf is niet direct gewend om op het paard te jagen; ook de wolf moet zich hieraan aanpassen.

</doc>
<doc id="37847" url="https://nl.wikipedia.org/wiki?curid=37847" title="Backstreet Boys">
Backstreet Boys

De Backstreet Boys is een Amerikaanse boyband uit Orlando, Florida, die is opgericht in 1993 en bestaat uit Nick Carter, Brian Littrell, AJ McLean, Howie Dorough en Kevin Richardson (hij verliet de groep in 2006, maar keerde in 2012 terug).
De band heeft wereldwijd meer dan 100 miljoen platen verkocht, waardoor ze de bestverkochte boyband aller tijden zijn, en een van 's werelds best verkopende muziekartiesten. Ze zijn de eerste groep sinds Led Zeppelin die met hun eerste tien albums de top 10 van de Billboard 200 bereikten, en de enige boyband die dat heeft gedaan. De albums "Backstreet Boys" en "Millennium" werden beide als diamant gecertificeerd door de Recording Industry Association of America (RIAA), waardoor ze een van de weinige bands zijn die meerdere diamanten albums hebben. In april 2013 kreeg de groep een plek op de Hollywood Walk of Fame.
Discografie.
NPO Radio 2 Top 2000.
Elk jaar is de Backstreet Boys te vinden in de Nederlandse Top 2000 met in 2015 het voorlopige hoogtepunt van drie noteringen en de hoogste posities.

</doc>
<doc id="37850" url="https://nl.wikipedia.org/wiki?curid=37850" title="Klei">
Klei

Klei is een klastisch sedimentair gesteente, dat voornamelijk bestaat uit lutum, gronddeeltjes kleiner dan 2 µm.
Het verschil met zand is dat zand bestaat uit kleine rotsblokjes (als gevolg van erosie door water, wind en/of temperatuurverschillen) en klei bestaat uit (kleine) kleiplaatjes. Kleiplaatjes zijn chemisch gevormd en bestaan uit silicium- en aluminiumzouten. Als gevolg van de plaatjesvorm en chemische samenstelling heeft een kleiplaatje een positieve en een negatieve kant waardoor water en mineralen beter worden vastgehouden. Samen met het humusgehalte (voor zowel zand- als kleigrond) bepaalt dat een groot deel van de vruchtbaarheid van de grond. 
Indien de grond voor meer dan 25% bestaat uit lutumdeeltjes is er sprake van klei. Bij 25% tot 35% lutum is er sprake van lichte klei, bij 35% tot 50% is er sprake van matig zware klei en bij meer dan 50% lutum is er sprake van zware klei.
Klei bestaat uit kleimineralen, waarvan vele soorten bestaan. Kleigronden zijn, vergeleken met zand, slecht waterdoorlatend. In droge tijden houden ze veel langer water vast, maar in natte tijden verdrinken gewassen eerder. Ook hebben kleigronden minder last van uitspoeling van mineralen zoals nitraat en fosfaat dan zandgronden. Hierdoor houden ze beter voedselstoffen voor planten vast en zijn ze over het algemeen voedselrijk. Pogingen om in het kader van natuurbeheer kleigronden te verschralen zijn nutteloos of moeten zeer lange tijd worden volgehouden. Kleigronden zijn structuurgevoeliger dan de meeste zandgronden. Het organische stofgehalte moet op peil gehouden worden (door het aanbrengen van organische mest en keuzes in het bouwplan) en bekalking. Kleigrond is gevoeliger voor structuurbederf door zware machines dan zandgrond. Bodemleven en ook een vorstperiode (als gevolg van het uitzetten en inkrimpen van ijs) doet de bewerkbaarheid van kleigrond in het daaropvolgende teeltseizoen goed.
Leisteen bestaat uit klei dat door nieuwe afzettingen is samengedrukt (vergelijk zandsteen). Grote delen van bijvoorbeeld de Eifel daar waar het oppervlak bestaat uit verweerd leisteen zijn dan ook redelijk vruchtbaar.
Klei komt in Nederland voornamelijk voor in de kuststreken (zeeklei) en langs de rivieren (rivierklei) en meer landinwaarts op hogere gedeelten beekklei of leem. Kleigronden die ontwaterd worden, komen lager te liggen, doordat het water dat zorgde voor meer ruimte tussen de kleideeltjes verdwenen is en de kleideeltjes dichter op elkaar komen te zitten. Dit verschijnsel wordt inklinken (of klink) genoemd. Klink is een van de factoren die bijdragen aan bodemdaling.
Toepassing.
Sommige kleisoorten, zoals "potklei" en "beekklei", worden gebruikt voor traditioneel keramiek, zoals aardewerk of baksteen, in de beeldhouwkunst of om mee te boetseren. In de dijkenbouw en andere civieltechnische constructies wordt zowel klei als keileem gebruikt.
Klei die een zekere hoeveelheid water bevat, kan men kneden in elke gewenste vorm. Laat men de klei hierna drogen, dan wordt hij hard. Door wateropname kan de klei echter daarna nog weer zacht worden. Om aardewerk zijn blijvende vorm te geven wordt de gedroogde klei in een oven bij een temperatuur van ongeveer 900 °C gebakken. Eerst verliezen de kleimineralen rond de 600 °C hun hydroxidegroepen waardoor de kristalstructuur verstoord wordt. Wordt de klei nog verder verhit dan groeien de deeltjes aan elkaar, wat sinteren wordt genoemd, en treedt uiteindelijk verglazing op. Na sinteren kan de gebakken klei niet meer door wateropname zacht gemaakt worden.
Door andere materialen aan klei toe te voegen kan men speciale eigenschappen krijgen, zoals bij papierklei of vlasklei. Klei wordt ook gebruikt als grondstof voor cement.

</doc>
<doc id="37851" url="https://nl.wikipedia.org/wiki?curid=37851" title="Aleksandr Zajtsev (schaker)">
Aleksandr Zajtsev (schaker)

Aleksandr Nikolajevitsj Zajtsev (Russisch: Александр Николаевич Зайцев) (Vladivostok, 15 juni 1935 - nabij Vladivostok, 31 oktober 1971) was een Russische schaker. In 1967 werd hij grootmeester FIDE. Hij heeft verscheidene keren meegespeeld om het kampioenschap van de USSR en hij heeft ook in andere toernooien successen geboekt.
Hij heeft ook verscheidene varianten op zijn naam staan. Een bekende is de Zaitsev-variant in het Wolgagambiet (schaakopening Ben-Oni). In deze variant zijn wereldwijd 2578 partijen gespeeld: de witspeler wint 958 (=37%) partijen, de zwartspeler wint 1149 (=45%) partijen en er eindigen 471 (=18%) partijen in remise.
Zaitsevvariant in het Spaans: 1.e4 e5 2. Pf3 Pc6 3.Lb5 Lc5 4.00 Pd4 5.b4
Zajtsev overleed aan de gevolgen van complicaties van een voetoperatie.

</doc>
<doc id="37859" url="https://nl.wikipedia.org/wiki?curid=37859" title="Jaren tachtig">
Jaren tachtig



</doc>
<doc id="37860" url="https://nl.wikipedia.org/wiki?curid=37860" title="Evoluon">
Evoluon

Het Evoluon is een discusvormig gebouw in de Nederlandse stad Eindhoven, ontworpen door de architecten Louis Kalff en Leo de Bever. De futuristische op een vliegende schotel gelijkende koepel meet 77 m in diameter en het beton van de koepel wordt door 169 kilometer spankabel op zijn plaats gehouden.
Het gebouw wordt gebruikt voor tentoonstellingen en als congres- en evenementencentrum. Het is in 2018 aangewezen als rijksmonument.
Geschiedenis.
Het Evoluon werd gebouwd als uithangbord voor de technologische vooruitgang en dan met name die aspecten daarvan waarbij het van oorsprong Eindhovense bedrijf Philips betrokken was. Het gebouw werd in 1966 ter gelegenheid van het 75-jarig bestaan van Philips aan de stad Eindhoven 'aangeboden'.
Museum.
Het gebouw is van 1966 tot 1989 als educatief technologiemuseum in gebruik geweest en trok tot in de jaren 70 grote bezoekersaantallen. Dit kwam mede omdat de bezoekers zelf mochten experimenteren en demonstratiemodellen konden bedienen. Dat was toen nog nieuw en vooral aantrekkelijk voor scholieren en andere jeugdigen. Veel scholen organiseerden traditioneel eenmaal per jaar een 'reisje Evoluon'. Het was onderdeel van een NS-dagtocht. Bovendien waren er in Nederland nog geen concurrerende techniekmusea.
In de jaren 70 en 80 kwamen echter ook in andere steden dergelijke op techniek gerichte publieksmusea zoals in Amsterdam (eerst NINT en later NEMO). Hierdoor liepen de bezoekersaantallen van het Evoluon elk jaar terug. De exploitatie en actualisering van de opstelling kostte veel geld en ten slotte kwam men in de rode cijfers. Ook met Philips (eigenaar van het gebouw) ging het in die jaren niet geweldig en het concern stootte bij grootscheepse reorganisaties veel onrendabele takken af. Volgens Philips werd het te kostbaar om de tentoonstellingen voldoende te actualiseren. Ondanks veel protest besloot de concern-directie, na jaren van geld toeleggen op het Evoluon, de tentoonstelling in het gebouw te sluiten en vanaf 1989 had het geen publieksfunctie meer.
Congres- en evenementencentrum.
Daarna werden er op het omliggende terrein verschillende nieuwe gebouwen opgeleverd en sinds 1996 is het Evoluoncomplex een congres- en evenementencentrum.
Vanaf 2004 tot 11 maart 2013 was de Stichting Vrienden van het Evoluon actief. Deze stichting streefde ernaar het Evoluon te herstellen als icoon voor technologie en vooruitgang. Op 27 februari 2018 werd de stichting opnieuw opgericht.
Per zomer 2012 wilde Philips het gebouw weer voor (tijdelijke) tentoonstellingen gebruiken. In dat jaar werd de aftrap gegeven met een expositie over het menselijk brein, in samenwerking met Discovery Center Continium in Kerkrade. Daarna volgden meer evenementen in samenwerking met Continium, alsmede met NEMO en met Technopolis in Mechelen (België).
In oktober 2013 gaf de Duitse band Kraftwerk vier 3D-concerten in het Evoluon, elk bijgewoond door 1200 toeschouwers. De zaal was daartoe persoonlijk uitverkoren door Kraftwerk-oprichter Ralf Hütter, vanwege het retro-futuristische uiterlijk van het gebouw en de relatie met Philips. 3D-animaties waarin de schotelsectie van het gebouw afdaalde uit de ruimte, maakten deel uit van het nummer "Spacelab".
In het najaar van 2014 werd in het Evoluon het programma "SlimmerIQen" van RTL 4 opgenomen.
In de film "De familie Slim" uit 2017 vindt de uitvindersbeurs Inventicon in het Evoluon plaats.
Het Evoluon is een van de opnamelocaties van de film "De club van lelijke kinderen (2019)".
StukTV heeft in 2022 in seizoen 4 van het YouTube-programma "De Kluis" het Evoluon als bankgebouw gebruikt.
Het nieuwe Evoluon.
Sinds 2022 is het Evoluon heropend als museum onder de leiding van Next Nature. Deze stichting richt zich op het onderzoeken van de impact van technologie op ons leven en de planeet. Door middel van tentoonstellingen, educatieve programma's voor scholen en programma's voor bedrijven maakt Next Nature in het Evoluon mogelijke toekomstscenario's tastbaar voor een breed publiek.
In het najaar van 2021 werd de eerste attractie geopend, namelijk een "virtual reality (VR) tijdmachine" waarmee bezoekers miljarden jaren vooruit in de tijd kunnen reizen. In 2022 werd de eerste tentoonstelling "RetroFuture: de toekomst van gisteren" geopend. In 2023 volgde de tweede tijdelijke tentoonstelling "Spacefarming: de toekomst van voedsel". In 2025 staat de opening gepland van de permanente tentoonstelling "Enter Spaceship Earth". Next Nature herpositioneert dit historische rijksmonument als een trainingscentrum voor de bemanning van Ruimteschip Aarde. De training van deze bemanning omvat de voorbereiding van individuen om de diverse uitdagingen en verantwoordelijkheden aan te pakken die gepaard gaan met duurzaam en verantwoord leven op onze planeet. Door de Aarde te beschouwen als een ruimteschip dat door het heelal beweegt, wordt benadrukt dat we voorzichtig moeten omgaan met de beperkte hulpbronnen en kwetsbare ecosystemen om het welzijn van alle bewoners te waarborgen. De ambitie is om jaarlijks minstens 100.000 bezoekers te verwelkomen en de impact van de training te monitoren.

</doc>
<doc id="37861" url="https://nl.wikipedia.org/wiki?curid=37861" title="Mujannahgambiet">
Mujannahgambiet

Het mujannahgambiet of Sturmgambiet is in het schaken een variant van de Birdopening (1. f4). Het gambiet is ingedeeld bij de flankspelen en valt onder ECO-code A03. De zettenreeks is
In het Perzische Shatranj, een voorloper van het moderne schaak, verwees de term "mujannah" (de opening vanuit de flank) naar het opschuiven van de flankpionnen f2 en c2. Als zwart antwoordde met het naar voren zetten van zijn flankpionnen f7 en c7 was er sprake van een "dubbele mujannah". Daarnaast kende men de term "mashaikhi" (de opening van de sjah) voor de opening in het centrum met de d- en de e-pion.

</doc>
<doc id="37862" url="https://nl.wikipedia.org/wiki?curid=37862" title="Lev Tolstoj">
Lev Tolstoj

Graaf Lev Nikolajevitsj Tolstoj (Russisch: , , ook wel "Leo Tolstoi") (landgoed Jasnaja Poljana, 9 september 1828 – Astapovo, 20 november 1910) was een Russisch filosoof, christenanarchist, pacifist, beoefenaar van politieke filosofie en schrijver van voornamelijk romans en korte verhalen. Hij is vooral bekend van zijn realistische romans "Oorlog en vrede" (1869) en "Anna Karenina" (1877), die worden beschouwd als twee van de beste boeken uit de wereldliteratuur. Lev Tolstojs godsdienstige en politieke ideeën hadden veel invloed op de verdere ontwikkeling van het christenanarchisme en pacifisme.
Tolstoj werd 4 maal genomineerd voor de Nobelprijs voor de Literatuur (1902, 1903, 1904, 1905). Zijn tijdgenoten respecteerden hem zeer: Dostojevski beschouwde hem als de grootste van alle romanschrijvers die toen leefden, terwijl Gustave Flaubert uitriep: "Een groot kunstenaar, een groot psycholoog!"
Levensloop.
Tolstoj werd geboren op het landgoed Jasnaja Poljana, in de buurt van Toela, 180 kilometer ten zuiden van Moskou. Hij kwam uit een familie van hoge adel. Zijn vader, graaf Nikolaj Iljitsj Tolstoj, nam deel aan de 'Vaderlandse Oorlog' van 1812 tegen de legers van Napoleon. Zijn moeder, Maria Nikolajevna Volkonskaja, was vorstin.
Hoewel beiden van adel, hadden zijn ouders erg verschillende achtergronden. De titel van graaf dateerde in Rusland pas vanaf het begin van de 18de eeuw. Ilja, de vader van Nikolaj, had bovendien zijn gezin geruïneerd door zijn kwistige levensstijl. Prinses Maria daarentegen, vier jaar ouder dan Nikolaj en een schatrijke erfgename, stamde af van de half legendarische prins Rurik, stichter van de Russische staat. Afgaande op de half-biografische roman "Oorlog en vrede" moet het evenwel een liefdevol huwelijk zijn geweest.
Levs ouders overleden echter al vroeg en hij werd door familieleden opgevoed. Zijn vroege leven op Jasnaja Poljana heeft een grote invloed uitgeoefend op de toekomstige schrijver. Daar maakte hij kennis met het leven van de arme boeren. Hij kreeg onderwijs van huisleraren en las erg veel in het Frans, Duits en Engels. In het Frans las hij bijvoorbeeld alle werken van Rousseau, van wie hij op 15-jarige leeftijd een portretje in een medaillon om zijn hals droeg. Ook las hij al vroeg de gedichten, sprookjes en legenden van de door hem bewonderde Poesjkin.
Toen hij in 1844 zestien jaar oud was ging hij naar de universiteit van Kazan, waar hij oosterse talen studeerde om zich voor te bereiden op een diplomatieke carrière. Teruggekeerd op het familielandgoed stichtte hij zijn eerste schooltje voor de kinderen van de arme boeren. Hij was toen 21 jaar oud. Dit eerste schooltje heeft niet lang bestaan, hoogstens een jaar. Er is vrijwel niets over bekend.
In 1851, nadat hij grote schulden tijdens het gokken had gemaakt en een wild leven geleid, vergezelde hij zijn oudere broer Nikolaj, die officier was in het Russische leger, naar de Kaukasus en trad even later ook tot het leger toe als cadet. Tolstoj vocht mee in de Kaukasus tegen de opstandige en naar onafhankelijkheid strevende islamitische bergvolken in de Noordelijke Kaukasus (in het Russisch "Tataren" genoemd, maar niet verwant met de Wolga-Tataren uit Tatarije).
In de herfst van 1854 werd tweede luitenant Lev Tolstoj op eigen verzoek overgeplaatst naar het oorlogsgebied op de Krim als commandant van een artilleriebatterij bij de verdediging van Sebastopol. De Krimoorlog wordt vaak de eerste moderne oorlog genoemd omdat nieuwe ontwikkelingen in technologie, vervoer en communicatie op de oorlogvoering werden toegepast. Het was ook de eerste oorlog die onmiddellijk het publiek bereikte door fotografie en door verslaggeving via telegrafie. Daardoor kon het publiek reageren terwijl de oorlog nog bezig was. Tolstoj werd zelf een onderdeel van die moderne verslaggeving door zijn verhalen "Sebastopol in december", "Sebastopol in mei" en "Sebastopol in augustus". Hij spreekt de lezer rechtstreeks in de tweede persoon aan en probeert een realistisch beeld te geven van de oorlog: "Ge zult de oorlog niet in zijn correcte, mooie en glimmende rangen zien, met muziek en trommelslagen, met wuivende banieren en generaals op hun steigerend paard; eerder zult ge hem zien zoals hij werkelijk is - in bloed, in lijden, in dood..."
In deze jaren schreef hij zijn "Kinderjaren" en "Jeugdjaren" en een eerste reeks verhalen. Voor al zijn geschriften vond hij vrijwel direct een uitgever en raakte als schrijver bekend. Door zijn verhalen uit beide oorlogen wordt hij ook wel de 'eerste oorlogscorrespondent' genoemd.
Reizen naar Duitsland, Frankrijk, Engeland en Italië.
In 1857 en 1860-1861 ging hij op reis om meer van de wereld te zien. Hij uitte zijn teleurstelling over de Europese manier van leven in het verhaal “ Luzern ”. Hij was teleurgesteld door het contrast tussen rijk en arm, dat zichtbaar was onder het laagje vernis van de Europese cultuur.
In de jaren 1857 tot 1861 reisde hij twee keer naar West-Europa: de eerste keer als toerist naar Duitsland, Frankrijk, Zwitserland en Italië, de tweede keer, aanvankelijk om zijn in een Frans kuuroord verblijvende doodzieke broer Nikolaj bij te staan en vervolgens, na diens dood, om in verschillende landen het lager onderwijs en volwassenenonderwijs te bestuderen, deed hij daarenboven Engeland en België aan. In 1857 maakte hij te Parijs een publieke terechtstelling met de guillotine mee en hij was vervuld van afschuw. Hij ontmoette Victor Hugo en bewonderde diens "Les Misérables". Zijn eigen oorlogsscènes zijn gelijkend. In 1859 stichtte hij voor de tweede keer een school voor de boerenkinderen van Jasnaja Poljana. In 1861 ontmoette hij te Brussel Pierre-Joseph Proudhon. Hij wisselde met hem van gedachten over opvoedkunde en las diens boek "La guerre et la paix" ("Oorlog en vrede"), waarvan hij de titel zou overnemen voor zijn eigen meesterwerk. Terug in Rusland vestigde hij zich bij de Wolga op een landgoed dat hij had geërfd. Hij trouwde in 1862 met de zeventien jaar jongere Sofija Andrejevna Bers (1844-1919). Hier schreef hij zijn meesterwerk Oorlog en Vrede (1864-1869).
In 1862-1863 deed hij verslag van zijn ervaringen als pedagoog en onderwijzer in een eigen tijdschrift dat onder de titel "Jasnaja Poljana" in twaalf afleveringen werd uitgegeven. In de zomer van 1862 was Tolstoj aan het kuren in Zuid-Rusland, niet ver van Samara (hij was altijd bang net als twee van zijn drie broers tuberculose te zullen krijgen). Daar bereikte hem het bericht dat de politie, op bevel van de minister van binnenlandse zaken, op 6 en 7 juli een inval in zijn woonhuis en schoolgebouw had gedaan, op zoek naar voor Tolstoj belastend materiaal. Alles werd opengebroken en overhoop gehaald, maar er werd niets gevonden waarop men hem kon aanklagen. Tolstoj was hierover erg verontwaardigd en schreef na thuiskomst een boze brief aan tsaar Alexander II, die hij hem door vrienden aan het hof in Sint-Petersburg persoonlijk liet overhandigen.
Op 23 september 1862 trouwde Tolstoj onverwacht met de toen pas 18-jarige Sofia Andrejevna Behrs, dochter van een arts van het Kremlin. Tolstoj had toen al een zoon bij een horige. Door het beginnend familieleven verloor hij al snel zijn belangstelling voor de school. Die sloot in 1863. Op 10 juli 1863 kreeg het echtpaar hun eerste kind en vervolgens werd ieder jaar nog een van de uiteindelijk dertien kinderen geboren. In die tijd schreef Tolstoj zijn roman "Oorlog en vrede", met medewerking van zijn echtgenote. Toen dat boek klaar was opende Tolstoj voor de derde keer een schooltje aan huis en ontwikkelde hij een leergang voor het leesonderwijs, "Novaja Azboeka", waarvan de tweede editie, uit 1875, een grandioos succes werd, met uiteindelijk tussen de 1 en 2 miljoen verkochte exemplaren. Ondertussen was hij ook begonnen aan zijn "Anna Karenina", dat in 1877 in tijdschriftafleveringen begon te verschijnen.
Daarna kwam er een verandering in het werk van Tolstoj. Hij hield zich bezig met het geloof en schreef religieus-filosofische traktaten en raakte in conflict met de kerk, omdat hij vond dat de kleine, arme boeren, de zogenaamde moezjiks, de dragers van het ware geloof waren. Hij deed afstand van zijn rijkdom en bediendes en ging zich wijden aan een eenvoudig leven. Wel bleef hij op zijn landgoed wonen. Zijn vrouw was het oneens met zijn opvattingen.
Tijdens de hongersnood van 1891 begon Tolstoj zichzelf in te zetten voor hulpverlening aan de getroffen gebieden. Samen met zijn twee dochters richtte hij honderden gaarkeukens op. Zijn gaarkeukens verstrekten twee maaltijden per dag en leverden brandhout. Voor de zwakkeren was eten, drinken en brandhout gratis, maar de rest moest meehelpen in ruil voor deze goederen. Later leverden Tolstoj en zijn organisatie ook zaaigoed en werkpaarden aan de boeren. Zijn vrouw Sofia haalde geld op in Moskou en in het buitenland. In de pers bekritiseerde Tolstoj het beleid van de regering. Tolstoj kaartte de verspilling en diefstal van hulpgoederen aan. Tolstoj bleef in het gebied tot de redelijke oogst van 1893.
Op 27 oktober 1910 ontvluchtte de dan tweeëntachtigjarige Tolstoj 's nachts in het geheim zijn huis, vergezeld van zijn arts Markovitsky. Hij liet een brief voor zijn vrouw achter. De Russische pers sprong gretig op het schandaal. Uiteindelijk was het de journalist Konstantin Orlov, theatercriticus en zoon van een volgeling van Tolstoj, die hem inhaalde in Kozelsk en hem in het geheim vergezelde naar Astapovo. Hij stuurde een telegram naar Sofia Andrejevna en de kinderen dat Lev Nikolajevitsj ernstig ziek was en zich in het huis van de stationschef bevond. Tolstoj had zich ergens in Zuid-Rusland willen terugtrekken in een klooster om daar te sterven. Hij stierf echter in de woning van de stationschef aan de gevolgen van een longontsteking.
Hij werd begraven in een eenvoudig graf op zijn landgoed, op de plek waar volgens een plaatselijke legende een groen stokje verborgen lag dat iedereen gelukkig zou maken. In 1918 of 1920 kreeg Astapovo een nieuwe naam: "Lev Tolstoj".
Werk.
Tolstoj begon begin jaren 1850 korte verhalen te schrijven. Eerste succes had hij met zijn gedeeltelijk autobiografische trilogie "Kindertijd" (1852), "Jeugdjaren" (1854) en "Jongelingschap" (of "Studentenjaren") (1857), waarmee hij aantoonde het artistiek meesterschap al van meet af aan onder de knie te hebben. Kenmerkend voor zijn schrijfstijl was van meet af aan een uitzonderlijke precisie en taalbeheersing.
Veel van Tolstojs romans en verhalen zijn relatief arm aan gebeurtenissen: de personages en niet hun daden staan in het middelpunt. Anders dan bijvoorbeeld Fjodor Dostojevski beeldt hij normale, gezonde evenwichtige mensen uit, met een glashelder innerlijk leven. Tolstojs realisme is echter ook ethisch: hij spreekt waardeoordelen uit. In de periode na 1880 schreef hij zelfs tendentieuze literatuur. Pas in zijn allerlaatste jaren keerde hij weer wat terug naar het zuiver artistieke.
De belangrijkste werken van Tolstoj gelden onverkort als monumenten in de wereldliteratuur. Zijn romans "Oorlog en vrede" en "Anna Karenina" hebben nog nauwelijks aan kracht ingeboet en worden steeds weer door nieuwe generaties gelezen.
Oorlog en vrede.
In "Oorlog en vrede" (1865-1869) ontwikkelt zich een lange reeks gevarieerde taferelen uit het leven van het Russische volk tussen 1805 en 1812, van de veldtochten bij Austerlitz tot de terugtocht van Napoleon na de brand van Moskou. Gedurende zeven jaar wordt het lot gevolgd van de familie Bolkonski en Rostov, en van de eenzame Pierre Bezoechov. Realistische beschrijvingen van veldslagen worden afgewisseld met uitvoerige beschrijvingen van het dagelijks leven van de adel. De handeling ontwikkelt zich op twee vlakken: het algemeen Russische en het individuele. Historische gebeurtenissen en individuele lotsbestemmingen zijn nauw met elkaar verbonden. De historische figuren Napoleon en Koetoezov dienen ter illustratie van Tolstojs visie dat grote mannen geen bepalende invloed hebben op de loop der geschiedenis. Het verloop wordt feitelijk bepaald door een groot aantal mensen wier handelingen elkaar doorkruisen en die onverwachte en onvoorziene situaties veroorzaken.
Tolstojs personages zijn nooit eenzijdig of statisch: ze groeien langzaam. Op zoek naar een zinvol leven ondervinden ze succes en mislukking, vreugde en verdriet, glorie en berouw. In de karaktertekening gebruikt Tolstoj vaak het procedé van antithese: tussen vorst Andrej en Pierre, tussen Hélène en Natasja zijn er tegenstellingen in gedrag of temperament. In de titel "Oorlog en vrede" schuilt ook een tegenstelling.
Anna Karenina.
De antithese keert ook terug in de roman "Anna Karenina" (1877). Anna is gehuwd met de oudere hoge ambtenaar Karenin, maar wordt verliefd op de jonge graaf Vronski. Parallel aan de liefdesrelatie die zich ontwikkelt tussen Anna en Vronski beschrijft Tolstoj de contrasterende relatie van twee echtparen: Levin (die sterk doet denken aan Tolstoj zelf) en Kitty ondervinden veel problemen in de eerste periode van hun huwelijk, maar lijden geen schipbreuk dankzij het plichtsbesef van de man. Stefan Oblonski en Dolly zijn al jaren ongelukkig getrouwd, Stefan is lichtzinnig, maar zijn vrouw aanvaardt het omwille van de kinderen.
Compositorisch vormt de roman een evenwichtig en afgerond geheel. Als Anna Karenina in het eerste deel van de roman aankomt op een perron in Sint-Petersburg hoort ze dat een spoorwegmedewerker omgekomen is op het spoor. "Een slecht voorteken", is haar reactie. Later beneemt ze zich zelf het leven door voor de trein te springen. Kenmerkend is het gebruik van dit soort parallellisme en contrast, en van symbolen en leidmotieven.
Overig proza.
Naast "Oorlog en vrede" en "Anna Karenina" schreef Tolstoj met "Opstanding" (1899) nog een derde grote epische roman. "Opstanding" heeft als thema de gevallen mens die zich toch moreel weer kan verheffen. Het werk heeft een sterk moralistische inslag en mede daardoor niet de grootsheid van zijn twee eerder genoemde romans.
Behalve zijn grote epische werken schreef Tolstoj ook veel novellen en verhalen, met als hoogtepunten: "Luzern" (1857, een kritiek op het "onmenselijke" westen), "De Kozakken" (1863, over de overbodige mens Olenin die een nieuw levensdoel vindt in de militaire acties in de Kaukasus), "De dood van Ivan Iljitsj" (1886, over de langzame dood van een ambtenaar die vol afschuw vervuld is omdat hij moet sterven), "De Kreutzersonate" (1889, over een ongelukkig huwelijk) en "Hadji Murad" (1904, over de wilde bergbewoners van de Kaukasus). Ook zijn kortere werk wordt in zijn soort algemeen beschouwd als van het allerhoogste literaire niveau.
Theater.
Tussen 1864 en 1910 schreef Tolstoj 8 toneelstukken van uiteenlopend gehalte. De kluchten "Een besmette familie" (1864) en "De nihilist" (1866) drijven de spot met progressieve intellectuelen. De moralistische tweeakter "De oorzaak van alles" (1910) behandelde het kwaad van sterke drank. Twee langere didactische drama's "Het levende lijk" en "Het licht schijnt in de duisternis" werden geschreven in de jaren 1900 maar postuum gepubliceerd. Eén stuk dat onmiddellijk een plaats verwierf in het Russische repertoire was "Vruchten der verlichting" (1889), een satire op het salonspiritualisme van de hogere klasse in Moskou. Het stuk beleefde zijn privépremière op Jasnaja Polnaja, werd daarna openbaar opgevoerd in Tula en werd in 1891 in Moskou geproduceerd door de nog jonge Konstantin Stanislavski.
Het meest invloedrijke toneelstuk van Tolstoj is evenwel de tragedie "De macht der duisternis" (1886). Ondanks zijn uitdrukkelijke verwijzing naar seksuele uitspattingen en moord slaagde Tolstojs volgeling Vladimir Tsjertkov erin de publicatie van het stuk doorheen de censuur te loodsen; het zou echter tot 1895 duren voor het ook mocht worden opgevoerd, nadat het al een succes was geworden bij het Parijse Théâtre Libre ("La puissance des ténèbres," 10 februari 1888) en bij de Berlijnse Freie Bühne in 1890. Een Engelse bewerking in Londen in 1904 kreeg tegenwind van de critici.
Religie en filosofie.
Al tijdens het beleg van Sebastopol in 1855 schreef de toen 26-jarige Tolstoj in zijn dagboek: "Ik heb een geweldig idee gekregen waar ik mijn leven aan zou willen wijden: het stichten van een nieuwe christelijke godsdienst, maar dan zonder de dogma's en de wonderen." Op het einde van de jaren 1870, net na de publicatie van zijn grootste succes ‘Anna Karenina’, was Tolstoj op het hoogtepunt van zijn roem. Net dan raakte hij in een diepe levenscrisis die hem terug tot het christelijke geloof van zijn jeugd zou voeren.
Tussen 1879 en 1884 schreef hij "Mijn biecht", "Een onderzoek van de dogmatische theologie", "Vertaling en harmonizering van de evangeliën", "Mijn kleine evangelie" en "Wat ik geloof". Tien jaar later verscheen "Het koninkrijk Gods is in U", waarin hij zijn leer uiteenzet van het zich niet verzetten tegen het kwaad.
In 1880 schreef hij zijn eerste christelijk geschrift "de Bekentenis" (of: "Mijn Biecht"), dat in 1882 verscheen. In dit bondige geschrift geeft hij weer hoe zijn zoektocht naar de zin van leven hem terug bij het geloof brengt. Hij vond de zin van het leven niet bij de geprivilegieerde klasse, maar bij gewone mensen die met hun dagelijkse arbeid het leven mogelijk maken. Al deze mensen hebben iets gemeen: ze hebben een onwankelbaar geloof en twijfelen niet aan de zin van het leven.
"Mijn Biecht" was bedoeld als inleiding op een grondige studie van het christendom, waarin gewone mensen (zoals de boeren op zijn landgoed) zo diep geloofden. De orthodoxe liturgie en het grootste deel van de Bijbel verwerpt hij echter met rationele argumenten. Het enige doel dat hij overhield was de woorden van Christus zo waar mogelijk te reconstrueren. Deels als kritiek zei men daarom dat hij zich opwierp ‘als een nieuwe evangelist’.
"Mijn Kleine Evangelie" (1881-1883) geeft een samenvatting van zijn evangelische studie. Hij voegde er stukken van de vier evangeliën samen tot één helder verhaal, waaruit Christus naar voren komt niet als een mysterieuze zoon van god, maar als een mens met een eenvoudige en grootse leer.
"Jezus was de zoon van een onbekende vader. Omdat hij niet wist, wie zijn vader was, noemde hij als kind God zijn vader...
In de woestijn lijdt hij honger en beseft dat hij niet almachtig is en dus niet de zoon van God. ...Ik kan uit stenen geen brood maken, maar ik kan afzien van brood. En daarom ben ik, hoewel niet almachtig in het vlees, almachtig in de geest; ik kan het vlees overwinnen; en daarom ben ik de zoon van god, niet naar het vlees, maar naar de geest."
De Russisch-orthodoxe Kerk vertroebelde deze eenvoudige waarheid en speelde volgens Tolstoj een hypocriete rol. Hij verweet haar dat ze een veelheid aan vroegere en latere teksten in overeenstemming wou brengen met de leer van Christus. ‘Met Paulus begint de Christelijke Talmoed die ‘Kerk’ heet… (p 25)’.
‘Religieuze autoriteiten kunnen niets bewijzen, enkel recht praten: recht praten de heiligschennis dat zij de leer van hun God Jezus gelijk stelden met de leer van Ezra, met de concilies en met Theophylactus. (p 36)’.
De kerk excommuniceerde hem op 24 februari 1901. Als protest hiertegen schilderde Ilja Repin "Tolstoj op blote voeten". De excommunicatie wekte brede verontwaardiging en gaf aanleiding tot demonstraties. Aleksej Soevorin schreef in de krant Novoje Vremja ("Nieuwe tijden"): "We hebben twee tsaren: Nicolaas II en Lev Tolstoj."
Tolstoj produceerde nog andere geschriften van moraal-ethische en christelijke aard. Tolstojs visie was steeds onorthodox. Hij schaarde zich aan de kant van het volk, de zwakkeren en de verdrukten.
Hij probeerde zijn inzichten ook in de praktijk te brengen. Hij stichtte een school voor kinderen van zijn boeren (met een lesmethode gebaseerd op vrijheid van het individu, zie boven), maar ging ook zelf lesgeven aan kinderen en een tijd op het veld werken (wat voor een graaf in die tijd een revolutionaire daad was).
Tolstoj liet een lange baard staan en kleedde zich op zijn landgoed in boerenkleding of in een eenvoudige lange mantel. Hij ontsloeg zijn bedienden omdat hij het vernederend vond dat zij voor een klein loon zoveel zwaar werk moesten verrichten.
Hoewel Tolstoj een anarchist was, had hij als pacifist wel veel kritiek op het gebruik van geweld door veel van zijn anarchistische tijdgenoten. Hij was strikt genomen geen revolutionair anarchist die bijvoorbeeld boeren opriep om de regering gewelddadig omver te werpen. Tolstoj, in de lijn van Jezus' Bergrede, riep op tot lijdzaam verzet. Tolstoj keerde zich tegen het materialisme en atheïsme van de meeste revolutionairen. Volgens Tolstoj wilden de revolutionairen te veel bereiken. Soms was berusting in bepaalde zaken ook mogelijk of gewenst.
Eind 1908 schreef Tolstoj een brief over de opstand van de Indiërs tegen de Britse bezetting met de titel "Brief aan een Hindoe". De brief kwam in handen van Mahatma Gandhi, die in correspondentie trad met Tolstoj tot aan diens dood in 1910. Met name op het vlak van geweldloos verzet vonden de mannen elkaar. Gandhi vroeg en kreeg Tolstojs toestemming om de "Brief" te publiceren. Gandhi was al eerder vertrouwd geraakt met Tolstojs inzichten toen hij in 1894 in Zuid-Afrika "Het koninkrijk Gods is in U" had gelezen. Hij bewonderde Tolstoj voor zijn "onafhankelijk denken, diepe moraliteit, en waarachtigheid."
Onderwijs.
In zijn strijd tegen de lijfeigenschap begreep Tolstoj het belang van algemeen basisonderwijs. Hij richtte op Jasnaja Poljana een school in voor kinderen van landarbeiders. Daarbij ondervond hij al snel de beperkingen van de gangbare leermethoden, en ontwikkelde hij een eigen revolutionaire didactiek - niet zozeer een didactische methode als wel een ontkenning van de methode en een streven naar spontaneïteit in het leerproces. Hij publiceerde in 1861-1862 een eigen tijdschrift, "Jasnaja Poljana", en bleef ook daarna schrijven over het onderwijs en zijn rol in de maatschappij.
Tolstoj bekritiseerde de nationale onderwijssystemen van Rusland, West-Europa en de Verenigde Staten op alle niveaus van de basisschool tot de universiteit. Zijn kritiek richtte zich zowel tegen de klassieke onderwijstheorie als tegen de theorieën van zijn tijd. Hij verwierp de utilitaristische benaderingen van bijvoorbeeld Aristoteles of Jean-Jacques Rousseau; voor Tolstoj was onderwijs een proces waarbij het individu zich bevrijdt om een creatieve levenswijze te ontwikkelen, hetzij binnen de grenzen van een geërfde maatschappij, hetzij om die maatschappij zelf een nieuwe vorm te geven.
Noten.
Gedigitaliseerde versies van Tolstoj's boeken

</doc>
<doc id="37863" url="https://nl.wikipedia.org/wiki?curid=37863" title="Hobbsgambiet">
Hobbsgambiet

Bij het schaken is het Hobbsgambiet een variant in de Birdopening 1. f4, die de ECO-code A02 heeft. Het Hobbsgambiet valt onder de flankspelen en is vernoemd naar de Amerikaanse schaker Richard Parker Hobbs. Deze opening wordt ook wel het Steinlachgambiet of het Steinlach-Hobbsgambiet genoemd. De beginzetten zijn 1. f4 g5.
Als wit het gambiet aanneemt kan zwart reageren met het opspelen van zijn torenpion: 2. fxg5 h6. De schaakmeesters Joel Benjamin en Eric Schiller oordeelden negatief over het Hobbsgambiet en stelden dat zwart met deze opening waarschijnlijk een "gemene, harde en korte" partij tegemoet kan gaan zien.

</doc>
<doc id="37865" url="https://nl.wikipedia.org/wiki?curid=37865" title="Williamsgambiet">
Williamsgambiet

Het Willamsgambiet is in de opening van een schaakpartij een variant van de Birdopening 1. f4. die te vinden is onder de flankspelen. De openingszetten van dit gambiet zijn 1. f4 d5 2. e4 en het valt onder ECO-code A03. De opening is vernoemd naar de Amerikaanse schaker William L. Williams.
Bij verwisseling van de witte zetten 1. e4 d5 2.f4 ontstaat dezelfde stelling, maar dan is het Scandinavisch.

</doc>
<doc id="37866" url="https://nl.wikipedia.org/wiki?curid=37866" title="Tolstoj">
Tolstoj

 

</doc>
<doc id="37867" url="https://nl.wikipedia.org/wiki?curid=37867" title="Comenius">
Comenius



</doc>
<doc id="37868" url="https://nl.wikipedia.org/wiki?curid=37868" title="1247">
1247

Het jaar 1247 is het 47e jaar in de 13e eeuw volgens de christelijke jaartelling.

</doc>
<doc id="37875" url="https://nl.wikipedia.org/wiki?curid=37875" title="Marshall Eilanden">
Marshall Eilanden



</doc>
<doc id="37877" url="https://nl.wikipedia.org/wiki?curid=37877" title="Frisdrank">
Frisdrank

Frisdrank is het in 1956 door reclamemaker Dick Schiferli bedachte woord voor koolzuurhoudende limonade. Het wordt ook wel priklimonade, prik of fris genoemd. In ruimere zin worden, volgens de Nederlandse Warenwet, ook niet-koolzuurhoudende limonades, sportdranken en energiedranken tot de frisdranken gerekend.
Een typische frisdrank bestaat uit koolzuurhoudend water waaraan aroma's (of echte vruchten-extracten) en eventueel andere hulpstoffen zijn toegevoegd, met in de "regular" variant toegevoegde suiker, en in de "no sugar / light" variant(en) kunstmatige zoetstoffen. Deze laatste hebben veel minder calorieën, vaak verwaarloosbaar weinig.
Frisdrank behoort tot de rode zone van de voedingsdriehoek (oftewel, het komt daar niet in voor).
In het Surinaams-Nederlands wordt deze drank 'soft' genoemd, afgeleid van het Engelse softdrink.
Van 1984 tot 2015 was in Hilvarenbeek het Nationaal Likeur &amp; Frisdrankenmuseum Isidorus Jonkers gevestigd.
Geschiedenis.
Limonade.
In de zeventiende eeuw werden in Italië al gesuikerde vruchtendrankjes, 'limoenades', genuttigd. Oorspronkelijk werden de drankjes genoemd naar de vrucht waarvan zij waren afgeleid: naast de limoenade bestond er orangeade (van sinaasappelen, in het Frans oranges) en grenadine (van granaatappelen, in het Frans grenades). Langzamerhand werd limonade de overkoepelende naam. In 1676, verkreeg de Compagnie de Limonadiers in Parijs het alleenrecht op limonadeverkoop.
Koolzuur.
De Schotse chemicus Joseph Black ontdekte koolzuurgas in het begin van de jaren 1750.
De Engelse scheikundige Joseph Priestley bedacht rond 1770 een methode koolzuurgas aan water toe te voegen. De Zweed Tobern Bergman probeerde rond diezelfde tijd de vermeende genezende werking van natuurlijk bronwater te imiteren door, behalve koolzuur, mineralen aan water toe te voegen.
De in Zwitserland wonende Duitse juwelier (horlogemaker) Jacob Schweppe patenteerde in 1783 een eigen methode om water van koolzuur te voorzien. Samen met de Nederlander Henri Albert Gosse, Jacques Paul en diens zoon Nicolas begon Schweppe in 1790 in Zwitserland een mineraalwaterfabriek. Nicholas Paul ontwierp voor het water een rond flesje dat niet rechtop kon staan. Hierdoor droogde de kurk niet uit. Omdat het water vooral in Engeland populair bleek, begon Schweppe in 1798 onder de naam Schweppes &amp; Co een eigen mineraalwaterfabriek in dat land. Het product werd "soda water" genoemd. In het jaar 1834 werd het bedrijf overgenomen door John Kemp-Welch en William Evill. Deze twee zorgden voor een uitbreiding van het productassortiment door koolzuurgas aan water met limonadesmaak toe te voegen. Een kleine twee jaar later werden ze benoemd tot hofleverancier van koningin Victoria. In het jaar 1870 produceerden zij ook de dranken tonic en ginger ale.
Het drankje tonic bevatte kinine, oorspronkelijk een geneesmiddel tegen malaria. Daarom was het drankje vooral bij de Britten in India populair. In moderne frisdrank zijn de hoeveelheden kinine in de tonic te gering om enig geneeskundig effect te hebben, maar het wordt nog toegevoegd vanwege de smaak.
Soda-rage in de VS.
In 1807 maakte Townsend Speakman in de Verenigde Staten het eerste koolzuurdrankje met vruchtensmaak: Neophyte Julep. Het werd door een bevriende huisarts als medicijn aan zijn patiënten voorgeschreven. Het gebruik van dergelijke medicinale "tonics" groeide uit tot een rage. In apotheken ontstonden barretjes waar bezoekers een drankje konden nuttigen. In 1819 patenteerde Samuel Fahnestock voor dergelijke uitspanningen een mineraalwatertap: de "soda fountain". Smaakstoffen werden ter plekke aan het zogenoemde sodawater toegevoegd. Aan de drankjes werd een heilzame werking toegeschreven, maar ze dankten hun populariteit vooral aan het feit dat mensen ze lekker vinden. Omstreeks 1842 werd ook de verkoop van sodawater in flesjes populair in de VS.
Soda pop.
In 1851 is het in Ierland bedachte drankje ginger ale de eerste frisdrank die onder een eigen soortnaam bekend werd. Vanaf 1861 werd dergelijk soda-water-met-een-smaakje "soda pop" genoemd. Diverse soda pops werden in de loop der jaren in de Verenigde Staten geïntroduceerd:
In 1892 leverde William Painter een belangrijke bijdrage aan de geschiedenis van de frisdrank door de kroonkurk uit te vinden.
Soda Stream.
In 1903 vindt Guy Gilbey van London Gin Distillers de Soda Stream uit. Dit was een apparaat waarmee men thuis koolzuur kan toevoegen aan leidingwater. Het apparaat werd voornamelijk gebruikt door butlers in de landhuizen van Britse aristocraten. In de jaren 1920 werden smaken geïntroduceerd die konden worden toegevoegd.
Europa.
De massaconsumptie van frisdrank kwam pas na de Tweede Wereldoorlog, vanuit Noord-Amerika naar Europa en de rest van de wereld overwaaien. In 1952 was Kirsch-ale de eerste light-frisdrank in de VS. Frisdrank kwam in andere verpakkingen dan glas beschikbaar, na de introductie van het aluminium blikje in 1957, en de petfles in 1973.
Een Nederlander dronk in 2006 gemiddeld 98 liter frisdrank. Dat was 1 procent meer dan in 2000.
Portiegrootte.
In 2013 werd in New York een verordening voorgesteld die de verkoop in de horeca van porties frisdrank, groter dan 454 ml (bijna een halve liter) wilde verbieden. Men wilde zo (in het geval van de "regular" variant) het publiek beschermen tegen de inname van te veel calorieën. De rechter heeft deze verordening echter ongeldig verklaard.
Gevolgen inname frisdrank voor de gezondheid.
Frisdrank zit, althans de reguliere, 'klassieke' variant, vol suiker en bevat daarnaast meestal verschillende toegevoegde chemicaliën. Suiker heeft een hoge calorische waarde, maar verder hebben frisdranken geen waarde voor de voeding. Er is veel onderzoek gedaan naar de gevolgen van frisdrankconsumptie. Daarbij is aangetoond dat een grote, regelmatige inname van suikerhoudende frisdrank kan leiden tot een of meer van de volgende gezondheidseffecten:
Verder blijkt er een causale relatie te bestaan tussen het dagelijks drinken van 1 of meer glazen frisdrank, en onvruchtbaarheid bij zowel vrouwen als mannen. Het krijgen van kinderen zou hierdoor moeilijker worden. Bij de consumptie van fruitsappen en light-dranken is deze relatie vele malen kleiner. 
Effect op het gebit.
Frisdrank bevat zuren, en is mede daarom schadelijk voor het gebit. De zuurgraad van frisdranken tast de tanden aan. Uiteindelijk leidt dit tot tanderosie. Bij tanderosie lost het tandglazuur op door zuurinwerking. Tandglazuur is belangrijk als beschermlaagje voor de tanden. Het zuur van frisdranken, maar ook andere zure voedingsmiddelen, zoals tafelzuur, tast de tanden aan. Dit kan weer ernstige gevolgen hebben voor de gezondheid. Specialisten raden aan het gebruik van frisdranken te matigen, en om na elke maaltijd te poetsen. Het wordt echter afgeraden om de tanden te poetsen direct na het drinken van frisdranken, omdat het zuur in frisdrank het oppervlak van tanden en kiezen zachter maakt. Als er dan meteen wordt gepoetst kan de glazuurlaag worden weggepoetst.
Verband inname frisdrank en gedrag van kinderen.
Wetenschappelijk onderzoek uit 2013 onder 5 jaar oude kinderen, toonde aan dat 5-jarigen die veel suikerhoudende frisdrank drinken, hoger scoren op agressief gedrag. Zij bleken sneller geneigd om andermans bezittingen te vernielen, of om over te gaan tot fysiek geweld. Een onderzoek uit 2014 onder middelbare scholieren, toonde een relatie aan tussen een hoge inname van frisdrank en een verhoogde neiging tot gebruik van geweld, depressie en zelfmoord. Of het in beide onderzoeken gebleken verband om een causaal verband gaat, of slechts om een correlatie, is echter niet goed vast te stellen. 

</doc>
<doc id="37878" url="https://nl.wikipedia.org/wiki?curid=37878" title="Samoa">
Samoa

Samoa, officieel de Onafhankelijke Staat Samoa (Engels: "Independent State of Samoa", Samoaans: "Malo Sa'oloto Tuto'atasi o Sāmoaen") en tot 1997 West-Samoa, is een republiek in Polynesië die voornamelijk bestaat uit de eilanden Upolu en Savai'i. Het land omvat het westelijk gedeelte van de Samoa-eilanden; het oostelijke deel is het Amerikaanse territorium Amerikaans-Samoa. Voorts wordt Samoa omringd door Tokelau in het noorden, Tonga in het zuiden en Wallis en Futuna in het westen.
Samoa werd in 1962 onafhankelijk van Nieuw-Zeeland. Het land telt circa 200.000 inwoners (2017), verspreid over een landoppervlak van 2831 vierkante kilometer. 
Geschiedenis.
Samoa werd in 1722 'ontdekt' door de Nederlander Jacob Roggeveen. De Franse ontdekkingsreiziger Bougainville bezocht de archipel in 1768 en gaf deze de naam "Schipperseilanden" ("îles du Navigateur").
Het duurde tot na 1830 voordat westerlingen meer belangstelling voor Samoa kregen. In 1839 sloot de Amerikaan Wilkes een handelsakkoord met de bewoners, vanaf 1850 ontstonden er Duitse handelsnederzettingen. In de tweede helft van de 19e eeuw werden delen van het Koninkrijk Samoa opgeëist door zowel het Verenigd Koninkrijk, Duitsland als de Verenigde Staten. In de jaren 1878/79 sloten alle drie de grootmachten handelsverdragen op de Samoa-eilanden, waar een troonstrijd woedde. Van 1886 tot 1894 woedde de Saomaanse Burgeroorlog tussen koning Malietoa Laupepa en de door Duitsland gesteunde tegenkoning Tamasese. Laupepa zocht steun bij de Britten en de VS raakten ook betrokken toen de Duitsers per abuis enkele Amerikaanse eigendommen verwoestten. Nadat in 1889 een cycloon zowel de Duitse als Amerikaanse vloot zwaar trof, kwamen de drie westerse mogendheden overeen dat Laupepa's koningschap hersteld zou worden en sloten zij onderling een fragiel bestand, maar de burgeroorlog woedde nog vijf jaar voort. Toen Laupepa in 1898 stierf, werd hij opgevolgd door Malietoa Tooa Mataafa. De VS en het VK steunden echter Malietoa Tanu, de zoon van Laupepa, waardoor een nieuwe successieoorlog uitbrak. Amerikaanse en Britse schepen bombardeerden Apia op 15 maart 1899.
Met het Verdrag van Berlijn (1899) werd besloten om de eilandengroep te verdelen: Duitsland ging het westelijk deel, de huidige staat Samoa, besturen onder de naam Duits-Samoa (1900–1914), de Verenigde Staten verwierven het oostelijk deel als Amerikaans-Samoa en de Britten zagen af van al hun aanspraken op Samoa, maar kregen de Salomonseilanden ter compensatie. De monarchie werd als gevolg van het verdrag afgeschaft, maar er bleef een zekere mate van zelfbestuur bestaan.
Vanaf 1908 begonnen verschillende groeperingen zich tegen de Duitse overheersing te keren. Na de uitbraak van de Eerste Wereldoorlog in augustus 1914 viel Nieuw-Zeeland Duits-Samoa binnen. Duitsland weigerde de eilanden op te geven, maar de eilanden waren op geen enkele manier verdedigd. Nieuw-Zeeland bezette Duits-Samoa zonder één schot te vuren en dat bleef zo gedurende de rest van de Eerste Wereldoorlog. Na het Verdrag van Versailles kreeg Groot-Brittannië een mandaat over de gebieden, dat het overdroeg aan Nieuw-Zeeland; Duits-Samoa werd hernoemd tot West-Samoa. Na de Tweede Wereldoorlog bestuurde Nieuw-Zeeland West-Samoa als een trustschap van de Verenigde Naties (het Trustschap West-Samoa).
Ook de Nieuw-Zeelandse overheersing riep bij de Samoanen verzet op in de vorm van de geweldloze Mau-beweging. Mede door de publieke opinie in Nieuw-Zeeland zelf, die kritisch was over het repressieve koloniale bewind en door verkiezingen aanzette tot een zachter beleid, werd het proces van verzelfstandiging ingezet. Samoa werd officieel onafhankelijk op 1 januari 1962 en was daarmee de eerste onafhankelijke Polynesische staat van de 20e eeuw. Aanvankelijk werden er twee vertegenwoordigers van de oude koninklijke families Malietoa en Tamasese voor het leven benoemd tot staatshoofd, maar na het overlijden van de laatste in 1963 was er voortaan slechts één staatshoofd. Sinds het overlijden van de Malietoa-vertegenwoordiger in 2007 wordt het staatshoofd, de O le Ao o le Malo, verkozen voor een periode van vijf jaar. In 1976 werd Samoa lid van de VN.
In 1997 werd de landsnaam gewijzigd van West-Samoa naar Samoa. Amerikaans-Samoa veroordeelde deze beslissing omdat volgens hen "de naamsverandering zijn identiteit beschadigde".
Datumgrens.
Lange tijd was Samoa het land waar het laatst Nieuwjaar werd gevierd, namelijk om 12.00 uur Nederlandse tijd. Het eiland besloot echter om per 29 december 2011 over te stappen van de oostelijke naar de westelijke kant van de datumgrens. Dit betekent dat er een dag werd overgeslagen: 30 december kwam dat jaar op Samoa niet voor, want na 29 december 2011 volgde direct 31 december 2011. Deze wijziging vergemakkelijkte het zakendoen met de voornaamste handelspartners Australië en Nieuw-Zeeland, die beide al aan de andere kant van de datumgrens liggen.
In 1892 had Samoa juist de daggrens van oost naar west verplaatst teneinde de handel met de Verenigde Staten te bevorderen. Dat gebeurde op 4 juli; Samoa vierde die dag tweemaal de dag van de Amerikaanse Onafhankelijkheidsverklaring.
Bestuurlijke indeling.
Samoa is onderverdeeld in 11 districten ("district/tūmālō"), die weer verdeeld zijn in dorpen.
Demografie.
Volgens het CIA World Factbook heeft Samoa een bevolking van 182.265 waarvan 92,6% Polynesisch, 7% Euronesianen (deels Polynesisch, deels Europees bloed) en 0,4% Europees. De meeste Europeanen in Samoa zijn Duits van origine.
Religie.
In 2001 was ongeveer 98% van de inwoners van Samoa christen. Deze zijn verdeeld over veel verschillende kerken waaronder Congregationalisten (35,5%), Rooms-katholieken (19,6%), Methodisten (15%), Mormonen (12,7%), Assemblies of God (6,6%), zevendedagsadventisten (3,5%), andere christenen (4,0%), Worship Centre (1,3%), onbenoemd (0,8%) (2001). In 1963 werd Malietoa Tanumafili II staatshoofd (O le Ao o le Malo, wat zoveel betekent als "hoofdman van de regering"), de eerste heerser die volgeling is van het Bahá'í-geloof. Hij overleed op 12 mei 2007. Op dat moment was hij met 94 jaar het oudste staatshoofd ter wereld. Hij was staatshoofd voor het leven. Zijn opvolger, Tufuga Efi werd staatshoofd op 16 juni 2007 en is voor 5 jaar gekozen. Nabij Apia bevindt zich een Bahá'í Huis van Aanbidding, dat door Malietoa Tanumafili II is ingewijd in 1984.
Geografie.
Samoa is gelegen ten zuiden van de evenaar, ongeveer halverwege Hawaï en Nieuw-Zeeland, in de Polynesische regio van de Stille Oceaan.
Het totale landoppervlak is 2934 km² en bestaat uit de twee eilanden Upolu en Savai'i die 99% van het landoppervlak van Samoa beslaan, en acht kleinere eilandjes: de drie eilanden in de Straat van Apolima (Manono, Apolima en Nu'ulopa), de vier Aleipata eilanden een eindje ten oosten van Upolu (Nu'utele, Nu'ulua, Namua, en Fanuatapu), en het eilandje Nu'usafe'e (kleiner dan 0,01 km² in oppervlakte en ongeveer 1,4 km van de zuidkust van Upolu verwijderd)
Het hoofdeiland Upolu herbergt bijna driekwart van de Samoaanse bevolking, en de hoofdstad is Apia. Het klimaat is tropisch, met een gemiddelde jaarlijkse temperatuur van zo'n 26,5 °C, en een regenseizoen van november tot april. Savai'i daarentegen is het grootste eiland van Samoa en het op zes na grootste eiland van Polynesië. Het inwoneraantal van Savai'i is 42.000.
Vervoer.
Luchtvaart.
Luchthaven Faleolo bij hoofdstad Apia is de belangrijkste internationale ontsluiting van de eilandstaat, en is tevens de uitvalsbasis van de nationale luchtvaartmaatschappij Samoa Airways, een doorstart in van Virgin Samoa met personeel en materieel van Polynesian Airlines, een maatschappij die in 1959 werd opgericht. Er zijn enkele binnenlandse vliegvelden, namelijk Maota en Asau op het eiland Savai'i.
Wegverkeer.
Op 7 september 2009 om 6:00 wisselde het land van rijden aan de rechterkant naar rijden aan de linkerkant van de weg. De regering noemde hiervoor als reden dat hiermee de voordeliger import van auto's met het stuur aan de rechterzijde mogelijk werd vanuit landen als Australië, Nieuw-Zeeland en Japan mogelijk werd. Auto's werden tot die tijd veelal geïmporteerd uit de Verenigde Staten.
De rijhelftwissel kon rekenen op brede afkeuring onder de bevolking, er was zelfs een initiatief "People Against Switching Sides" die het aftreden van de regering verlangde.
Spoorwegen.
Er zijn geen spoorwegen meer in Samoa. Wel was er de Telefunkenspoorweg, een smalspoorbaan die op 1 augustus 1914 in bedrijf werd genomen, kort na het uitbreken van de Eerste Wereldoorlog. Het hoofdspoor was in de Duitse tijd ongeveer 6,4 kilometer lang. Inclusief vertakkingen naar enkele kokosplantages had het een gemeenschappelijke lengte van 12,9 kilometer. Al vrij snel werd Samoa bezet door de Nieuw-Zeelandse strijdkrachten, die de baan verlengden tot hun kampementen bij Vaea en Malifa.
Sport.
De nationale sport op Samoa is rugby. Hoewel Samoa een klein land is, wordt deze sport op een hoog niveau gespeeld. Het land is altijd in de top 20 van de wereldranglijst te vinden en heeft zich voor alle wereldkampioenschappen behalve die van 1987 geplaatst. Verder dan de kwartfinales is men echter nooit gekomen. Rugbyspelers uit Samoa kunnen ook uitgenodigd worden voor de Pacific Islanders.

</doc>
<doc id="37886" url="https://nl.wikipedia.org/wiki?curid=37886" title="Gestructureerde analyse">
Gestructureerde analyse

Gestructureerde analyse ("Structured Analysis") is een analysemethodologie uit de informatica en informatiekunde. Het analyseert systeemeisen en stelt de analist in staat hieruit een systeemontwerp te maken.
Historie.
De analyse is ontworpen door Tom DeMarco en groot geworden door de werken van Edward Yourdon.
In de jaren tachtig en begin jaren negentig was de methodologie behoorlijk populair. Het werd echter verdrongen door de opkomst van de object-oriëntatie en de Unified Modeling Language (UML).
Elementen.
Bekende elementen van de Gestructureerde Analyse zijn:

</doc>
<doc id="37887" url="https://nl.wikipedia.org/wiki?curid=37887" title="Kanton Capellen">
Kanton Capellen

Het kanton Capellen (Luxemburgs: "Kanton Capellen") ligt in het zuidwesten van het Groothertogdom Luxemburg. In het noorden grenst het aan de kantons Redingen en Mersch, in het oosten aan het kanton Luxemburg, in het zuiden aan het kanton Esch-sur-Alzette en in het westen aan de Belgische provincie Luxemburg.
Onderverdeling.
Het kanton Capellen bestaat uit 9 gemeenten.

</doc>
<doc id="37889" url="https://nl.wikipedia.org/wiki?curid=37889" title="Kanton Clervaux">
Kanton Clervaux

Het kanton Clervaux (Luxemburgs: "Kanton Klierf") is het noordelijkste kanton van het Groothertogdom Luxemburg. In het noorden en westen grenst het kanton aan België, in het oosten aan Duitsland en in het zuiden aan de kantons Wiltz, Diekirch en Vianden.
Onderverdeling.
Het kanton Clervaux bestaat uit 5 gemeentes.

</doc>
<doc id="37890" url="https://nl.wikipedia.org/wiki?curid=37890" title="Gamal Abdel Nasser">
Gamal Abdel Nasser

Gamal Abdel Nasser (Arabisch: , "") (ook Djamal Abd al-Nasser) (Alexandrië, 15 januari 1918 – Caïro, 28 september 1970) was de tweede president van Egypte. Hij wordt gezien als een van de belangrijkste Arabische leiders in de geschiedenis.
Jeugd.
Nasser werd geboren in Alexandrië als zoon van een postbeambte. Reeds op 16-jarige leeftijd was hij de leider van een studentendemonstratie tegen de Britse invloed in Egypte. Hij las werken van Rousseau en Voltaire, maar ook van de hervormingsgezinde Arabische schrijvers Moestafa Kamil en Mohammed Abdoeh. Hij flirtte met de Wafd-partij, met de extreemrechtse groenhemden van Misr al-Fatat en met de moslimbroeders. Uiteindelijk koos hij voor het socialisme. 
Militaire carrière.
Wegens zijn lage sociale afkomst en zijn politieke activiteiten werd hij aanvankelijk geweigerd aan de militaire academie. Vanaf 1937 kon hij toch een officiersopleiding volgen aan de militaire academie en hij promoveerde in 1938. In 1942 werd hij als docent aan de militaire academie aangesteld. Kort daarna richtte hij een geheime organisatie op genoemd de Vrije Officieren. Hij nam deel aan de Arabisch-Israëlische Oorlog van 1948 waarin hij gewond raakte.
Politiek.
Op 23 juli 1952 voerden de Vrije Officieren een geweldloze staatsgreep uit, waarbij zij de corrupte koning Faroek I verdreven. Generaal Ali Mohammed Naguib, volgens Arabieren een van de helden van de Arabisch-Israëlische oorlog, werd aangesteld als eerste minister. Na het uitroepen van de republiek op 18 juni 1953 werd deze laatste ook de eerste president van Egypte. Nasser zelf (ondertussen kolonel geworden) nam de functies van vicepremier en minister van Binnenlandse Zaken op zich.
Toen Naguib aanstalten maakte om de politieke partijen opnieuw toe te laten kwam Nasser op 17 april 1954 tussenbeide en ontnam hem het premierschap. Op 14 november 1954 werd Naguib, beschuldigd van medeplichtigheid aan een aanslag op Nasser door de Moslimbroederschap, uit al zijn functies ontzet. Nasser zelf nam de post van premier op zich. Twee jaar later werd hij de tweede president van Egypte, na een verkiezing waarbij hij de enige kandidaat was.
In 1956 probeerde Nasser een lening los te krijgen van de Verenigde Staten en het Verenigd Koninkrijk om de bouw van de Aswandam op de Nijl te bekostigen. Toen dat niet lukte kondigde hij op 26 juli de nationalisering aan van het Suezkanaal. Dit veroorzaakte de Suezcrisis. Deze begon op 29 oktober met een aanval door Israël dat het Sinaïschiereiland bezette en doorstootte tot Gaza en het Suezkanaal. De Fransen en de Britten, die hun belangen in het gebied verloren zagen gaan, eisten, volgens tevoren met Israël gemaakte afspraak, dat zowel Egypte als Israël zich tot 10 mijl van het Suezkanaal zouden terugtrekken, waarbij Egypte dus zowel het Suezkanaal als Sinaï zou moeten prijsgeven. Toen dat door Nasser afgewezen werd, landden op 5 november troepen van de Brits-Franse coalitie bij het kanaal. Onder druk van zowel de Verenigde Staten als de Sovjet-Unie in de Verenigde Naties, moest de coalitie echter haar eisen opgeven en haar troepen terugtrekken. De Israëli's, die het Egyptische leger verslagen hadden, verkregen in ruil voor hun terugtrekking uit het Sinaïschiereiland de toezegging dat de acties van de Fedayin vanaf Egyptisch grondgebied zouden stoppen. Ondanks het succes van Israël won Nasser heel wat respect binnen de Arabische wereld door zijn onverzettelijke houding ten opzichte van de "imperialisten".
In 1958 gingen Egypte en Syrië op in één staat, de Verenigde Arabische Republiek (VAR), met Djamal Abd al-Nasser als president en de Nationale Unie als enige politieke partij. Kort daarop werd ook Noord-Jemen opgenomen in deze unie. In 1961 verliet Syrië de unie. In 1965 werd Nasser zonder tegenstand herkozen als president van de VAR.
In 1967 sloot Nasser de Golf van Akaba af voor de Israëlische schepen en stuurde massaal troepen naar de grens met Israël, hetgeen aanleiding werd tot de Zesdaagse Oorlog met Israël. Na zijn nederlaag in dit conflict nam Nasser zijn verantwoordelijkheid en bood zijn ontslag aan. Hij bleef echter toch in functie na massale demonstraties ten gunste van zijn aanblijven. Een paar dagen later trok hij ook het premierschap en het leiderschap van de enige toegelaten politieke partij, de Arabische Socialistische Unie, naar zich toe. De militaire en sociaaleconomische heropbouw had plaats met de hulp van de Sovjet-Unie, waarvan de invloed in Caïro dan ook steeds groter werd.
Op 28 september 1970 stierf Nasser aan een hartaanval in zijn villa bij Caïro. Hij werd als president opgevolgd door Mohammed Anwar al-Sadat.
Privéleven.
Nasser huwde in 1944 in Caïro met Tahia Khazim, de dochter van een Perzische zakenman. Het koppel kreeg twee zonen en twee dochters.

</doc>
<doc id="37893" url="https://nl.wikipedia.org/wiki?curid=37893" title="Ministerie van Buitenlandse Zaken (Nederland)">
Ministerie van Buitenlandse Zaken (Nederland)

Het ministerie van Buitenlandse Zaken (BZ of, verouderd, BuZa) is in Nederland het ministerie dat zich bezighoudt met de buitenlandse relaties van het Koninkrijk der Nederlanden, inclusief Europese Zaken en Ontwikkelingssamenwerking. Ook ondersteunt het ministerie Nederlanders en Nederlandse bedrijven in het buitenland. Caspar Veldkamp (NSC) is de minister van Buitenlandse Zaken. Reinette Klever (PVV) is benoemd tot minister voor Buitenlandse Handel en Ontwikkelingshulp. Beiden zijn aangetreden op 2 juli 2024.
Organisatie.
Er zijn vier directoraten-generaal:
Bij het ministerie van Buitenlandse Zaken in Den Haag werken circa 6200 mensen. Ongeveer 3000 mensen werken op de ongeveer 140 ambassades en vertegenwoordigingen van Nederland in het buitenland, waarvan 700 uitgezonden BZ-ambtenaren en 2300 lokale medewerkers.
Huisvesting.
Het ministerie is gevestigd in het Rijksgebouw Rijnstraat 8 aan de centrumkant van Den Haag Centraal. Het voormalige VROM-gebouw biedt ook onderdak aan het ministerie van Infrastructuur en Waterstaat, het Centraal Orgaan opvang Asielzoekers, de Immigratie- en Naturalisatiedienst en de Dienst Terugkeer &amp; Vertrek.
Geschiedenis.
Het Departement van Buitenlandse Zaken is op 12 maart 1798 opgericht. Het ministerie was vanaf 1912 gevestigd in het Logement van Amsterdam aan het Plein in Den Haag. Na de oprichting in 1920 van de Volkenbond werd de afdeling Volkenbondszaken opgericht, dat na de oorlog werd uitgebreid voor de ondersteuning van diverse internationale organisaties. Tijdens de Tweede Wereldoorlog werden de consulaire en diplomatieke zaken van het ministerie, dat toen vanuit Londen opereerde, samengevoegd tot een Buitenlandse Dienst. Tot in de jaren tachtig opereerden de ambtenaren van de Buitenlandse Dienst los van de departementsambtenaren die altijd in Den Haag werkzaam waren; sinds 1987 worden ambtenaren uitgewisseld.
In 1984 kreeg het ministerie, dat inmiddels verspreid over twintig panden was gehuisvest, een nieuw eigen gebouw op de Bezuidenhoutseweg 67 waar het tot 2017 gevestigd was.

</doc>
<doc id="37895" url="https://nl.wikipedia.org/wiki?curid=37895" title="Nasser">
Nasser

Nasser, Nassir en Nasr zijn Arabische jongensnamen, variërend op Nasir ( ناصر = "helper" ). Als patroniem worden de namen ook aangetroffen in achternamen.

</doc>
<doc id="37897" url="https://nl.wikipedia.org/wiki?curid=37897" title="Kanton Diekirch">
Kanton Diekirch

Het kanton Diekirch (Luxemburgs: "Kanton Dikrech") ligt in het noorden van het Groothertogdom Luxemburg. Het kanton grenst in het noorden aan de kantons Clervaux en Vianden, in het oosten aan Duitsland en kanton Echternach, in het zuiden aan het kanton Mersch en in het westen aan de kantons Redingen en Wiltz.
Onderverdeling.
Het kanton Diekirch bestaat sinds 1 januari 2006 uit 12 gemeentes. Op dat moment verhuisde Bastendorf naar het kanton Vianden en ging het op in de nieuwe gemeente Tandel. De 12 gemeenten zijn:

</doc>
<doc id="37898" url="https://nl.wikipedia.org/wiki?curid=37898" title="Euregio">
Euregio

Een Euregio is een grensoverschrijdend samenwerkingsverband van gebieden die liggen in Europa. Door heel Europa bevinden zich dergelijke Euregio's.
Euregio's Nederland.
in Nederland kennen we de volgende euregio's:

</doc>
<doc id="37899" url="https://nl.wikipedia.org/wiki?curid=37899" title="Kanton Echternach">
Kanton Echternach

Het kanton Echternach (Luxemburgs: "Kanton Iechternach") ligt in het Oosten van het Groothertogdom Luxemburg. In het Noorden en Oosten grenst het kanton aan Duitsland, in het Zuiden aan het kanton Grevenmacher en in het westen aan de kantons Mersch en Diekirch.
Onderverdeling.
Het kanton Echternach bestaat uit 7 gemeentes.

</doc>
<doc id="37900" url="https://nl.wikipedia.org/wiki?curid=37900" title="Kanton Esch-sur-Alzette">
Kanton Esch-sur-Alzette

Het kanton Esch-sur-Alzette (Luxemburgs: "Kanton Esch-Uelzecht") is het Zuidelijkste en bevolkingsrijkste kanton van het Groothertogdom Luxemburg. In het noorden grenst het kanton aan de kantons Capellen en Luxemburg, in het oosten aan het kanton Remich, in het zuiden aan de Franse regio Grand Est en in het westen aan de Belgische provincie Luxemburg. In het westen van het kanton ligt het drielandenpunt België–Frankrijk–Luxemburg.
Onderverdeling.
Het kanton Esch-sur-Alzette bestaat uit 14 gemeenten.

</doc>
<doc id="37901" url="https://nl.wikipedia.org/wiki?curid=37901" title="Provincie Utrecht">
Provincie Utrecht



</doc>
<doc id="37903" url="https://nl.wikipedia.org/wiki?curid=37903" title="Hoogveen">
Hoogveen

Hoogveen, ook wel ombrotroof veen, ombrogeen veen of klimatisch veen genoemd, is mineraalarm, zuur drasland met een aan deze extreme omstandigheden aangepaste vegetatie en fauna. In tegenstelling tot laagveen wordt hoogveen uitsluitend door neerslag (precipitatie) en de in de lucht aanwezige mineralen verzorgd. Het is een hydrologisch en ecologisch bijzonder veentype. Hoogvenen met een dikte van soms vijf meter of meer zijn in duizenden jaren ontstaan, sinds het Subatlanticum. De groei van veenmossen speelde daarbij een cruciale rol.
Hoogvenen worden wereldwijd sterk bedreigd door turfwinning en het indringen van mineraalrijk water uit de omgeving dat afkomstig is van landbouw of industrie. Levend en groeiend hoogveen vindt men tegenwoordig nog maar weinig. De laatste grote hoogveengebieden bevinden zich in West-Siberië en Canada. Er is echter ook tropisch hoogveen, zoals in het Surinaamse natuurreservaat Wanekreek.
Ontstaan.
Hoogveen heeft voor zijn groei een vochtig en gelijkmatig klimaat nodig. De hoeveelheid neerslag moet meer zijn dan het verlies van water door afvoer en verdamping; bovendien moet deze gelijkmatig over het jaar verdeeld zijn.
De vorming van een typisch hoogveen is een traag proces, dat zelfs onder gunstige omstandigheden eeuwen tot millennia duurt. De hoogvenen in Europa ontwikkelden zich na het terugtrekken van de laatste ijskappen aan het begin van het Holoceen, ongeveer 11.000 jaar geleden. 
Naar hun wijze van ontstaan wordt onderscheid gemaakt tussen "verlandingshoogveen" en "wortelecht hoogveen".
"Verlandingshoogveen" is ontstaan door verlanding van meren of oude rivierarmen. Er ontwikkelt zich in eerste instantie laagveen. Gebrek aan zuurstof en een hoge zuurgraad in de voortdurend vochtige bodem remmen de afbraak van dode planten en leiden tot de vorming van veengrond. Zo groeit het veen uiteindelijk boven de grondwaterspiegel uit. Nadat het ontstane veen de invloed van het grondwater ontgroeit en de venen alleen gevoed worden door mineraalarm regenwater, slaat de veenvorming om in hoogveenvorming.
"Wortelecht hoogveen" is direct ontstaan op mineraalarme bodems, zonder voorafgaande fase van laagveenvorming. Dit gebeurt hetzij door verdrassing van voorheen drogere minerale bodems, bijvoorbeeld als gevolg van ontbossing, klimaatverandering of verminderde infiltratie, ofwel door het uitgroeien van een bestaand hoogveen over de aangrenzende bodem.
De belangrijkste veenvormers zijn de veenmossen ofwel "Sphagnum"-soorten, die langzaam hoger groeien terwijl het onderste deel afsterft en niet verder vergaat door de luchtarme en zure omgeving. Veenmossen hebben door hun bouw (de aanwezigheid van veel holle, dode cellen in de stengels en bladen) een hoge capaciteit om water vast te houden: tot twintig keer hun eigen drooggewicht. Afhankelijk van de standplaats zijn verschillende soorten veenmos aan de opbouw betrokken. Het groeitempo van de veenlaag is slechts ongeveer een millimeter per jaar.
Structuur.
Hoogveen doorloopt afhankelijk van de milieuomstandigheden verschillende fases. In eerste instantie vindt er actieve veenvorming plaats: er wordt meer organisch materiaal gevormd dan er wordt afgebroken. Een actief hoogveen houdt veel regenwater vast en onder de natte en zure omstandigheden verteren afgestorven plantendelen heel erg langzaam. Hierdoor groeit het veen omhoog. Langzamerhand komt het oppervlak zo hoog te liggen dat de rand van het gebied een steeds grotere hoek maakt en het water er uiteindelijk zo snel van af gaat stromen dat het droger wordt en uiteindelijk over een steeds groter deel van het hoogveen de netto groei gaat stagneren. Door verdroging en de aanvoer van voedingsstoffen kan de afbraak worden gestimuleerd en degenereert het hoogveen. Dit kan natuurlijke oorzaken hebben zoals minder neerslag, maar is de laatste eeuwen vooral een gevolg van het ingrijpen van de mens, bijvoorbeeld ontginning, ontwatering en bemesting.
Hoogveen heeft over het algemeen een duidelijke lensvorm met aan de randen een zogenoemde "laggzone". Op kleinere schaal heeft hoogveen ook geen glad oppervlak, maar er is een micro-reliëf van vochtige, extreem voedselarme bulten en natte, iets minder voedselarme slenken. Op sommige plaatsen verdiepen de slenken zich tot plassen of veenmeren. Zowel op de bulten als in de slenken zijn veenmossoorten dominant, maar het gaat wel om verschillende soorten "Sphagnum". Op de bulten groeien dwergstruiken zoals gewone dophei "Erica tetralix" en kleine veenbes "Vaccinium oxycoccum". De begroeiingen van de bulten maken deel uit van het verbond "Oxycocco-Ericion" (hoogveenmos-verbond). In de slenken groeit bijvoorbeeld witte snavelbies "Rhynchospora alba", en de vegetatie van de slenken worden tot het "Rhynchosporion" (verbond van veenmos en snavelbies). In de randzone domineren cypergrassen en groeien kenmerkende soorten als de veenbloembies "Scheuchzeria palustris".
Opbouw.
Groeiend hoogveen kan worden onderverdeeld in twee lagen:
Verspreiding.
De vorming van hoogveen is afhankelijk van het weer, met name van de hoeveelheid neerslag en de hoeveelheid verdamping, welke laatste weer in belangrijke mate door de temperatuur bepaald wordt. Bovendien is het reliëf van het terrein van belang voor de waterafvoer en dus de vorming van hoogveen. Gunstige omstandigheden voor hoogveengroei zijn voornamelijk te vinden in Noord-Amerika (Canada, Alaska), Noord-Europa en West-Siberië, Zuid-Amerika, Zuidoost-Azië en het Amazonegebied. Hier ontstonden hoogvenen en andere veenafzettingen van in totaal vier miljoen vierkante kilometer, welke gezamenlijk rond drie procent van het landoppervlak van de aarde bestrijken.
Op het zuidelijk halfrond zijn mineraalarme venen zelden uit veenmos samengesteld. Alleen op Vuurland bestaan veenmos-hoogvenen. De veenrijkste landen van de tropen zijn te vinden in Zuidoost-Azië. In veel gevallen is het nog niet duidelijk hoe de veengroei daar ontstaat, omdat de veenmossen volledig ontbreken.
Flora en fauna.
De extreme armoede aan minerale zouten, hoge zuurgraad en permanente verzadiging met water van het leefgebied veroorzaken een unieke en zeer gespecialiseerde flora en fauna, waaronder een groot aantal bedreigde soorten.
Flora en vegetatie.
Planten die kunnen omgaan met de extreme omstandigheden in het hoogveen, zijn meestal specialisten en aangepast aan het gebrek aan mineralen. Deze soorten gedijen uitsluitend in hoogveen. In veel gevallen zijn speciale aanpassingen en strategieën ontwikkeld. Hoogvenen zijn in het algemeen boomloos.
Vleesetende planten.
Vleesetende planten hebben een aanpassing aan het karige leven in het hoogveen gevonden. Sommige soorten vangen insecten, verteren ze en kunnen daarmee extra stikstof en minerale zouten opnemen.
De ronde zonnedauw heeft aan zijn rondachtige bladeren roodachtige klieren. Deze scheiden een kleverige vloeistof af die onder andere mieren aantrekt. De venusvliegenvanger is inheemse vleesetende plant in de hoogveen van Noord- en Zuid-Carolina in het oosten van de Verenigde Staten.
Dwergstruiken.
Kenmerkend voor de hoogveenflora zijn dwergstruiken (chamefyten), die bijna alle tot de heidefamilie behoren. Deze omvatten bijvoorbeeld de lavendelhei, struikhei, gewone dophei en kleine veenbes. Deze dwergstruiken vormen met paddenstoelen een zogenaamd mycorrhiza. Deze mutualistische symbiose stelt hen in staat tot een betere absorptie van mineralen uit de schrale bodem. Opvallend is ook dat de bladeren van deze planten meestal vlezig en met een dikke epidermis uitgerust zijn. Daarnaast zijn de bladeren met een dikke waslaag (cuticula) bedekt en de huidmondjes zijn vaak verzonken. Deze kenmerken vormen een aanpassing aan het gebrek aan voedingsstoffen en aan extreme temperatuurschommelingen. Zonnedauw en veenbes kunnen hun wortels tot een gelaagde structuur vormen om gebrek aan zuurstof als gevolg van het steeds hoger groeiende veenmos te voorkomen.
Veenmos en veenmosgezelschappen.
Kenmerkende veenvormende planten in hoogveen zijn naast het veenmos wollegrassoorten, zeggesoorten, en veenbies. Het eenarig wollegras heeft een nestvormige groei. Bij een goede watervoorziening zal het steeds door het veenmos worden overgroeid. Met zijn gerafelde bladscheden draagt het aanzienlijk bij aan de vorming van vezelig turf.
De verschillende veenmossoorten van het hoogveen hebben verschillende waterbehoeften. Op zeer vochtige plaatsen en in holten groeien geelgroene soorten zoals waterveenmos, Baltisch veenmos en "Sphagnum dusenii". De plantengemeenschap van met water verzadigde gebieden heet "Sphagnetum cuspidato-obesi". Tot dit gezelschap behoren ook slijkzegge, witte snavelbies en veenbloembies.
Andere veenmossen, zoals hoogveen-veenmos, rood veenmos of bruin veenmos bewonen drogere plaatsen en hoge bulten. Zij vormen samen met planten zoals kleine veenbes, lavendelhei en struikhei, de associatie van gewone dophei en veenmos. Dit is de belangrijkste turfvormende plantengemeenschap in het hoogveen. Kenmerkend zijn de gewone dophei en beenbreek.
In het Noord-Amerikaanse hoogveen is de vegetatie samengesteld uit de uit Europa bekende plantengemeenschappen, alleen zijn hier vaak van de verschillende geslachten andere soorten aanwezig.
In Noord-Azië komt op de hoogten de Siberische den ("Pinus sibirica") voor. In de lage delen wordt "Sphagnum dusenii" en Baltisch veenmos gevonden, samen met veenbloembies en slijkzegge.
Het hoogveengebied van Vuurland bevindt zich in het het Antarctisch klimaat- en vegetatiegebied. De veengroei is voornamelijk afkomstig van hoogveen-veenmos en dwergstruiken. De laatsten bestaan uit laaggroeiende "Nothofagus", rode kraaihei en "Gaultheria pumila". In plaats van wollegras vindt men hier "Tetronium magellanicum" uit de russenfamilie.
Bomen en veenbossen.
Ook bomen zoals zachte berk, spar en den zijn kenmerkend voor het hoogveen in gebieden met een zeeklimaat. Zij bevinden zich echter bij voorkeur aan de meer ontwaterde randgebieden en voedingsrijkere veenmeren.
Op de hoogten worden meestal alleen geïsoleerde bomen met een door mineraalarmoede lage groei aangetroffen. Aan waterkanten komt het door golfslag tot een verhoogde mineralisatie, welke aan concurrerende struiken, grassen en andere planten een plaats kan bieden. Daartoe behoort ook het bij renatureringspogingen gevreesde pijpenstrootje.
Bij hoogvenen in drogere, mineraalarme overgangszones in landklimaatsgebieden en hogere berggebieden kunnen zich broekbossen vormen. Dit zijn meestal slecht groeiende, lage, open bestanden van dennen of berken met een struikrijke ondergroei en een laag groeiende open, voornamelijk uit grassen, zeggen en dwergstruiken bestaande kruidlaag, maar een goed ontwikkelde moslaag van hoofdzakelijk veenmos.
Eencelligen.
Een opvallende groep dieren zijn de schaalamoeben. Deze kunnen met een hoge populatiedichtheid optreden, en door analyse van de door hen gevormde schalen ("rhizopodenanalyse") is het mogelijk de ecologische omstandigheden tijdens de ontstaansgeschiedenis van het veen te volgen.
Fauna.
Binnen levend hoogveen kunnen zich slechts een paar groepen van organismen handhaven. Er zijn in het zure water geen vissen, noch zijn er slakken, tweekleppigen, kreeftachtigen en andere dieren te vinden die een grote hoeveelheid calcium nodig hebben.
Alleen specialisten is het onder de extreme omstandigheden mogelijk te leven en zich voort te planten. Zoals de veenmossen zijn ook vele dieren rood of donker gekleurd (melanisme), als een aanpassing aan de stralingsintensiteit en extreme temperatuurwisselingen. Een ander vaak waargenomen fenomeen is dwergvorming. Veel dieren, vooral insecten zijn in hun dieet beperkt tot bepaalde plantensoorten of plantengeslachten van het hoogveen, zodat zij alleen in deze habitat kunnen bestaan.
Geleedpotigen.
In de zomer valt het grote aantal libellen op. Libellen houden van vochtige locaties, met inbegrip van zowel hoog- als laagveen. Sommige soorten zijn in alle levensfasen met het veen verbonden, andere specifiek in hun jeugd. De noordse glazenmaker is in juli-september te vinden en uitsluitend actief op hoogveenwater met trilveen.
"Agonum ericeti" is de hoogveenspecialist onder de kevers. Buiten overgangs- en hoogveen is hij niet te vinden. Hij woont tussen de pollen en holten van levend hoogveen. De soort kan slechts op zeer zure gronden leven en is gevoelig voor veranderingen.
Ook de veenbesparelmoervlinder is op hoogveen aangewezen waar de (kleine veenbes) als waardplant voor de rupsen groeit. In sommige gevallen leven de rupsen ook van jonge scheuten van de lavendelhei.
De cicadenfauna omvat een verscheidenheid van zeer gespecialiseerde, meestal monofage hoogveensoorten met een zeer specifieke voedselbehoefte. Ommatidiotus dissimilis leeft uitsluitend bij het eenarig wollegras van het open hoogveen, Sphagnum-trilveen met veenpluis zijn de voorkeurslocatie van Delphacodes capnodes.
Waar zo'n rijke insecten- en mijtenfauna optreedt zijn hun vijanden niet ver weg. Ze leven in het water, zoals de zeer zeldzame waterspin, de veenlaag zoals de veenmoswolfspin en Piratula insularis, of de kruidlaag en struiken zoals de sinaasappelspin of de kleine gerande oeverspin. Voornamelijk in de randgebieden leeft de brugspin.
Amfibieën en reptielen.
Amfibieën, vooral de heikikker, wonen en/of paaien in het hoogveen.
Als reptielen komen de levendbarende hagedis en de adder voor. De laatste is vaak volledig zwartgekleurd (Melanisme) wordt ook "zwarte adder" of "moerasadder" genoemd.
Vogels.
Vogels van het boomarme hoogveen zijn wintertaling, zomertaling, korhoen, velduil, wulp, bosruiter, goudplevier en kraanvogel. In de randgebieden leven grutto, tureluur, veldleeuwerik, paapje en diverse andere soorten.
Zoogdieren.
Zoogdieren spelen in het hoogveen een relatief kleine rol. De voor het graven van holen niet geschikte vochtige grond maakt het bijvoorbeeld onaantrekkelijk voor muizen. Er is echter een zekere rol voor de bunzing, die zich hier bij voorkeur met kikkers voedt.

</doc>
<doc id="37904" url="https://nl.wikipedia.org/wiki?curid=37904" title="Laagveen">
Laagveen

Laagveen is een van de belangrijkste typen drasland. Andere soorten zijn het moeras, broekbos en hoogveen.
Voeding.
Laagveen wordt meestal gevoed door mineraalrijk (minerotroof) oppervlaktewater of grondwater. Laagveen wordt gekenmerkt door pH-neutraal of basisch water, met een relatief hoog niveau aan opgeloste mineralen, maar met weinig andere plantenvoedingsstoffen. Laagveen, wat voornamelijk is opgebouwd uit riet en verscheidene zeggesoorten, onderscheidt zich daarin van hoogveen. Dat wordt gevoed door zuur, mineraalarm (oligotroof) regenwater en meestal gedomineerd door meerdere soorten veenmossen, zegges en dwergstruiken.
Flora.
Dominante laagveenvormende plantengemeenschappen zijn vaak moerasplantengemeenschappen van de klasse van kleine zeggen ("Parvocaricetea") en de riet-klasse ("Phragmitetea") met grassen en zegges, en bevat vaak mossen als "Scorpidium" en "Drepanocladus". Laagveen heeft vaak een grote diversiteit aan plantensoorten, waaronder vleesetende planten zoals vetblad. De plantensoorten die er voorkomen, zijn soms goede indicatoren voor de milieu-omstandigheden.
De verspreiding van de verschillende soorten laagveenplanten is vaak nauw verbonden met waterhuishouding en nutriëntenconcentraties. Zij kunnen ook voorkomen langs grote meren en rivieren, waar seizoensgebonden veranderingen in waterstand natte gronden met weinig houtige planten veroorzaken.
Gebruik.
In het verleden zijn grote delen van het laagveen ten behoeve van de turfwinning drooggelegd en afgegraven. Op andere plaatsen heeft klink plaatsgevonden door het verlagen van het grondwaterpeil ten behoeve van landbouw. Laagveen kan dan door veenoxidatie in bepaalde omstandigheden geheel verdwijnen. Sommige venen worden in het kader van natuurherstel beheerd. De belangrijkste uitdagingen zijn dan om de natuurlijke waterstroom te herstellen, de kwaliteit van het water te waarborgen en een invasie van houtige gewassen te voorkomen.

</doc>
<doc id="37905" url="https://nl.wikipedia.org/wiki?curid=37905" title="Veenkoloniën">
Veenkoloniën



</doc>
<doc id="37908" url="https://nl.wikipedia.org/wiki?curid=37908" title="Kanton Grevenmacher">
Kanton Grevenmacher

Het kanton Grevenmacher (Luxemburgs: "Kanton Gréiwemaacher") ligt in het oosten van het Groothertogdom Luxemburg. In het noorden grenst het kanton aan het kanton Echternach in het oosten aan Duitsland, in het zuiden aan de kantons Remich en Luxemburg en in het westen aan het kanton Mersch.
Onderverdeling.
Het kanton Grevenmacher bestaat uit 8 gemeentes.

</doc>
<doc id="37910" url="https://nl.wikipedia.org/wiki?curid=37910" title="Kanton Luxemburg">
Kanton Luxemburg

Het kanton Luxemburg (Luxemburgs: "Kanton Lëtzebuerg") bestaat uit het kanton Luxemburg Land en Luxemburg Stad. Het kanton ligt in het zuiden van het Groothertogdom Luxemburg en heeft net als het kanton Mersch geen grenzen met de omringende landen. In het noorden grenst het kanton aan de kantons Mersch en Grevenmacher, in het oosten aan het kanton Remich, in het zuiden aan het kanton Esch-sur-Alzette en in het westen aan het kanton Capellen.
Onderverdeling.
Het kanton Luxemburg-Land omvat 11 gemeenten.

</doc>
<doc id="37912" url="https://nl.wikipedia.org/wiki?curid=37912" title="Kanton Mersch">
Kanton Mersch

Het kanton Mersch (Luxemburgs: "Kanton Miersch") ligt in het midden van het Groothertogdom Luxemburg en heeft net als het kanton Luxemburg geen grenzen met de omringende landen. In het noorden grenst het kanton aan het kanton Diekirch, in het oosten aan de kantons Echternach en Grevenmacher, in het zuiden aan de kantons Luxemburg en Capellen en in het westen aan het kanton Redingen.
Onderverdeling.
Het kanton Mersch bestaat uit 10 gemeenten.

</doc>
<doc id="37914" url="https://nl.wikipedia.org/wiki?curid=37914" title="Kanton Redange">
Kanton Redange

Het kanton Redange (Luxemburgs: "Kanton Réiden") ligt in het westen van het Groothertogdom Luxemburg. Het kanton grenst in het noorden aan het kanton Wiltz, in het oosten aan de kantons Diekirch en Mersch, in het zuiden aan het kanton Capellen en in het westen aan België.
Onderverdeling.
Het kanton Redingen bestaat uit 9 gemeentes.

</doc>
<doc id="37915" url="https://nl.wikipedia.org/wiki?curid=37915" title="Kanton Remich">
Kanton Remich

Het kanton Remich (Luxemburgs: "Kanton Réimech") is een van de kleinste kantons van het Groothertogdom Luxemburg en ligt in het uiterste zuidoosten van het land. In het noorden grenst het aan het kanton Grevenmacher, in het oosten aan Duitsland, in het zuiden aan het Franse regio Grand Est en in het westen aan de kantons Esch-sur-Alzette en Luxemburg.
Onderverdeling.
Het kanton Remich bestaat uit 7 gemeenten:

</doc>
<doc id="37916" url="https://nl.wikipedia.org/wiki?curid=37916" title="Piltdown-mens">
Piltdown-mens

De Piltdown-mens (Engels: 'Piltdown Man') betrof een aanvankelijk veronderstelde vroege mensachtige, waarvan de fossiele resten bij een nadere beschouwing met behulp van moderne onderzoeksmethoden echter vervalsingen bleken te zijn. Het ging om delen van een schedel en een (naar zou blijken:bewerkte) halve onderkaak, "gevonden" door de amateur-paleontoloog Charles Dawson bij archeologische opgravingen in de zomer van 1912 in Piltdown, East Sussex. Hij vertelde over zijn "vondst" in een brief aan paleontoloog Arthur Woodward. In 1953 bleek dat de halve onderkaak van een orang-oetan was en de schedeldelen van een moderne mens waren.
Vondsten.
De vondst bestond uit grote delen van de schedel. Toen Woodward en Dawson samen verder groeven, vonden ze ook een flink deel van de onderkaak. Opvallend aan de vondst was dat de schedel een zeer menselijk uiterlijk had, terwijl de kaak nog een zeer aapachtig voorkomen had. De twee paleontologen merkten het fossiel, dat de naam "Eoanthropus dawsoni" ("dageraadmens van Dawson") kreeg, aan als “het belangrijkste tot nog toe ontdekte fossiel.” In de volgende jaren werden nog een aantal vondsten gedaan in Piltdown, waaronder de resten een tweede exemplaar van de veronderstelde Piltdown-mens, tot Dawson in 1916 overleed. Daarna bleef Woodward zoeken, maar zonder verder resultaat.
In de volgende jaren werden elders nieuwe fossiele mensensoorten gevonden - "Homo erectus" in China en Indonesië, "Australopithecus" in Afrika. Deze verschilden echter van "Eoanthropus". Terwijl "Eoanthropus" een menselijke schedel en een aapachtige kaak had, hadden deze zowel een primitieve schedel met kleine herseninhoud als een primitieve kaak. "Eoanthropus" stelde de wetenschappers voor een raadsel; sommigen beschouwden het als een toevallige samenkomst van de schedel van een primitieve mens en de kaak van een mensaap.
Nieuw onderzoek.
Reeds na 1929 rezen er twijfels over de echtheid van de kiezen, toen Miller de mogelijkheid opperde dat deze zouden zijn bewerkt. In 1930 verzocht hij Remingtomn Kellogg (later directeur van het US Museum of Natural History (1948-1962) om te onderzoeken of ze waren bewerkt. Miller zou echter door collegaś zijn overreed zijn verdenkingen niet te pubiceren, omdat deze een te serieuze beschuldiging inhielden.
Datering.
In 1947 werd met een inmiddels nieuw ontwikkelde dateringsmethode opnieuw een ouderdomsbepaling uitgevoerd. Deze herdatering leverde vppr de vermoedelijke ouderdom van de Piltdown-mens hoogstens 50 000 jaar oud op. De ouderdom van de grindlaag waarin de resten waren gevonden, werd aanvankelijk op 500 000 jaar geschat. In 1926 was al vastgesteld dat de werkelijke ouderdom van de laag hooguit 50 000 jaar kon zijn. Maar tot de datering in 1947 bleef twijfel bestaan over de ouderdom van de vondsten. ..
Samenstelling.
Bij een nauwkeuriger meting bleken toen ook de kaak en de schedel niet bij elkaar te horen. Uit verder onderzoek werd geconcludeerd dat de resten van de Piltdownmens een fabricage zou zijn, samengesteld uit een kaak van een orang-oetan of andere mensaap en van een (deel van een) moderne menselijke schedel, beide chemisch bewerkt om een hogere ouderdom te suggereren. Ook de andere vondsten uit Piltdown bleken van elders afkomstig te zijn.
Ontmaskering als vervalsing.
Een belangrijke rol bij de ontrafeling van de Piltdown-mens als vervalsing speelde de antropoloog Kenneth Oakley, samen met J.S. Weiner en W.E. le Gros Clark, Zij publiceerden "The Solution of the Piltdown Problem" in het Bulletin of the British Museum of Natural History - Geology Department. Zij legden bloot dat het een hoax betrof. Door een volledige heranalyse van de slijtage van de kiezen, een onderzoek naar het fluorgehalte in 1949, het stikstof)gehalte en de kleuring, concludeerden Oakley en zijn collega's dat de schedelfragmenten niet van één exemplaar waren. In plaats daarvan leek het erop dat de schedel een fabricage betrof, samengesteld uit een moderne onderkaak van een aap die min of meer vakkundig was versmolten met de schedelfragmenten van een andere soort. 
Deze ontmaskering resulteerde in een wezenlijke herziening van het bestaande menselijk fossielenbestand, waaruit de zogenaamde "Eoanthropus dawsoni" werd verwijderd.
Vermoedelijke dader van de vervalsing.
De dader van de pas na vele jaren als zodanig aangetoonde vervalsing bleef onduidelijk. Charles Dawson (die al eerder een aantal "vondsten" presenteerden die later vervalsingen bleken te zijn) is de meest aannemelijke verdachte, maar een reeks andere namen, onder wie die van jezuïet, geoloog, antropoloog en filosoof Pierre Teilhard de Chardin (vinder van een hoektand van de Piltdown mens) is ook genoemd. Een andere recentelijk populaire hypothese is dat de vervalser Martin A.C. Hinton was, een conservator van het Natural History Museum, die Woodward een hak wilde zetten.
Kanttekeningen bij het aanvankelijk geloof in de echtheid en de latere weerlegging.
Duidelijk is wel de verklaring waardoor wetenschappers "Eoanthropus" aanvankelijk klakkeloos accepteerden en later, reeds voor de ontmaskering, op een dwaalspoor waren gezet. De acceptatie verliep gemakkelijk, doordat de beweerde vondst de heersende theorieën leek te bevestigen over menselijke evolutie (eerst het vergrote brein, pas daarna het mensachtig lichaam), en in het Verenigd Koninkrijk ook om nationalistische redenen. Ook was de heersende opvatting gedeeltelijk racistisch geïnspireerd, vanuit het destijds populaire vooroordeel dat de mens in Europa en/of Azië moest zijn ontwikkeld. Fossiele bewijzen die wezen op een oorsprong in Afrika werden door witte westerse wetenschappers op grond van racistische vooroordelen onderdrukt. Dit werd later gecorrigeerd, toen bleek dat uit steeds meer fossielen een ander verhaal leek te kunnen worden afgeleid: namelijk eerst de menselijke vorm, pas daarna het vergrote brein, en dat die ontwikkeling hoofdzakelijk in Afrika plaatsvond.
Literatuur (selectie).
 "Piltdown - a scientific forgery" (gebaseerd op onderzoek door Ian Langham, 1942-1984) 
Dr. Miles Russell "The Piltdown Man Hoax - Case Closed" 

</doc>
<doc id="37917" url="https://nl.wikipedia.org/wiki?curid=37917" title="Kanton Vianden">
Kanton Vianden

Het kanton Vianden (Luxemburgs: "Kanton Veianen") is zowel qua oppervlakte als qua bevolking het kleinste kanton van het Groothertogdom Luxemburg. Het kanton ligt in het noorden van het land. Het kanton grenst in het noorden aan het kanton Clervaux in het oosten aan Duitsland en in het zuiden en westen aan het kanton Diekirch.
Onderverdeling.
Het kanton Vianden bestaat uit drie gemeenten. Op 1 januari 2006 ging Fouhren, samen met Bastendorf dat verhuisde van het kanton Diekirch, op in de nieuwe gemeente Tandel. De drie gemeenten zijn:

</doc>
<doc id="37918" url="https://nl.wikipedia.org/wiki?curid=37918" title="Piltdown man">
Piltdown man



</doc>
<doc id="37919" url="https://nl.wikipedia.org/wiki?curid=37919" title="Eoanthropus">
Eoanthropus



</doc>
<doc id="37920" url="https://nl.wikipedia.org/wiki?curid=37920" title="Eoanthropus dawsoni">
Eoanthropus dawsoni



</doc>
<doc id="37921" url="https://nl.wikipedia.org/wiki?curid=37921" title="Charles Dawson">
Charles Dawson

Charles Dawson (Tulketh Hall, 11 juli 1864 – Lewes, 10 augustus 1916) was een Brits amateurpaleontoloog en -archeoloog. Hij is het best bekend geworden als de "vinder" en vervalser van de zogenaamde Piltdown Man ('Eoanthropus Dawsoni'), een opzienbarende vondst van enkele botresten die hij in 1912 bekend maakte. 
Charles was de oudste zoon uit een gezin van vier kinderen. Zijn vader was de procureur Hugh Dawson en zijn moeder Mary Anne Chaffer. Hij groeide voornamelijk op in Hastings in Sussex en later in St. Leonards. Hoewel opgeleid tot advocaat aan de Royal Academy of Gosport, hield Dawson zich al vanaf jonge leeftijd bezig met het opgraven van fossielen. Verschillende daarvan bleken onbekende soorten te betreffen, zoals het zoogdier "Plagiaulax dawsoni" dat naar hem vernoemd werd, drie nieuwe soorten dinosauriër waaronder "Iguanodon dawsoni" (tegenwoordig "Barilium"), en de plant "Salaginella dawsoni". Door het "British Museum of Natural History" kreeg hij de eretitel "Honorary Collector" toegekend. Naast resten van uitgestorven dieren en planten bracht hij ook oudheden aan het licht, uit de Steentijd en de Romeinse Tijd. Hij werd in 1885 gekozen tot "fellow" van de "Royal Geological Society of London" en in 1895 tot lid van de "Society of Antiquaries of London". Op 21 januari 1905 huwde hij de weduwe Hélène Léonie Elizabeth Postlethwaite. Het huwelijk bleef kinderloos. In 1916 stierf hij aan een bloedvergiftiging.
Tegenwoordig wordt Dawson vooral als een meesteroplichter beschouwd, die verschillende "vondsten" zelf fabriceerde, vooral de archeologische. In zijn tijd had hij echter een vrij goede reputatie en de meeste fossielen die hij opgroef waren zonder twijfel authentiek.
Piltdown man.
Charles Dawson "vond" in 1912 in Piltdown, East Sussex een schedel van vrij moderne vorm en op dezelfde plaats een onderkaak die een aapachtig voorkomen had. In de volgende jaren werden nog een aantal vondsten gedaan in Piltdown, waaronder een tweede exemplaar van de Piltdown-mens, tot Dawson in 1916 overleed. Daarna bleef zijn partner Charles Woodward zoeken, maar zonder verder resultaat.
In 1947 bleek na onderzoek echter dat de schedel en de kaak niet bij elkaar hoorden en van verschillende ouderdom leken. Ook bleek in 1953 dat de gevonden kaak van de Piltdown-mens afkomstig was van een orang-oetan of andere mensaap en dat de gevonden moderne schedel chemisch was bewerkt om hem er ouder uit te laten zien. 

</doc>
<doc id="37922" url="https://nl.wikipedia.org/wiki?curid=37922" title="Kanton Wiltz">
Kanton Wiltz

Het kanton Wiltz (Luxemburgs: "Kanton Wolz") ligt in het noordwesten van het Groothertogdom Luxemburg. Het kanton grenst in het noorden aan het kanton Clervaux, in het oosten aan het kanton Diekirch, in het zuiden aan het kanton Redingen en in het westen aan België.
Onderverdeling.
Op 1 januari 2006 bestond het kanton Wiltz uit 10 gemeenten. Op dat moment gingen Kautenbach en Wilwerwiltz op in de nieuwe gemeente Kiischpelt. Op 1 januari 2012 werd het aantal nog verder naar beneden gehaald tot 8 toen Neunhausen en Heiderscheid bij Esch-sur-Sûre gevoegd werden.
De 7 gemeenten zijn:

</doc>
<doc id="37923" url="https://nl.wikipedia.org/wiki?curid=37923" title="Internet van A tot Z">
Internet van A tot Z

3G -
4G -
4GL
A.
ADSL -
ADSL2 - 
Adware -
Affiliate marketing -
African Network Information Center -
Amaya -
American Registry for Internet Numbers -
Amsterdam Internet Exchange -
Animated gif -
Anoniem surfen -
APIPA - 
Applicatiehosting -
App Store (iOS) - 
ARPANET -
Asdf -
Autonoom systeem -
Autosurfprogramma
B.
Backbone -
Banner -
Tim Berners-Lee -
Bloggen -
BNIX - 
Brave (webbrowser) -
Broodkruimelnavigatie -
Browser
C.
Robert Cailliau - 
CERN Internet eXchange Point - 
Chatten -
ChatZilla - 
CIRC - 
Compact HTML -
Classless Inter-Domain Routing - 
Client -
Client-To-Client Protocol - 
Colloquy - 
Computer -
Computernetwerk - 
Computerworm - 
Contentmanagementsysteem - 
Tim Cook - 
Cookie -
CSS -
Cyberoorlog - 
Cyberpolitie-virus -
Cyberterrorisme
D.
DE-CIX -
Denial of service -
Dieplinken -
Differentiated Services Code Point - 
Direct Client-to-Client - 
Distributed denial of service - 
Domeinnaam -
Downloaden -
DNS -
Draadloos netwerk
E.
Electronic commerce -
E-mail -
Emoticons -
Ethernet - 
Euro-IX
F.
Firefox -
Firefox for mobile - 
Firewall -
floater -
forum -
Freenode -
FTP
G.
Galeon -
Bill Gates -
Geo-portaal - 
Geolocatiesoftware - 
Geoweb - 
Geschiedenis van het internet -
Geschiedenis van het internet in Nederland -
Geschiedenis van Wikipedia - 
Glasvezelaansluiting - 
Googelen - 
Google -
Google Chrome - 
Google Inc. - 
Google Play - 
Gopher
H.
homepage of hoofdpagina -
Hoax -
HTML -
HTTP -
HTTP Strict Transport Security - 
HTTPMU - 
HTTPS -
HTTPU -
Hyperlink
I.
ICQ -
I-mode -
Internet -
Internet Control Message Protocol - 
Internet der dingen - 
Internet Explorer -
Internet Explorer Mobile - 
Internet group management protocol - 
Internet Inter Orb Protocol - 
Internet Message Access Protocol - 
Internet protocol spoofing - 
Internet Protocol versie 4 - 
Internet Protocol versie 6 - 
Internetbankieren -
Internetforum -
Internetjargon -
Internetprovider -
IP -
IP-adres - 
IP-nummer -
IRC -
IRC-bot - 
Internet Service Provider (ISP) -
IS-IS -
ISO 3166 -
ISO 3166-1 -
J.
Jabber -
JavaScript - 
Steve Jobs - 
Juniper Networks - 
Junkmail
K.
Kabelinternet (Nederland) - 
Kabelmodem - 
Bob Kahn - 
K-line - 
Konqueror - 
Kopete - 
Kruimelpad
L.
Layout-engine - 
LAN -
Lijst van instant messengers - 
Lijst van internetjargon - 
Lijst van toegekende IPv4 /8-blokken - 
Lijst van topleveldomeinen op het internet - 
Lijst van zoekmachines - 
Linux - 
Linuxdistributie - 
London Internet Exchange - 
Lynx
M.
Maxthon -
Microsoft -
Microsoft Notification Protocol - 
Mobiel internet - 
Mobile IP - 
Modem -
Mosaic -
Mozilla -
MSN -
Multicast
N.
Satya Nadella - 
NDIX - 
Netscape -
Nettiquette -
Netwerk -
Network News Transfer Protocol - 
Newsreader -
Nieuwsgroep - 
NL-ix
O.
OAuth - 
Onafhankelijkheidsverklaring van cyberspace - 
Onion routing - 
Online opslagdienst - 
Ontgoogelen - 
Open Archives Initiative Protocol for Metadata Harvesting - 
Open Shortest Path First - 
Opera -
Opera Mini - 
Opera Mobile -
OSPF -
OWASP
P.
Packet over SONET/SDH - 
Pay-per-click - 
Peer-to-peer -
Pharming - 
Phishing - 
Planet Internet -
POSIX -
Privoxy -
Push-IMAP
Q.
QRpedia
R.
Ransomware - 
Real Time Streaming Protocol - 
Recht om vergeten te worden - 
Remote optical platform - 
RFC -
RFC 1918 - 
Router - 
Routing Information Protocol - 
RSS
S.
Safari - 
Second-level-domein - 
Semantisch web - 
Server - 
SILC (protocol) - 
Simple File Transfer Protocol - 
Simple Mail Transfer Protocol - 
Simple Network Management Protocol - 
Edward Snowden - 
SOCKS - 
Spam - 
SPDY - 
Spyware - 
Startpagina.nl - 
Stream Control Transmission Protocol - 
Subdomein
T.
TCP - 
TCP/IP - 
Thunderbird - 
Topleveldomein - 
Tor
U.
Uitgebreid gevalideerd SSL-certificaat - 
Unix - 
URL -
Usability -
Usenet -
Uploaden - 
Uploadsnelheid - 
Useragent
V.
vCard - 
VDSL - 
VDSL2 - 
Video on demand - 
Virtuele gemeenschap - 
Vlog - 
VoIP via de mobiele telefoon - 
Vrije internetwerkplaats - 
Vrijheid van informatie
W.
Jimmy Wales - 
Webcam - 
Webcamgirl - 
Webcamseks - 
W3C - 
Webbrowser - 
Webby Awards - 
Webdesign - 
Weblog - 
Webpagina - 
Webserver - 
Website - 
WebKit - 
WhatsApp - 
Wiki - 
WikiLeaks - 
Wikipedia - 
World Wide Web - 
World Wide Web Consortium - 
WWW
X.
X.500 - 
XS4ALL -
XORP
Y.
Yahoo! - 
Youtube
Z.
Zoekmachine -
Zon B.V. - 
Mark Zuckerberg

</doc>
<doc id="37925" url="https://nl.wikipedia.org/wiki?curid=37925" title="Tekenaar">
Tekenaar

Een tekenaar is iemand die (voor zijn beroep) tekent. Dit kan zijn een beeldend kunstenaar, een illustrator, een technisch tekenaar of een cartograaf.
Tekenkunst.
In de beeldende kunst is tekenen vaak het begin van bijna alle overige uitingen. Vaak gaat aan het maken van grafische kunst, schilderijen en ruimtelijk werk het maken van schetsen vooraf. Deze schetsen hebben soms zelf een zekere artistieke waarde. 
Ook stripverhalen en cartoons worden door tekenaars gemaakt. Een tekenaar van karikaturen noemt men een 'karikaturist'.
Er zijn ook kunstenaars die zich geheel hebben toegelegd op het maken van tekeningen. De werken van deze kunstenaars worden vaak 'autonome tekeningen' genoemd.
Materialen en technieken.
De drager (ondergrond) van een tekening is veelal papier of tekenkarton. Voor technische tekeningen calqueerpapier. Er kan worden getekend met allerhande materialen zoals potlood, inkt, viltstift, krijt of houtskool. Wanneer in plaats van een pen een penseel gebruikt wordt, kan men spreken van een 'penseeltekening'. 
Technisch tekenaars gebruiken sinds ongeveer 1990 meestal computers met gespecialiseerde grafische programma's. Voordien werkten zij aan speciale tekentafels met tekenmachines.

</doc>
<doc id="37927" url="https://nl.wikipedia.org/wiki?curid=37927" title="Computers van A tot Z">
Computers van A tot Z

Er is ook de lijst Internet van A tot Z, deze is bedoeld om een selectie te zijn van deze lijst.
Deze lijst is een index: het bevat bepaalde artikels meerdere keren onder verschillende benamingen.
A.
AC97 - 
Acer (bedrijf) - 
Active Server Pages -
achterwaartse compatibiliteit - 
Adobe Flash Player - 
ADSL -
adware -
Algol -
Alt Gr -
Amaya -
AMD -
Amsterdam Internet Exchange -
anti-aliasing -
Apache (webserver) -
apenstaartje -
API -
Apple -
applet -
ARPANET -
array -
ASCII -
ASCII-art -
Assembler -
ATA -
authenticatie -
AWK
B.
banner - 
Bash - 
BASIC -
beeldscherm -
benchmark -
Tim Berners-Lee -
bestand -
bestandsextensie -
bestandssysteem -
besturingssysteem -
bibliotheek - 
Bill Gates - 
binair -
BIOS -
bit -
BLOB -
BleuJ -
BMP -
Borland -
broncode -
browser -
BSOD -
bus -
byte -
bzip2
C.
C -
C++ -
C# -
call stack -
cache -
Caldera International - 
Changelog -
cardware -
cd-rom - 
Certificaat - 
chatten -
chip -
chipset -
CLI -
client -
Cloud computing -
COBOL -
COMAL -
Commodore 64 -
Commodore 128 -
Compact HTML - 
Compaq - 
compiler -
computer -
computerarchitectuur -
computerhardware -
computernetwerk -
computerprogramma -
computersoftware -
computerspel -
computervirus -
cookie -
Corel Draw -
CPU -
CSS -
cursor
D.
Data General -
database -
databus -
datacompressie -
datastructuur -
database publishing -
Digital Equipment Corporation (DEC) -
decompiler -
Delphi -
desktop -
/dev/null -
Dynamic Host Configuration Protocol (DHCP) -
Digital -
Digital Negative Specification (DNG) -
digital object identifier (DOI) -
displaymanager -
dual in-line memory module (DIMM) -
directory -
disassembler -
diskette -
dead on arrival (DOA) -
Domain Name System (DNS) -
domeinnaam -
Doom -
Disk Operating System (DOS) -
draadloos netwerk -
driver -
dualcore -
dvd -
Dvorak-toetsenbord - 
dynamic random-access memory (DRAM)
E.
EEPROM -
EISA -
e-mail -
Encarta -
EPROM -
Ethernet -
Excel -
extensie
F.
Fedora -
file -
filesysteem -
Mozilla Firefox -
firewall -
firmware -
flashgeheugen - 
floppy disk - 
formatteren -
Fortran -
Free Software Foundation -
Freecell -
Freeciv -
Freenode -
freeware -
FTP -
FTP-server -
FUD -
functie -
Fuzzy logic
G.
Galeon -
Game -
Bill Gates -
gebruikersinterface -
gedistribueerd programmeren -
geheugenkaart -
geluidskaart -
GeoGebra -
geschiedenis van de computer -
gestructureerd programmeren -
gigabyte -
gigahertz -
GIMP -
GitHub -
Gmail -
GNOME -
GNU -
GNU General Public Licence -
GNU Lesser General Public License -
GNU Vrije Documentatie Licentie -
Google -
grafische gebruikersomgeving
H.
hacker -
harde schijf -
hardware -
Haskell - 
Hewlett-Packard - 
hexadecimaal - 
High-definition multimedia interface (HDMI) - 
homecomputer -
homepage of hoofdpagina -
host -
HTML -
HTTP -
hub -
hyperlink
I.
IBM - 
IBM Personal Computer - 
IBM System i -
IBM System p -
IBM System x - 
iMac - 
ISA -
informatica -
input -
instant messaging -
insteekkaart -
Intel -
internet -
Internet Explorer -
internetprovider -
Internet Service Provider (ISP) -
Internet Relay Chat (IRC) -
interpreter -
Invoermethode -
I/O -
IP-adres -
iSketch
J.
J2EE -
Jabber -
Java -
Javascript -
JAva Database Connectivity (JDBC) -
Steve Jobs -
JPEG -
junkmail
K.
kantoorsoftwarepakket -
KDE -
Kensington-beveiliging -
kernel -
kilobyte -
klokfrequentie -
KOffice -
Konqueror -
kunstmatige intelligentie -
Kylix
L.
LAN -
laptop -
LaTeX - 
Lenovo - 
library -
LibreOffice -
linker -
Linus Torvalds -
Linux -
Live search -
Lisp -
Logo -
Lynx
M.
machinetaal -
Apple Macintosh -
Machkernel -
Mac OS X -
Macromedia Flash -
magneetband -
mainframe -
malware -
Mandrake -
megabyte -
megahertz -
Microsoft - 
Microsoft Teams - 
minicomputer -
middleware -
modem -
moederbord -
monitor -
Mosaic -
mounten -
mountpoint -
Mozilla -
MP3 -
MSX -
muis -
multiprogrammeren -
multitasking -
Mydoom -
MySQL
N.
naamruimte -
Nautilus -
Netscape -
nettiquette -
netwerk -
netwerkkaart -
John von Neumann -
neuraal netwerk -
newsreader -
NFS -
nieuwsgroep -
NIS -
Northbridge -
notebook -
Novell
O.
objectoriëntatie -
ODBC -
OGG -
OpenOffice.org -
Opensourcesoftware -
Opera -
operating system -
Oracle Open Office -
Oracle -
overklokken
P.
Packard Bell - 
PaintShop Pro -
Paradox -
parallel programmeren
partitie -
Pascal -
PCI -
pda -
pdf -
peer-to-peer -
Pentium -
perl -
Personal computer (pc) -
Personal System/2 -
Photoshop -
PHP - 
Ping - 
Planet Internet -
PNG -
pointer -
POP3 -
PostgreSQL -
PostScript -
PowerPC -
printer -
processor -
protectiefout -
programma -
programmeertaal -
programmeren -
programmeur -
PROM -
proxyserver -
Psi -
Python
Q.
Quake -
Quattro Pro -
Queue -
QWERTY
R.
Random Access Memory -
Eric Raymond -
recursie -
Red Hat -
RFC -
RIMM -
RISC -
RISC OS -
ROM -
router -
RPG -
RPM - 
RSA (cryptografie) 
S.
Santa Cruz Operation -
SATA -
scanner -
Scheme -
SCO Group -
scripttaal - 
sed - 
Sequent Computer Systems - 
server -
servlet -
SGML -
shareware -
SIMM - 
Skype - 
S.M.A.R.T. -
sidux -
SMTP -
Sodipodi -
software -
software-ontwikkelaar -
Southbridge -
spam -
spel -
spreadsheet -
spyware -
SQL -
stack -
Richard M. Stallman - 
Steve Jobs - 
stuurprogramma -
subroutine -
Sun Microsystems - 
Supercomputer - 
SUSE Linux -
SVG -
switch
T.
tablet-pc -
Tcl -
TCP -
teksteditor -
tekstverwerker -
terabyte -
Tetris -
TeX -
Thunderbird -
toetsenbord -
topleveldomein -
Linus Torvalds -
Trojaans paard -
TurboBASIC -
Twm
U.
Unicode -
Uniform Resource Locator - 
Universal serial bus (USB) - 
Unix -
URL -
USB -
Usenet -
UTF-8 -
UUCP
V.
vapourware -
VBScript -
veelvouden van bytes -
videokaart -
Vim -
virus - 
Vlog - 
VMS -
vrije software
W.
wachtrij -
Larry Wall -
webbrowser -
weblog -
webpagina -
webserver -
website -
werkgeheugen -
WIMP -
Wifi -
WiMAX -
Windows -
Windows Media Audio -
Windows Live Hotmail -
Windows XP -
World Wide Web -
World Wide Web Consortium -
worm -
Word -
WordPerfect -
WordStar -
world wide web (www) -
wysiwyg
X.
X Window System -
XHTML -
Ximian -
Xinuos -
XORP -
XS4ALL -
XML -
XSL -
XSLT
Z.
ZEBRA -
ZIP -
zoekmachine - 
Zoom - 
ZX Spectrum
0-9.
3D XPoint

</doc>
<doc id="37928" url="https://nl.wikipedia.org/wiki?curid=37928" title="İzmir">
İzmir

İzmir (tot 1922: "Smyrna") is een stad in het westen van Turkije. Het is de hoofdstad van de gelijknamige provincie İzmir. In 2003 had İzmir ongeveer 2.480.000 inwoners en dit aantal is gegroeid naar ruim 4 miljoen inwoners in 2016. Hiermee is de stad, na Istanboel en Ankara, de derde stad van Turkije.
De stad ligt in het westen van het schiereiland Anatolië aan de Golf van İzmir, een deel van de Egeïsche Zee. İzmir heeft de op een na belangrijkste haven van het land, na de haven van Mersin. Verder bevindt zich een internationaal vliegveld bij de stad, de luchthaven Adnan Menderes. Ook zijn er treinverbindingen met steden in de rest van het land, waaronder Istanboel en Denizli.
In het westen van İzmir strekken stranden en thermale centra zich over het schiereiland richting Çeşme. In de omgeving liggen de ruïnesteden Efeze, Pergamum, Sardis, Priëne, Milete en Didyma.
İzmir is de zetel van het aartsbisdom İzmir. Het hoofdkwartier van de Zuidoost-Europese NAVO-strijdkrachten (AIRSOUTH) was er vanaf 1951 gevestigd en werd in 2004 omgevormd tot de Allied Air Component Command Izmir die in 2013 buiten gebruik werd gesteld.
Geschiedenis.
De naam İzmir is afgeleid van de oudere naam van de stad, Smyrna, die op zijn beurt afkomstig zou zijn van de naam van een koningin, Samornia, die over de streek rond de stad regeerde. Smyrna ontstond in de 11e eeuw v.Chr. als Aeolische kolonie en werd in de 7e eeuw v.Chr. een Ionische stad. De Lydiërs vernietigden de stad en in 575 v.Chr. werd Smyrna een Lydische stad. Bij de verovering door de Perzen in 545 v.Chr. werd de stad opnieuw vernietigd. Alexander de Grote herbouwde haar rond 330 v.Chr.
In de 7e eeuw n.Chr. werd de stad overvallen door Arabieren. Eeuwen later veroverden de Seltsjoeken de stad op de Byzantijnen, maar in 1079 heroverden deze de stad. In 1424 werd de stad door de Turken veroverd en ging na een turbulente periode deel uitmaken van het Ottomaanse Rijk.
Voordat het Ottomaanse rijk na de Eerste Wereldoorlog uiteenviel, waren de Grieken de grootste etnische groepering, tezamen met de Armeniërs een christelijke meerderheid, in Smyrna en bij het Verdrag van Sèvres (1920) was dit dan ook een van de Anatolische gebieden die aan Griekenland werden toegekend. Turkse legers onder leiding van Atatürk veroverden de stad echter in 1922. Ongeveer 70 procent van de stad brandde af, honderdduizenden christenen moesten op de vlucht slaan of kwamen om het leven of werden vermoord. Beide zijden beschuldigden elkaar van wreedheden tegen de bevolking, maar gezien de weinige betrouwbare bronnen en de hoogoplopende nationalistische gevoelens aan beide zijden is het moeilijk te bepalen wat er precies gebeurde. Vele landen, waaronder Griekenland, Cyprus, Zweden, Armenië, Nederland, Duitsland, Oostenrijk en Tsjechië, zien deze gebeurtenissen dan ook als een onderdeel van de Griekse Genocide. De Turken zien het daarentegen als een 'bevrijding' van de stad van de Griekse bezetting.
Met de terugtrekking van het Griekse leger ontvluchtte ook een groot deel van de Griekse bevolking de stad naar de Griekse eilanden in de Egeïsche Zee. De resterende Griekse bevolking werd als onderdeel van de uitwisseling van Turkse en Griekse minderheden zoals bepaald in het Verdrag van Lausanne gedwongen de stad te verlaten. Tal van kerken, behalve bijvoorbeeld de katholieke, neoclassicistische Sint-Johanneskathe­draal, wer­den verni­etigd. In 1922 veranderde de Turkse overheid de officiële naam van de stad "Smyrna" in "İzmir".
Als gevolg van de inname van het gebied door de Turken dreigde ook het als Grieks (Helleens) beschouwde cultuurhistorisch erfgoed van de nabijgelegen stad Efeze verloren te gaan. Het was de verdienste van Deissmann om dit tussen 1925 en 1929 internationaal aan te kaarten en de financiering voor de opgravingen terug te organiseren.
Geografie.
İzmir ligt in het westelijkste deel van Turkije aan de kust van de Egeïsche Zee. Het grenst aan de provincies Balikesir in het noorden, Manisa in het oosten en Aydin in het zuiden.
Er bevinden zich geen grote meren in de buurt van de stad. Het meer van Gölcük, het meer van Belevi, de Çakalboğaz-meren en Karagöl zijn de belangrijkste waterreservoirs die als meren kunnen worden geteld. Deze meren zijn belangrijke meren in de Egeïsche regio.
Klimaat.
İzmir heeft een mediterraan klimaat dat wordt gekenmerkt door lange, hete en droge zomers en milde tot koele, regenachtige winters. De totale neerslag in İzmir is gemiddeld 692 millimeter per jaar, waarvan 77% in de maanden november tot en met maart valt. De rest van de neerslag valt in de maanden april, mei, september en oktober. Er is zeer weinig regenval in juni, juli en augustus.
Maximumtemperaturen tijdens de wintermaanden liggen meestal tussen de 10 en 16 °C. Hoewel het zelden voorkomt, kan er van december tot februari ook sneeuw vallen in İzmir. Deze sneeuw blijft meestal maar enkele uren liggen. In de maanden juni tot september kan de temperatuur oplopen tot 40 °C.
Bevolking.
Volgens de Ottomaanse volkstelling van 1893 was het aantal inwoners van Izmir 207.548. Het aantal Turken in Izmir was op dat moment 79.288 mensen en kwam neer op 38% van de bevolking. De Grieken maakten 26% van de bevolking uit, Koerden 25%, Joden 7%, en Armeniërs 3% van de bevolking. Van de totale bevolking in İzmir was 55% christelijk, 38% moslim en 7% jood.
De bevolking van de stad nam sterk toe tussen 1970 en 1985. Het was Turkijes tweede grootste stad tot 1945 toen Ankara deze positie overnam. Ook heeft İzmir te maken met grote migratie uit omringende steden. De grootste groep komt uit Manisa (186.000). De andere steden zijn Mardin (130.000), Erzurum (126.000), Konya (120.000) en Aydin (84.000).
Bezienswaardigheden.
Door de verwoestingen in de Eerste Wereldoorlog, de plunderingen en de stadsbrand van september 1922 en zware aardbevingen in 1928 is van de oude stad heel weinig bewaard gebleven.
Musea.
Atatürk Museum.
Het Atatürk Museum is een gebouw van twee verdiepingen langs de "Kordonboyu" met uitzicht op zee. Een tapijthandelaar bouwde het in 1862 als herenhuis en gebruikte het als woning. Vervolgens werd dit historische gebouw in 1927 door de gemeente aan Atatürk cadeau gedaan. Als Atatürk in İzmir was, verbleef hij in dit huis om te werken. Uiteindelijk werd het gebouw in 1941 omgevormd tot een museum en sindsdien wordt het onderhouden door het ministerie van Cultuur.
Archeologisch Museum.
Het eerste archeologisch museum bevond zich in de Ayavuklakerk in de wijk Tepecik. Het werd geopend in 1927, nadat er drie jaar lang verschillende werken waren verzameld uit İzmir en omgeving. Deze verzameling werd verder uitgebreid en daarom opende er in 1951 in het "Kültür Park" een tweede gebouw. Doordat de groei zich voortzette, was er behoefte aan een veel groter gebouw; de collecties pasten namelijk niet meer in de beide gebouwen. Hierdoor opende het museum op 11 februari 1984 zijn deuren op de huidige locatie. Het gebouw is 5000 m² groot en bevindt zich in Konak. Het bevat tentoonstellingszalen, laboratoria, magazijnen, een bibliotheek en een conferentieruimte. Het museum heeft een collectie van ongeveer 1500 voorwerpen, die ook in de tuin worden tentoongesteld.
Museum van Etnografie.
Het Museum van Etnografie is gevestigd in een neoclassicistisch gebouw uit de negentiende eeuw met veel elementen van de Byzantijnse architectuur. Het werd gebouwd als het St. Rock Ziekenhuis in 1831 nadat de pest was uitgebroken.
Agora.
De agora werd oorspronkelijk gebouwd in de Hellenistische periode. Na diverse aardbevingen werd hij door de Romeinen herbouwd. Hoewel de plek tegenwoordig enkele honderden meters van de kust af ligt, was hij vroeger nabij de haven gesitueerd. De huidige hoofdstraat van Kemeraltı was toentertijd de kade. De laatste jaren zijn huizen op het oorspronkelijke terrein gesloopt ten behoeve van opgravingen.
Sport.
İzmir beschikt over drie voetbalclubs die met enige regelmatig spelen in de Süper Lig. Een daarvan is voor Göztepe İzmir. De club won de Turkse voetbalbeker in 1969 en 1970. Altay İzmir won de Turkse voetbalbeker in 1967 en 1980. Karşıyaka SK is de derde voetbalclub uit İzmir.
Het İzmir Atatürkstadion is het grootste sportstadion van İzmir en wordt gebruikt voor voetbal- en atletiekwedstrijden. Andere stadions zijn het Gürsel Akselstadion van Göztepe en het Alsancak Mustafa Denizlistadion van Altay.
Verkeer en vervoer.
İzmir is bereikbaar via land, lucht, zee en spoorweg. Per bus is İzmir vanuit alle hoeken van het land goed bereikbaar. Vanuit Adnan Menderes Airport wordt er naar veel delen van Turkije en de wereld gevlogen. Manisa, Ödemiş, Söke, Aydın, Nazilli, Denizli zijn per trein bereikbaar. Verder heeft het treinstation Alsancak treinverbindingen naar Balıkesir, Bandirma, Usak, Afyon en Ankara.
Het openbaar vervoer staat onder de verantwoordelijkheid van de Metropolitaanse gemeente İzmir. De laatste tijd zijn de bus, veerpont en metro goed op elkaar geïntegreerd zodat de reis van A naar B is vergemakkelijkt. Voor het reizen met openbaar vervoer in de gemeente is er een elektronische kaart genaamd İzmirim Kart nodig.
Luchtvaart.
İzmir wordt bediend door nationale en internationale vluchten via Adnan Menderes Airport. De luchthaven is gelegen in de wijk Gaziemir ten zuiden van de stad en is goed bereikbaar met het openbaar vervoer. Het vliegveld is de belangrijkste luchthaven van de regio en is vernoemd naar de Turkse ex-premier Adnan Menderes. Vluchten vanuit İzmir zijn vooral richting Istanboel, maar er zijn ook veel vluchten naar andere internationale steden.
Stads- en streekvervoer.
Busdiensten tussen de stad en de 12 stadsdistricten worden verzorgd door Eshot en İzulaş (İzmir Transportation). In İzmir geldt dat je binnen 90 minuten na een eerste incheck kosteloos kunt overstappen.
De metro van İzmir opende in 2000 en bestond oorspronkelijk uit een 11,5 kilometer lange lijn waaraan 10 stations gelegen waren. De lijn werd in 2012 uitgebreid met 4 stations. Sinds 2014 zijn er 17 stations en bedraagt de lengte van de lijn 20 kilometer.
Een lightraillijn (İZBAN), die onder andere het vliegveld met de stad verbindt, opende in 2010. Deze verbinding is 80 kilometer lang.

</doc>
<doc id="37929" url="https://nl.wikipedia.org/wiki?curid=37929" title="FDL">
FDL



</doc>
<doc id="37930" url="https://nl.wikipedia.org/wiki?curid=37930" title="Smyrna (Griekse stad)">
Smyrna (Griekse stad)

Smyrna (Oudgrieks: , Smýrnē) is de Griekse naam voor het huidige İzmir in Turkije.
Geschiedenis van Smyrna.
De naam van de stad zou afkomstig zijn van de naam van een koningin, Samornia, die over de streek rond de stad regeerde. Smyrna ontstond in de 11e eeuw v.Chr. als Aeolische kolonie en werd in de 7e eeuw v.Chr. een Ionische stad. De Lydische koning Alyattes vernietigde de stad in 630 v.Chr. en in 575 v.Chr. werd Smyrna een Lydische stad. Bij de verovering van Smyrna door de Perzen in 545 v.Chr. werd de stad volledig vernietigd, omdat de stad had geweigerd de Perzen te steunen in hun oorlog tegen de Lydiërs. Alexander de Grote herbouwde Smyrna rond 330 v.Chr. na een oproep van het orakel van Clarus. Later zowel binnen het Hellenistische Rijk als het Romeinse Rijk is het een belangrijke handel- en havenstad geweest.
In de 7e eeuw n. Chr. werd de stad overvallen door Arabieren. Eeuwen later veroverden de Seltsjoeken de stad op de Byzantijnen, maar in 1079 heroverden dezen de stad. In 1415 ging de stad na een turbulente periode deel uitmaken van het Ottomaanse Rijk. Vanaf 1612 bestonden betrekkingen tussen de Republiek en het Osmaanse Rijk, bekend als de Capitulatie van de Sultan.
Handel.
In 1625 verbonden een aantal Amsterdamse kooplieden zich tot de Directie van de Levantse handel en de Navigatie op de Middellandse Zee. De eerste Nederlandse consul in Smyrna werd in 1656 benoemd. Er was een kleine Nederlandse gemeenschap en er was tot in de 19e eeuw een Nederlands kerkhof. Belangrijk voor de handel waren - naast katoen, zijde en wol - indigo (kleurstof), gewonnen uit wede en galnoten. In de tweede helft van de 17e eeuw woonden er in Smyrna 10.000 buitenlanders. Joodse handelaren waren belangrijk in de handelscontacten met de Turkse autoriteiten, maar ook de Fransen en Engelsen waren in Smyrna aanwezig. Veel buitenlanders gingen modieus en "à la Turca" gekleed. Een belangrijk deel van de handel in oosterse tapijten naar Europa verliep via Smyrna. Deze tapijten werden verhandeld onder de naam Smyrnatapijten. Dikke wollen garens, zoals ze worden gebruikt voor tapijten, worden wel Smyrnagarens genoemd. Het hoogtepunt van de tapijthandel in de stad was in de negentiende eeuw.
Moeilijke tijden.
Smyrna werd regelmatig getroffen door pest (o.a. 1678 en 1689) en cholera-epidemieën. Om die te ontvluchten hadden de rijkere mensen vaak een tweede huis buiten de stad, dat ook dienstdeed als verblijf tijdens de zomermaanden en het jachtseizoen. Vooral in Seydiköy, waar consul Jacob Van Dam en later zijn opvolger Daniël Jean de Hochepied (consul van 1688 tot zijn dood in 1723), een consulair buitenverblijf hadden, was een druk sociaal leven. De Hochepied werd opgevolgd door zijn derde zoon, Daniël Alexander (19 april 1689). Tot in de 20ste eeuw leverde deze familie consuls op.
De aardbeving van 10 juli 1688 kostte naar schatting aan 15.000 mensen het leven. De bovenstad, waar vooral Turken woonden, lag vrijwel geheel in puin en van de Europese benedenbuurt was weinig over. De kanselarijarchieven werden verwoest. Drie rooms-katholieke kerken, veertien moskeeën en vele handelshuizen en woningen werden in puin gelegd. Toen Daniël Jean de Hochepied (1657-1723), de nieuwe consul, aankwam, was alles weer rustig, en al gauw waren er twintig Hollandse handelshuizen die goede zaken deden.
Na de Eerste Wereldoorlog.
In de loop van de 19de eeuw zou Smyrna de meest Europese stad van het Ottomaanse Rijk worden. Voordat dit Rijk in de Eerste Wereldoorlog uiteenviel, waren de Grieken de grootste etnische groep en de meerderheid in Smyrna. Volgens de Turkse autoriteiten waren in 1890 75.000 van de 155.000 inwoners Grieken, 6.000 Armenen, 15.000 Joden en 10.000 Rooms-katholieken, vermoedelijk Italianen en Fransen. Nog geen derde deel (45.000) van de bevolking was Turk. Bij het Verdrag van Sèvres (1920) behoorde de stad met andere Anatolische gebieden en de kuststreken tot het deel van Turkije dat aan Griekenland werd toegekend. Maar na de strijd tussen Griekenland en het opkomende nationalistische Turkije, waarbij Griekse troepen ver op Anatolisch gebied doorgedrongen waren maar werden verslagen, veroverden de Turkse legers onder Atatürk de stad in 1922. Een groot deel van de bevolking werd uitgemoord, wie kon vluchtte over zee en de stad werd geplunderd en in brand gestoken in wat de Grieken de Klein-Aziatische catastrofe noemen. Deze gebeurtenissen worden ook wel gezien als onderdeel van de Pontische Genocide. Ongeveer 70 procent van de stad brandde af nadat het Griekse leger terugtrok, wat een vluchtelingenstroom van honderdduizenden mensen op gang bracht. Er vond in die tijd een soort etnische ontmenging plaats tussen Turkije en Griekenland, waarbij vele Turken gedwongen uit Griekenland naar Turkije migreerden, en vele Grieken uit Turkije naar Griekenland. Gruweldaden die in die tijd aan beide zijden gepleegd werden, belasten nu nog de Grieks-Turkse relaties. In 1922 werd de officiële naam van de stad gewijzigd in het Turkse "İzmir".
Smyrna en de Bijbel.
In het Bijbelboek Openbaring komt Smyrna voor als een van de zeven gemeenten in Klein-Azië, samen met Efeze, Pergamum, Thyateira, Sardes, Filadelfia en Laodicea. in Openbaringen 1 schrijft Johannes (die dan op Patmos zit, en van God de opdracht krijgt alles wat hij hoort op te schrijven) het volgende: "Hetgeen gij ziet, schrijf dat in een boek en zend het aan de zeven gemeenten." In Openbaring 2:8-11 staat het volgende: "Schrijf aan de engel der gemeente Smyrna: Dit zegt de eerste en de laatste, die dood geweest is en levend geworden: Ik weet uw verdrukking en armoede, hoewel gij rijk zijt, en de laster van hen, die zeggen, dat zij Joden zijn, doch het niet zijn, maar een synagoge des satans. Wees niet bevreesd voor hetgeen gij lijden zult. Zie, de duivel zal sommigen uwer in de gevangenis werpen opdat gij verzocht wordt, en gij zult een verdrukking hebben van tien dagen. Wees getrouw tot de dood en Ik zal u geven de kroon des levens. Wie een oor heeft die hore, wat de Geest tot de gemeenten zegt. Wie overwint, zal van de tweede dood geen schade lijden."
İzmir.
De Vrede van Lausanne in 1923 bezegelde het einde van de Griekse aanwezigheid in de stad en de Klein-Aziatische en de Ionische kusten. De Grieken waren daar duizenden jaren aanwezig maar werden nu "gerepatrieerd" naar een vaderland dat ze niet kenden. In ruil haalden de Turken hun volksgenoten weg uit de stad Saloniki en het Macedonische binnenland. Slechts de Griekse bevolking van Istanbul en die van de Egeïsche eilanden Imbros en Tenedos, naar schatting 270.000 mensen, was hoewel niet meer dan voorlopig van uitwijzing uitgesloten. Hetzelfde gold voor de islamitische bevolking van het bij deze vrede Grieks geworden West-Thracië, ongeveer 86.000 mensen, Zij hebben overigens wel tot op heden een minderheidsstatus behouden. Met het verdrag van Lausanne werd een van de eerste etnische zuiveringen in de twintigste eeuw, hoewel grotendeels achteraf, gelegaliseerd.
Zie ook etnische zuiveringen.
Overige.
Smyrna is de geboorteplaats van Aristoteles Onassis. Ook van Homerus wordt gezegd dat hij in Smyrna geboren werd.

</doc>
<doc id="37931" url="https://nl.wikipedia.org/wiki?curid=37931" title="Tarpan">
Tarpan

De tarpan ("Equus ferus ferus") was een wild paard dat in Oost-Europa voorkwam. Het laatste exemplaar van deze paardenondersoort stierf in 1887.
Taxonomie.
In 1784 noemde Pieter Boddaert deze soort "Equus ferus, een pracht paard. maar wel een leeghoofd.", verwijzend naar de beschrijving van dit dier door Samuel Gottlieb Gmelin. Onbekend met de naam gegeven door Boddaert, catalogiseerde Otto Antonius, directeur van de Dierentuin Schönbrunn in Wenen, Oostenrijk, de tarpan als "Equus gmelini" in 1912, ook verwijzend naar de beschrijving van Gmelin. Omdat de naam van Antonius naar dezelfde beschrijving verwijst als die van Boddaert wordt de naam als synoniem toegelaten. Linnaeus noemde het paard in 1758 "Equus caballus".
Op het moment dat duidelijk was dat "Equus ferus" en "Equus caballus" dezelfde soort waren, werd in 1993 door Wilson en Reeder, overeenstemmend met de Code van de International Commission of Zoological Nomenclature (Internationale Commissie op Zoölogische Nomenclatuur), de wetenschappelijke naam van de tarpan of wild paard, "Equus ferus", veranderd in de naam die door Linnaeus was gegeven; "Equus caballus". Veel wetenschappers hadden kritiek op deze verandering van de wetenschappelijke naam van de tarpan, zij wilden dat er een uitzondering voor huisdieren (gedomesticeerde dieren) gemaakt werd.
In 2003 besloot de International Commission on Zoological Nomenclature in de Opinion 2027 tot de instandhouding van het gebruik van zeventien soortnamen gebaseerd op wilde soorten, waarvan oudere of even oude namen van gedomesticeerde vormen bestonden. Dit besluit bevestigde "Equus ferus" voor het wilde paard, waaronder de tarpan. Taxonomen die het gedomesticeerde paard als ondersoort van het wilde paard zien, kunnen "Equus ferus caballus" gebruiken. De naam "Equus caballus" blijft beschikbaar voor het gedomesticeerde paard wanneer het als een aparte soort wordt gezien.
Bostarpans, steppetarpans en przewalskipaarden.
De bostarpan ("Equus ferus sylvaticus") leefde van de Rijn tot in het oosten van Polen. De steppetarpan ("Equus ferus ferus") kwam in Zuid-Rusland voor. Deze paarden werden in de 18e eeuw in de buurt van de Zwarte Zee gezien door Peter Simon Pallas, die ze de naam "tarpan" gaf. Er is nog steeds geen zekerheid over het aantal uitgestorven ondersoorten van het wilde paard. De enige nog levende ondersoort is het przewalskipaard, "Equus ferus przewalskii".
Verdwijning.
Door archeologische vondsten en grotschilderingen weten we dat wilde paarden lange tijd in Europa geleefd moeten hebben. Sommige grotten in de bergen van Noord-Spanje en Zuid-Frankrijk herbergen 17 tot 39 duizend jaar oude schilderingen van prehistorische dieren, waaronder verschillende ezel- en paardachtigen. De paarden in de grotschilderingen verschillen van kleur, grootte en tekening. De meeste archeologen denken dat er in prehistorische tijden drie oorspronkelijke typen paarden in Europa geleefd hebben. Na de laatste ijstijd breidden de bossen zich uit en ook de menselijke populatie nam toe. Dit veroorzaakte een achteruitgang in het aantal paarden. Ze werden minder algemeen in Noord- en West-Europa. De populatie paarden in zuidelijk Europa en Zuidwest-Engeland overleefden langer. Het aantal paarden was het hoogst in Centraal- en Oost-Europa, totdat uiteindelijk ook dit aantal afnam.
Rond de 18de eeuw, toen de tarpan voor het eerst wetenschappelijk bestudeerd werd, waren er waarschijnlijk nog maar weinig pure tarpans, doordat de meeste gekruist waren met gedomesticeerde paarden. S.G. Gmelin was de eerste die de tarpan bestudeerde, nadat hij in 1768 vier wilde tarpans vlak bij Bobrovsk in Rusland gevangen had.
Het is bekend dat de tarpan tot in de 18de eeuw in het Oerbos van Białowieża (Polen) voorkwam. Sommige van deze wilde tarpans werden in 1770 gevangen en ondergebracht in een privé-dierentuin vlak bij Biłgoraj, Polen. Ze waren eigendom van Graaf Zamoyski, een van de grote landeigenaren in de 18de eeuw. Een ander reservaat werd later opgericht in de bossen van Białystok. Deze tarpans behoorden oorspronkelijk tot de kuddes van Zamoyski en van Oost-Europese boeren.
De kuddes verdwenen langzaam. Boeren vingen de tarpans en temden en kruisten deze met hun gedomesticeerde paarden. Daarbij werden de tarpans ook volop bejaagd. De laatste wilde tarpan was een merrie die in 1879 in Askania-Nova (tegenwoordig Oekraïne) stierf. Ze viel in een ravijn tijdens een poging om haar te vangen. De laatste beschreven tarpan stierf in 1887 in gevangenschap in de dierentuin van München, Duitsland.
Teruggefokt.
De laatste tarpan met pure tarpangenen wordt uitgestorven geacht, maar sommige paarden in Centraal- en Oost-Europa bezaten nog tarpangenen doordat deze gedomesticeerde paarden of hun voorouders gekruist waren met de tarpan. In Polen werden deze paarden "konik" genoemd, hetgeen 'klein paard' betekent en gebruikt wordt voor verschillende rassen. De konikpaarden bezitten primitieve kenmerken. Een van de rassen heeft een vaalgrijze vacht en een aalstreep en wordt 'Biłgorajkonik' genoemd. De Biłgorajkonik met zijn typische wildkleur werd door wetenschappers gebruikt om de tarpan terug te fokken. De konikpaarden zijn de directe afstammelingen van de tarpan.
Heckpaard.
De Duitse zoöloog en directeur van de Berlijnse dierentuin, professor Lutz Heck, en zijn broer Heinz Heck begonnen in de vroege jaren 1930 van de twintigste eeuw met een terugfokprogramma in de hoop de uitgestorven tarpan terug te brengen. Ze geloofden dat alle organismen het resultaat waren van hun genetische bouw en dat de genen herschikt konden worden zoals de stukken van een puzzel om een bepaalde verdwenen soort terug te krijgen. Alleen dieren die nog levende nakomelingen hebben konden nog teruggefokt worden, omdat deze nog voorkomende rassen de bron waren van het genetisch materiaal. Verschillende Europese ponyrassen stammen af van de tarpan. De gebroeders Heck selecteerden vooral Poolse konikpaarden, ijslanders, Zweedse gotlandpony's en Poolse primitieve paarden uit het Oerbos van Białowieża. Merries van deze rassen werden gekruist met hengsten van het przewalskipaard, omdat de gebroeders Heck vonden dat het bloed van het wilde przewalskipaard zou dienen als een katalysator om de latente tarpankenmerken in deze modernere rassen naar boven te doen laten komen. In het begin was de invloed van het przewalskipaard te sterk, maar in de jaren zestig van de twintigste eeuw lukte het hen om een paard te fokken dat vergelijkbaar was met het skelet van de uitgestorven tarpan in de archieven van de dierentuin van München. De eerste teruggefokte tarpan of heckpaard, een hengstveulen, werd geboren op 22 mei 1933 in Tierpark Hellabrunn in München, Duitsland. Deze paarden kunnen nu nog steeds gevonden worden als heckpaarden.
Ook het bekendere heckrund is door deze broers ontwikkeld door middel van een terugfokprogramma van het oerrund, en naar hun vernoemd. Net als het heckpaard dus.
Konikpaard.
In 1936 begon professor Tadeusz Vetulani van de Universiteit Poznań ook pogingen om de oorspronkelijke tarpan terug te fokken. De Poolse overheid vorderde alle konikpaarden die tarpanachtige kenmerken vertoonden. Twee van deze paarden, een hengst 'Tref' genaamd en een merrie 'Czajka' genaamd, werden zelfs wit in de winter, maar de snuit, beenbeharing, manen en staart behielden de donkere kleur, wat de wilde tarpan ook deed. Na drie jaar waren er achttien paarden in Białowieża, acht daarvan waren in het Oerbos van Białowieża geboren. Een ander reservaat werd gecreëerd in het bos van Popielno. Het resultaat van dit selectieve fokprogramma is dat halfwilde kuddes konikpaarden vandaag de dag gezien kunnen worden als de 'moderne tarpan'. Veel van de konikpaarden kunnen gevonden worden in natuurgebieden in Europa.
De teruggefokte konikpaarden en heckpaarden zijn sterke paarden. Ze zijn bestand tegen de ruwheid van het klimaat. Het zijn vruchtbare voortplanters die zelden aborteren met een sterk immuunsysteem. Eventuele wonden herstellen zonder verzorging. Ze zijn gewend om in het wild voedsel te zoeken en zijn zeer sober. De huidige afstammelingen zijn niet vrij van de ziektes die ook andere paarden treffen. Mogelijk komt dat door de inteelt van de dierentuinen waarin ze altijd gehouden zijn. Hoewel deze teruggefokte paarden vergelijkbaar zijn met de oorspronkelijke tarpan in het skelet en kleur is er geen genetisch bewijs dat deze moderne 'tarpans' ook echt hetzelfde zijn als de oorspronkelijke uitgestorven tarpan. Eén kenmerk van de echte tarpan dat zowel de gebroeders Heck als professor Vetulai niet konden terugfokken is: de rechtopstaande manen. Dat streven berustte kennelijk op een misverstand: verwarring met het przewalskipaard. Wel rechtopstaande manen maar zonder voorhoofdslok. Beide soorten manen komen voor bij paardachtigen, zie bij ezels, onagers, zebra's, maar hebben kennelijk een eigen erfelijke achtergrond.
Teruggefokte paarden werden ingevoerd in Nederland en werden van daaruit verspreid over Frankrijk, Duitsland, Groot-Brittannië, België, Litouwen en Bulgarije.

</doc>
<doc id="37932" url="https://nl.wikipedia.org/wiki?curid=37932" title="Flevo Ferries">
Flevo Ferries

Flevo Ferries was de benaming van twee OV te water-verbindingen tussen Lelystad en Amsterdam en Almere en Amsterdam. Het is tevens de naam van het bedrijf dat de OV-verbinding exploiteerde in opdracht van vervoersautoriteit Flevoland.
De verbinding vanaf Lelystad begon in september 1999 en de verbinding vanaf Almere in januari 2000. Door de slechte bereikbaarheid van de aanlegplaatsen in Lelystad en Amsterdam was de dienst niet erg aantrekkelijk. Zo gingen de schepenin Amsterdam niet verder dan de Oranjesluizen bij het Zeeburgereiland, waar een pendeldienst (lijn 501) van het GVB de reizigers per bus naar het Centraal Station bracht en met lijn 502 naar Station Bijlmer.
Slechts enkele maanden later, in maart 2000, zijn de beide diensten gestaakt en is de onderneming failliet gegaan.

</doc>
<doc id="37933" url="https://nl.wikipedia.org/wiki?curid=37933" title="Zwarte Bok">
Zwarte Bok



</doc>
<doc id="37934" url="https://nl.wikipedia.org/wiki?curid=37934" title="Sabel-Oryx">
Sabel-Oryx



</doc>
<doc id="37935" url="https://nl.wikipedia.org/wiki?curid=37935" title="Leeuwaapje">
Leeuwaapje



</doc>
<doc id="37937" url="https://nl.wikipedia.org/wiki?curid=37937" title="Californische Zeeleeuw">
Californische Zeeleeuw



</doc>
<doc id="37942" url="https://nl.wikipedia.org/wiki?curid=37942" title="ASCII Art">
ASCII Art



</doc>
<doc id="37943" url="https://nl.wikipedia.org/wiki?curid=37943" title="Silmarillion">
Silmarillion



</doc>
<doc id="37944" url="https://nl.wikipedia.org/wiki?curid=37944" title="Leporidae">
Leporidae



</doc>
<doc id="37945" url="https://nl.wikipedia.org/wiki?curid=37945" title="Europa. Best Belangrijk.">
Europa. Best Belangrijk.

Onder de naam Europa. Best Belangrijk. ging maart 2004 in Nederland een publiekscampagne, geïnitieerd door het ministerie van Buitenlandse Zaken, van start. Deze meerjarige campagne had als doel de Nederlandse burger bewust te maken van het belang van de Europese Unie (EU). De campagne liep tot 2006.
De campagne haakte aan bij de activiteiten rond de EU-verkiezingen op 10 juni 2004, bij de toetreding van nieuwe lidstaten per 1 mei 2004, en bij het Nederlands voorzitterschap van de EU in de tweede helft van 2004.
In 2004 is met de totale campagne ruim twee miljoen euro gemoeid, en in 2005 en 2006 nog eens circa € 1,2 miljoen per jaar.
Op 22 januari 2004 werd de naam van de campagne, "Europa. Best Belangrijk.", onthuld door staatssecretaris Nicolaï. De campagne, en met name de slogan, werd kritisch ontvangen. Zowel politici als communicatie-experts waren kritisch; de slogan was ‘slap’ en ‘ambtelijk’.
De campagne werd ontworpen en gemaakt door een consortium onder leiding van het bureau Elias Communicatie (Ton Elias) met onder anderen Robbert Baruch.
In september 2005 stopte het ministerie van Buitenlandse Zaken met de campagne. Drie maanden eerder, op 1 juni 2005, had circa 61 procent van de Nederlandse kiezers zich tegen de Europese Grondwet uitgesproken in een referendum (opkomst circa 63 procent). Volgens het ministerie van Buitenlandse Zaken was het 'nee' tegen de Europese grondwet een extra reden om de campagne te evalueren en stop te zetten.

</doc>
<doc id="37946" url="https://nl.wikipedia.org/wiki?curid=37946" title="Fast Flying Ferry">
Fast Flying Ferry

Fast Flying Ferry (Nederlands: "vliegensvlug veer") was de benaming van de openbaar vervoer te water-verbinding over het Noordzeekanaal tussen station Amsterdam Centraal en Velsen. Deze werd in opdracht van de ov-autoriteit Noord-Holland door Connexxion geëxploiteerd als lijn 419. Op 1 januari 2014 is de verbinding opgeheven. Op dinsdag 31 december 2013 voer de laatste Ferry.
Fast Flying Ferry maakte gebruik van draagvleugelboten van het type Voskhod 2M-FFF, die de afstand in 27 minuten kunnen afleggen (sinds 2012 in 36 minuten). De boten voeren eerst elk half uur, maar sinds 2012 nog maar eens in de 40 minuten.
De vier boten droegen de volgende namen:
De verbinding werd op 27 april 1998 door de toenmalige minister van Verkeer en Waterstaat Annemarie Jorritsma geopend als eerste vorm van openbaar vervoer te water en zorgde door het succes voor het einde van de Kennemerstrand Expres van Lovers Rail. Op 10 april 2003 werd de miljoenste passagier vervoerd.
Aanbesteding.
Eerste ronde.
In 2006 is de uitvoering van deze veerdienst aanbesteed. De aanbesteding werd in eerste instantie gewonnen door BBA Fast Ferries, onderdeel van Veolia Transport Nederland. Connexxion tekende daartegen bezwaar aan, omdat het BBA verweet een niet-reële inschrijving gedaan te hebben, en de rechter gaf Connexxion gelijk. Hoewel de provincie Noord-Holland in beroep ging, moest de aanbesteding overgedaan worden.
Het oorspronkelijke bod van Veolia Transport bood meer vervoer aan dan wat Connexxion bood, namelijk in de spits vier afvaarten per uur, tijdens de daluren en in het weekend ook twee afvaarten per uur, een nieuwe verbinding tussen Amsterdam en Zaanstad met één afvaart per uur en een dagelijkse verbinding tussen Amsterdam en de veerterminal van DFDS Seaways in IJmuiden.
Tweede ronde.
Bij de nieuwe aanbesteding schreef alleen Connexxion in. Veolia Transport haakte af omdat het niet meer genoeg tijd zou hebben om materieel aan te schaffen; Connexxion was al in bezit van de huidige boten en had dat probleem niet.
Connexxion had in de daluren de frequentie verhoogd van 1 naar 2 boten per uur en in de spits van 2 naar 3 per uur. Bovendien ging het bij wijze van proef een pendelbus rijden tussen de veerhaven in Velsen en de terminal van DFDS Seaways in IJmuiden. Voorts kregen de schepen speciale liften voor mindervaliden, werd één coupé ingericht als stiltecoupé en werden de schepen voorzien van infoschermen. Fietsvervoer werd gratis en in de zomer werd er een speciale fietsenboot ingezet. Het vervoer werd gratis voor ov-studentenkaarthouders en scholieren van 17 en 18 mochten voortaan mee voor het reductietarief. In de daluren (na 09:00 uur, in het weekend en in de maanden juli en augustus de hele dag) gold voor iedereen het reductietarief.
De eerste zondag van elke maand voeren er enkele boten op en neer naar de Beverwijkse Bazaar. Deze dienst begon op 1 januari 2008 met drie afvaarten op zondag. Op 27 april 2008 begon een halfuursdienst gedurende de gehele dag.
Ongevallen.
In 2002 botste een draagvleugelboot nabij Westzaan op basaltblokken, er waren vijftien gewonden.
Op 18 oktober 2003 liep een Voskhod op weg naar het Amsterdamse Centraal Station uit het roer. Het schip botste in het Westelijk Havengebied bij de Coenhaven op een kademuur, waarbij twintig personen gewond raakten. Na onderzoek bleek dat de koerswijziging te laat was opgemerkt door de bemanning omdat tegen de voorschriften in kennissen plaats hadden genomen in de stuurhut.
Op 8 oktober 2007 was er een aanvaring met een vaartuig van de Koninklijke Marechaussee nabij de Siciliëweg in het Westelijk Havengebied. Er waren zeven gewonden. Onderzoek leidde tot de conclusie dat beide kapiteins fouten hadden gemaakt.
Op 2 februari 2009 raakte een draagvleugelboot op de wal bij het kolenoverslagbedrijf nabij de Hemweg, mogelijk als gevolg van de harde wind. Er was één lichtgewonde.
Na onderzoek van het ongeval van 8 oktober 2007 en mede naar aanleiding van de andere incidenten kwam de Onderzoeksraad Voor Veiligheid in december 2009 tot de conclusie dat de veiligheid van de draagvleugelboten niet was gewaarborgd. De raad achtte tijdig stoppen of uitwijken bij gevaarlijke situaties "zeer lastig" door de hoge snelheid van de boten (60 km/uur). In een reactie lieten Connexxion, de provincie Noord-Holland en de Haven Amsterdam weten dat zij de bootdienst niet zouden stilleggen. Volgens hen was er al veel verbeterd en was het te vroeg voor algemene conclusies.
Einde Fast Flying Ferry.
In februari 2013 werd bekend dat de Fast Flying Ferry verbinding per 1 januari 2014 werd opgeheven. Als reden werd gegeven dat de verbinding geen rendabele toekomst meer heeft vanwege fors teruglopende reizigersaantallen. Het aantal reizigers liep terug nadat in 2012 de vaarsnelheid vanwege de veiligheid (vanwege de eerdere ongevallen) werd verlaagd van 65 km/u naar 50 km/u. Daardoor deed de boot langer over de reis en kon hij minder vaak varen. Als gedeeltelijk alternatief kunnen reizigers vanaf 2014 gebruikmaken van een bestaande buslijn, die er echter langer over doet en daarbij het stadscentrum en het Centraal Station niet aandoet.

</doc>
<doc id="37948" url="https://nl.wikipedia.org/wiki?curid=37948" title="Maria (moeder van Jezus)">
Maria (moeder van Jezus)

Maria (Grieks Μαρία of Μαριάμ, van het Hebreeuwse מרים, "Maryam", Mirjam, wellicht "gewenst kind", "bitter", "rebels", of "sterke wateren", of indien afgeleid van het Egyptisch: "geliefde" of "liefde") was volgens het Nieuwe Testament de moeder van Jezus.
Voor katholieken is zij de belangrijkste heilige. In de Rooms-Katholieke Kerk en Oosters-Orthodoxe Kerk heeft Maria als Moeder van God een belangrijke rol in het geloofsleven. De discipline binnen de theologie die zich speciaal op haar richt heet mariologie. Verschillende liturgische feesten en hoogfeesten worden ter ere van haar gevierd. In de Orthodoxe Kerk is de gangbare uitdrukking voor Maria Theotokos (Moeder Gods).
Maria in het Nieuwe Testament.
Aankondiging van Jezus' geboorte.
Volgens het Evangelie volgens Lucas was Maria verloofd met Jozef toen de engel Gabriël haar aankondigde (de annunciatie), dat zij zwanger zou worden. Maria vroeg hoe dit zou kunnen, want ze had nog geen geslachtsgemeenschap gehad. Gabriël zei: "De Heilige Geest zal over je komen en de kracht van de Allerhoogste zal je als een schaduw bedekken" (Lucas 1:26-35).
Gabriël had nog meer nieuws: "Ook je familielid Elisabet is zwanger van een zoon, ondanks haar hoge leeftijd. Ze is nu, ook al hield men haar voor onvruchtbaar, in de zesde maand van haar zwangerschap." Kort daarna reisde Maria naar een stad in het Judeagebergte, waar zij Elisabet en haar man Zacharias bezocht (Maria-Visitatie). Maria bleef hier ongeveer drie maanden (Lucas 1:36-56).
Jezus' geboorte, de vlucht naar Egypte en terugkeer.
Enige tijd later reisden Maria en Jozef naar Bethlehem "om zich te laten inschrijven". Toen zij in Bethlehem waren aangekomen, begon de bevalling en werd Jezus daar geboren (Lucas 2:1-7).
Na de geboorte van Jezus zochten wijzen uit het oosten naar de pasgeboren "koning van de Joden". Herodes hoorde hiervan en gaf zijn soldaten bevel om naar Bethlehem te gaan en alle jongetjes tot twee jaar oud te doden (de kindermoord van Bethlehem - Matteüs 2:16-18). Een engel verscheen echter in een droom aan Jozef en droeg hem op om samen met Jezus en Maria naar Egypte te vluchten (Matteüs 2:13).
Volgens het evangelie keerden ze na een tijd, toen Herodes was gestorven, terug naar Judea. Toen ze ontdekten dat de gewelddadige Herodes Archelaüs de nieuwe koning van Judea was, weken ze na een aanwijzing in een droom uit naar Nazaret in Galilea (Matteüs 2:19-23).
Overige kinderen.
Jozef en Maria kregen na Jezus meerdere kinderen. Marcus noemt vier broers bij name: Jakobus, Joses, Simon en Judas (Marcus 6:3).
Volgens de traditie van de Rooms-Katholieke Kerk moet "broers en zussen van Jezus" niet letterlijk worden genomen. De katholieke Kerk heeft het dogma aanvaard dat Maria altijd maagd is gebleven en interpreteert het woord "broer" (Grieks: "adelphos") als "neef" of "verwante".
Relatie tot Jezus.
In het verslag over Jezus' prediking wordt Maria nog enkele malen genoemd. Enkele evangelieteksten wekken de indruk dat de verstandhouding tussen Maria en Jezus slecht was. Matteüs en Lucas schreven dat Jezus' moeder en broers hem dringend te spreken vroegen op een moment dat hij zich met anderen onderhield. Jezus weigerde dit en zei dat zijn leerlingen zijn echte moeder en broers waren (Matteüs 12:46-50; Lucas 8:19-23). Marcus schreef zelfs dat Jezus' moeder en broers hem desnoods onder dwang mee wilden nemen, "want volgens hen had hij zijn verstand verloren" (Marcus 3:21,31-35) Johannes vermeldde dat zijn broers toen nog niet in Jezus geloofden; over Maria wordt daarbij niets gezegd (Johannes 7:3-5).
Bij Jezus' dood en erna.
Volgens Johannes was Maria bij de kruisiging van Jezus aanwezig, samen met Johannes zelf, die door Jezus aan het kruis werd aangewezen als zoon van Maria. Toen Jezus haar zag staan naast "de leerling van wie hij veel hield", verklaarde hij hen moeder en zoon. "Vanaf dat moment nam deze leerling Maria in huis" (Johannes 19:25-27). Na Jezus' dood bleef Maria kijken in welk graf hij werd gelegd (Marcus 15:47) en kocht zij met anderen geurige olie om het lichaam te balsemen (Marcus 16:1). De laatste vermelding van Maria zegt dat zij zich in de periode na Jezus' dood, samen met de apostelen en haar zoons, vurig wijdde aan gebed (Handelingen 1:14).
Latere tradities over Maria.
Maria werd volgens een algemeen geaccepteerde traditie in het christendom geboren uit Joachim en Anna. Volgens de Katholieke Kerk is Maria vanaf haar conceptie gevrijwaard voor de erfzonde, dat wil zeggen dat ze onbevlekt ontvangen was. Ook geloven de Katholieke en de Orthodoxe Kerken dat Maria nooit een zonde heeft bedreven. Ze beroepen zich daarbij op Lucas 1:28, waar de engel Gabriël haar aanspreekt met: "Wees gegroet, vol van genade."
Over haar jonge leven is er een traditie die stelt dat ze dienstdeed in de tempel. Over haar verdere leven zijn verschillende verhalen in omloop. Volgens de (rooms-katholieke) traditie moet Maria ergens tussen 36 en 50 n.Chr. zijn overleden in Jeruzalem of Efeze (in het Huis van de maagd Maria). Hierbij zouden alle apostelen aanwezig zijn geweest behalve Tomas. Toen deze arriveerde was Maria's lichaam al begraven en om haar toch eer te bewijzen bezocht Tomas in zijn eentje haar graf. Tomas zou toen de tenhemelopneming van Maria hebben gezien. Daarbij zou hij van Maria haar gordel hebben gekregen. De overige apostelen geloofden dit niet totdat hij hun de gordel toonde en het lege graf.
Altijd maagd.
Haar huwelijk met Jozef wordt als 'Jozefshuwelijk' nog altijd als terminologie gebruikt voor een geestelijke, niet-seksuele huwelijksgemeenschap. Het vroege geloof van de Oude Kerk en de kerkvaders, dat God de vrouw waaruit zijn zoon geboren werd zeker maagdelijk gehouden heeft, werd later steeds meer uitgewerkt. Het geloof dat Maria voor, tijdens en na de geboorte van Christus haar maagdelijkheid behield, wordt tegenwoordig nog doorgegeven door de katholieke en de orthodoxe Kerk. In de Rooms-Katholieke Kerk wordt Maria om die reden vaak aangeduid als "gezegende maagd Maria" (Latijn: "Beata Virgo Maria" of "Beata Maria Virgine") of "Maria altijd maagd" (Latijn: "Maria Semper Virgo"). De afkortingen B.V.M., B.M.V. of M.S.V. zijn terug te vinden in de namen van veel rooms-katholieke congregaties en andere religieuze instellingen, alsmede op beelden en gebouwen die gewijd zijn aan Maria.
De altijddurende maagdelijkheid van Maria werd ook nog door Maarten Luther en Johannes Calvijn aangehangen, maar tegenwoordig nemen veel protestantse christenen aan dat Maria en Jozef samen later ook andere kinderen hebben gehad. Men beroept zich daarbij op meerdere teksten uit het Nieuwe Testament waar over de "moeder en broers" van Jezus gesproken wordt. Het oudste Griekse handschrift spreekt van 'adelphói', waar de Nederlandse vertaling (Matteüs 13:55) spreekt van 'broeders van Jezus'. Hiëronymus stelde, dat in de Aramese wereld neven en achterneven vaak broer (Grieks: 'adelphoi') werden genoemd. Hij geeft daarvoor als argument dat in Genesis neef Lot een "ach", een broer van Abraham wordt genoemd.
Volksdevotie.
Zeer prominent is Maria aanwezig in de katholieke en orthodoxe volksdevotie waarin de Mariaverering een dominante plaats inneemt. Volgens de officiële kerkelijke leer kan Maria nooit de plaats van Jezus als Verlosser van de zonde vervangen en "verwijst" zij altijd naar Jezus als de werkelijke Middelaar tussen de mens en God. In de volksdevotie is de praktijk meestal dat Maria als 'toegankelijker' beschouwd wordt dan Jezus en meer aangeroepen wordt, zij het dan als 'voorspreekster'. Vele gelovigen bidden tot Maria om haar te vragen om voorspraak. Dat wil zeggen dat men vraagt of Maria voor hen wil bidden.
Geliefde gebeden zijn het Weesgegroet en de rozenkrans. Ook bestaan er speciale gebeden, zogenoemde litanieën, die bestaan uit het uitspreken van Mariatitels met steeds de smeekbede "bid voor ons" daaraan gekoppeld. Een ander aspect van de Mariadevotie is het dragen van een Mariamedaille of scapulier, in het bijzonder de Wonderdadige medaille en het scapulier van Onze Lieve Vrouw van de berg Karmel.
Mariaheiligdommen.
In de wereld zijn veel plaatsen waar uitdrukking wordt gegeven aan deze Mariadevotie. Een kenmerk van veel Mariaheiligdommen is de verering van Maria onder een bepaalde titel of epitheton. Zo is er bijvoorbeeld de verering van de Zoete Moeder in 's-Hertogenbosch en van de Sterre der Zee in Maastricht, de twee meest bezochte Mariaheiligdommen in Nederland. In België zijn dat onder andere Onze Lieve Vrouw Oorzaak onzer Blijdschap in Tongeren, Onze-Lieve-Vrouw van Kortenbos en Onze-Lieve-Vrouw van Goede Bijstand te Péruwelz. In veel katholieke kerken is een kopie van de icoon van Onze Lieve Vrouw van Altijddurende Bijstand te vinden, waarbij vaak een speciaal gebed wordt gebeden om de hulp van Maria af te smeken.
Populair bij Mariavereerders zijn de plaatsen waar verschijningen van Maria zouden hebben plaatsgevonden. De bekendste daarvan zijn waarschijnlijk Montserrat bij Barcelona (880), Guadalupe in Mexico-Stad (verschijning in 1531), Lourdes in Frankrijk (1858) en Fátima in Portugal (1917). In België genieten Beauraing (1932-'33) en Banneux (1933) grote bekendheid. Het Duitse Kevelaer (1642) trekt veel Nederlandse pelgrims.
In zowel katholieke als orthodoxe landen zijn talrijke Mariaheiligdommen te vinden, maar ook in Nederland hebben enkele 'genadeoorden' (bedevaartplaatsen) uit de middeleeuwen de reformatie overleefd (of hebben een heropleving gekend in de 19e eeuw.) De meeste van deze heiligdommen liggen in Limburg, Noord-Brabant en het zuiden van Gelderland, waar het merendeel van de bevolking van oudsher katholiek is gebleven. Toch bestaan ook in het protestantse noorden nog verschillende Mariadevoties, onder andere Onze Lieve Vrouwe ter Nood in Heiloo, Onze-Lieve-Vrouwe van Sevenwouden te Bolsward en Onze Lieve Vrouwe van Leeuwarden te Leeuwarden. Ook ontstaan er nog steeds weer nieuwe Mariabedevaartplaatsen, ook in Nederland. Zo vermeldt de databank van Nederlandse bedevaartplaatsen van het Meertens Instituut onder andere het ontstaan van de devotie tot Onze Lieve Vrouwe van Tilligte in 2002 en die tot de Bedroefde Moeder van Warfhuizen in 2003. In Amsterdam is er de kapel van Maria als 'Vrouwe van alle Volkeren', die is opgericht na een groot aantal - inmiddels door de plaatselijke bisschop als authentiek erkende - verschijningen van Maria aan de Amsterdamse Ida Peerdeman in de periode 1945-1959.
Mariakapelletjes in de Nederlanden.
Vooral in Vlaanderen en in de van oudsher katholieke Nederlandse provincies Limburg en Noord-Brabant en in de katholieke streken Twente en De Liemers kan men op veel plaatsen, vaak in oude stads- en dorpskernen maar ook verspreid over het platteland, kleine Mariakapelletjes aantreffen die door de plaatselijke bevolking worden bezocht om een kaarsje op te steken en voor een moment van bezinning. Deze bevinden zich in Vlaanderen zeer vaak onder of bij een oude boom, op de plaatsen waar ooit in voorchristelijke tijden een boomheiligdom was. Ook in Nederland zijn veel dergelijke oorsprongen aangetoond. In het Noord-Brabantse St. Willebrord (soms aangeduid als filiaal-bedevaartplaats van Lourdes) bevindt zich een Lourdesgrot. Gebouwd naar het voorbeeld in Lourdes met ingemetseld een stuk rots uit Lourdes. In Scheveningen bevindt zich de Lourdeskapel, met een nagebouwde Lourdesgrot achter het altaar.
Bevorderaars van de Mariadevotie.
Verschillende theologen, pausen, bisschoppen, stichters van orden en congregaties, priesters, religieuzen en leken hebben de navolging en verering van Maria bevorderd. Een voorbeeld is de Franse priester en ordestichter Louis-Marie Grignion de Montfort, die zich haar "servus", dienaar noemde. De stichteres van de Focolarebeweging Chiara Lubich stimuleerde mensen om net als Maria een moeder voor de medemensen te zijn en zo mee te helpen om Jezus in de wereld te brengen. Enkele pausen die de Mariadevotie zeer hebben bevorderd zijn Pius IX (dogma van de onbevlekte ontvangenis), Leo XIII (bevorderaar rozenkransdevotie), Pius XII (dogma van de tenhemelopneming), Paulus VI (Mariamaanden mei en oktober) en Johannes Paulus II. Laatstgenoemde had als wapenspreuk "totus tuus", geheel de uwe, daarmee op Maria doelend. Deze paus legde zijn lot en dat van de wereld in de handen van Maria. Hij geloofde dat zij hem beschermd had bij de aanslag op zijn leven op 13 mei 1981, een gebeurtenis die hij in verband bracht met de voorspellingen gedaan bij de verschijningen van Onze-Lieve-Vrouw van Fátima. In Nederland was de Roermondse bisschop Lemmens een groot Mariavereerder. Bekend zijn de Mariabedevaarten die hij in de jaren 1950 leidde langs alle Limburgse parochies, waarbij het beeld van de Onze-Lieve-Vrouw, Sterre der Zee (of een kopie ervan) in triomf werd meegevoerd. De conservatieve bisschop Gijsen trachtte in de jaren 1970 en 80 de Mariadevotie in Limburg nieuw leven in te blazen, maar vanwege de voortgeschreden ontkerkelijking vonden zijn pogingen weinig weerklank.
Mariafeesten.
Binnen de rooms-katholieke liturgie bekleedt Maria een belangrijke positie qua gedachtenisfeesten, maar de eigenlijke gebeden en het Offer tijdens de Heilige Eucharistie blijven tot God de Vader gericht, met het smeken tot Jezus Christus. Toch wordt herhaaldelijk aan haar gebed voor de Kerk gerefereerd.
De voornaamste Mariafeesten zijn:
Maria wordt ook bijzonder herdacht in de maanden mei (Mariamaand) en oktober (rozenkransmaand), evenals in Mariajaren.
Maria in de islam.
Islamitische theologie stelt ook dat Maryam (Arabisch: مريم) de moeder is van Isa (Jezus) en dat zij nog maagd was.
In de Koran wordt melding gemaakt van Imraan als haar vader.
Maria in het jodendom.
Het jodendom ontkent dat God mens geworden is en dus dat Jezus, de zoon van Maria, God én mens is. Het jodendom hecht dan ook geen belang aan Maria.
Sommigen zien echter in het joodse geschrift Talmoed parallellen tussen Maria en een vrouw uit de Talmoed met de naam Miriam. Ook deze Miriam was een met een timmerman gehuwde joodse vrouw. De Talmoed vertelt hoe deze Mirjam een kind met de naam Yeshu had van een Griekse of Romeinse soldaat.
Sommige mensen zien in de Yeshu uit dit verhaal overeenkomsten met de christelijke Jezus en in de Miriam uit dit verhaal overeenkomsten met de christelijke Maria.
Veel joodse geleerden die dit bestudeerd hebben, ontkennen dat Yeshu en Jezus dezelfde persoon kunnen zijn.
Er zijn ook studies over de Talmoed die weerleggen dat daarin als Yeshu of Miriam of onder een andere naam over Maria en Jezus wordt verteld. De "minimalisten" zoals Jacob Z. Lauterbach zien weinig verwijzingen, de maximalisten zoals R. Travers Herford herkennen Maria en Jozef in de beschrijvingen in de Talmoed.

</doc>
<doc id="37950" url="https://nl.wikipedia.org/wiki?curid=37950" title="Jozef van Nazareth">
Jozef van Nazareth

Jozef (Hebreeuws: יוֹסֵף, "Yosef"; Grieks: Ἰωσήφ) was volgens het Nieuwe Testament de pleegvader, of "voedstervader", van Jezus Christus. Hij was timmerman van beroep (Matteüs 13:55).
Jozef in het Nieuwe Testament.
Afstamming.
In de evangeliën Matteüs en Lucas staan onderling afwijkende stambomen van Jezus. Volgens Matteüs was Jozef een zoon van Jakob (Matteüs 1:16), volgens Lucas was hij een zoon van Eli (Lucas 3:23).
Deze stambomen zijn historisch gezien problematisch. De stambomen in Matteüs en Lucas waren bedoeld om aan te tonen dat David, via Jozef, een verre voorvader van Jezus was. In de laatste twee eeuwen voorafgaande aan het ontstaan van het christendom ontstond namelijk de overtuiging dat de beloofde Messias een afstammeling van koning David zou zijn. De afstamming van Jezus als nakomeling van David komt al voor in de vroegste christelijke geschriften (zie bijvoorbeeld Romeinen 1:3). Volgens sommigen kan het verschil tussen de stambomen in Matteüs en Lucas verklaard worden door een leviraatshuwelijk. Ook Maria, de moeder van Jezus, zou volgens een traditie een nakomeling van David zijn.
Vader van Jezus.
Volgens Matteüs en Lucas was Jozef verloofd met Maria, die zwanger werd zonder gemeenschap met haar verloofde te hebben gehad. Jozef "wilde haar niet in opspraak brengen en dacht erover haar in het geheim te verstoten". In een droom verscheen echter de engel van de Heer die Jozef vertelde dat Maria zwanger was door de Heilige Geest. Jozef kon gerust met Maria trouwen, hetgeen hij deed (Matteüs 1:18-25).
Volgens Lucas woonde Jozef in Nazaret en reisde hij in verband met een volkstelling met Maria naar Bethlehem "om zich te laten inschrijven". Toen zij in Bethlehem waren aangekomen, begon de bevalling en werd Jezus daar geboren (Lucas 2:1-7).
Vlucht naar Egypte.
Matteüs beschrijft hoe na Jezus' geboorte wijzen uit het oosten zochten naar de pasgeboren "koning van de Joden". Herodes hoorde hiervan en gaf zijn soldaten bevel om naar Bethlehem te gaan en alle jongetjes tot twee jaar oud te doden (de kindermoord van Bethlehem - Matteüs 2:16-18). Een engel verscheen echter in een droom aan Jozef en droeg hem op om samen met Jezus en Maria naar Egypte te vluchten (Matteüs 2:13).
Volgens hetzelfde verhaal kreeg Jozef na een tijd van een engel het bericht dat Herodes was gestorven. Jozef achtte het echter niet veilig om terug te keren naar Judea omdat de gewelddadige Herodes Archelaüs de nieuwe koning van Judea was. Daarom weken ze, na een aanwijzing in een droom, uit naar Nazaret in Galilea (Matteüs 2:19-23).
Overige kinderen.
Jozef en Maria hadden meerdere kinderen, de "broers en zussen van Jezus" (Matteüs 13:55,56). Het evangelie volgens Marcus noemt vier broers bij name: Jakobus, Joses, Simon en Judas (Marcus 6:3).
Volgens de traditie van de Rooms-Katholieke Kerk moet "broers en zussen van Jezus" niet letterlijk worden genomen. De katholieke kerk heeft het dogma aanvaard dat Maria altijd maagd is gebleven en interpreteert het woord "broer" (Grieks: "adelphos") als "neef" of "verwante", omdat het Griekse woord ook op een meer algemene (familie)band kan duiden, zoals "met een gemeenschappelijke voorouder" of "volksgenoot".
Een andere theorie is dat de term halfbroers en halfzussen aanduidt. Ook bij deze hypotheses zijn er twee varianten:
Laatste vermelding.
De laatste keer dat hij wordt genoemd in de Bijbel is toen Jezus 12 jaar oud was (Lucas 2:41-51). Tijdens Jezus' verdere optreden wordt Jozef niet genoemd, behalve om Jezus aan te duiden als Jozefs zoon (Johannes 1:45; 6:42).
Maria was aanwezig toen Jezus werd gekruisigd. Toen Jezus haar zag staan naast "de leerling van wie hij veel hield", verklaarde hij hen moeder en zoon. Vanaf dat moment nam deze leerling Maria in huis (Johannes 19:25-27). Mede om deze passage wordt verondersteld dat Jozef toen al overleden was. De kerkvader Hiëronymus stelde dat Jozef al voor de doop van Jezus was gestorven, apocriefe geschriften houden het op voor de kruisiging van Jezus, in het bijzijn van Jezus.
Latere traditie.
Volgens Hegesippus was Jozef de broer van Kleopas, die ook in de evangeliën werd genoemd. Kleopas was vader van Simeon van Jeruzalem, die Jezus' broer Jakobus opvolgde als bisschop van Jeruzalem en dus een neef van Jezus was.
Jozefshuwelijk.
De uitdrukking "Jozefshuwelijk" is afgeleid van het huwelijk tussen Jozef en Maria waarvan vooral de Rooms Katholieke Kerk gelooft dat zij nooit gemeenschap hebben gehad (en Maria eeuwig maagd bleef). De uitdrukking wordt daarom gebruikt voor een geestelijke, niet-seksuele huwelijksgemeenschap. Augustinus van Hippo was hiervan een pleitbezorger.
Naamdagen, patroon- en beschermheilige.
Het feest van Sint-Jozef wordt gevierd op 19 maart (Jozef als bruidegom van de Heilige Maagd Maria). Als 19 maart in de Goede Week of op Palmzondag valt, wordt het hoogfeest van Sint-Jozef verplaatst naar de zaterdag voor Palmzondag. Als 19 maart op een zondag in de veertigdagentijd valt, wordt de viering verplaatst naar maandag 20 maart.
Jozef is de patroonheilige van de timmerlieden en arbeiders in het algemeen en werd in latere tradities ook wel Sint-Jozef Werkman genoemd. Sinds 1955 wordt op 1 mei een facultatieve gedachtenis van Sint-Jozef als arbeider gevierd. Verder is hij patroonheilige van België en Canada en wordt hij aangeroepen als patroon van maagden, religieuze communiteiten, echtgenoten, het huisgezin en van stervenden.
Paus Pius IX heeft Jozef in 1870 –met het decreet "Quemadmodum Deus"– uitgeroepen tot beschermer van de Kerk.
Paus Johannes XXIII heeft hem beschermheer van het Tweede Vaticaans Concilie gemaakt.
Volksgebruik.
Sommige huiseigenaren begraven een beeld van Jozef-met-kind ondersteboven in de tuin voor een voorspoedige verkoop van hun huis. De oorsprong van dit gebruik is onbekend. Na de verkoop en overdracht wordt het weer opgegraven. Dit gebruik heeft ook in Nederland (commerciële) ingang gevonden.

</doc>
<doc id="37951" url="https://nl.wikipedia.org/wiki?curid=37951" title="Maria (voornaam)">
Maria (voornaam)

Maria is een meisjesnaam, maar komt ook voor als een van de voornamen van jongens in katholieke kring (doorgaans de laatste voornaam).
In jaren 60 van de negentiende eeuw ontstond in Nederland onder katholieken de traditie om alle kinderen, ook de jongens, de naam 'Maria' als een van de voornamen te geven. Rond die periode was het ook een tijdlang traditie om de oudste dochter van het gezin de naam 'Maria' te geven.
Betekenis van de naam.
Er zijn meer dan 60 verklaringen van de naam. Enkele bekende verklaringen zijn:
Varianten.
De volgende voornamen zijn voorbeelden van namen die van Maria zijn afgeleid:
Bekende naamgenoten.
Hoge adel en Europese vorstenhuizen.
Hieronder een selectie uit Europese adellijke geslachten en vorstenhuizen.

</doc>
<doc id="37953" url="https://nl.wikipedia.org/wiki?curid=37953" title="Vinvis">
Vinvis



</doc>
<doc id="37954" url="https://nl.wikipedia.org/wiki?curid=37954" title="Erfzonde">
Erfzonde

De erfzonde of oorsprongszonde is in het christendom de zondigheid die ieder mens bij zijn geboorte aankleeft als gevolg van de zondeval van het eerste mensenpaar (Adam en Eva). Vrijwel alle christelijke kerken onderschrijven dit leerstuk, al zijn er verschillen in betekenis tussen de leer in de Oosters-orthodoxe kerken, Rooms-Katholieke Kerk en het evangelisch christendom.
Erfzonde in de Bijbel.
Het begrip 'erfzonde' komt niet in de Bijbel voor, maar is volgens de christelijke leer gevolg van de zondeval (Genesis 3). In dit verhaal waren Adam en Eva de eerste mensen, die woonden in een paradijs, de Hof van Eden. God had hen verboden te eten van de Boom van de kennis van goed en kwaad. Op aanraden van een slang - traditioneel gelijkgesteld aan Satan - aten zij toch van die boom. Hierdoor werden zij onderworpen aan zonde en dood. Door deze eerste zonde werd de gehele mensheid sterfelijk en behept met een zondige natuur (Romeinen 3:10-18).
Paulus betoogde in zijn Adam-Christus typologie in Romeinen 5:12-21 dat "de dood voor ieder mens [is] gekomen, want ieder mens heeft gezondigd". Bezorgd dat de toewijding jegens Christus van de Korintiërs in gevaar zou worden gebracht door de leer van een ander evangelie verwees Paulus naar het voorbeeld van de slang, die Eva misleidde door een leugen (2 Korintiërs 11:3).
Historie van het dogma.
Romeinen 5:12 geldt als het klassieke bewijs van de leer van de erfzonde. Omdat de Vulgaat in dit vers ἐφ’ ᾧ, "eph 'hōi" ("omdat, vanwege dat") vertaalde met "in quo" ("in de"), ontstond vanaf Ambrosiaster de interpretatie waarbij "in quo" op "één mens" dan wel op "de zonde van één mens" van toepassing werd gebracht. Dit is niet houdbaar, want volgens Paulus is niet alleen Adam een zondaar, maar zijn alle mensen schuldig aan hun eigen zonden. Daarom is het eenzijdige terugvoeren van zonde op Adam niet juist.
Augustinus stelde dat de mens zo was geschapen dat hij kon zondigen ("posse peccare"). Door de zondeval kan de mens niet "níet" zondigen ("non posse non peccare"). Wanneer Jezus wederkomt en de mensen leven op de nieuwe aarde, zal men nooit meer kunnen en willen zondigen ("non posse peccare"). Deze laatste staat van de mens overtreft de staat van de mens in het paradijs vóór de zondeval.
De leer van de erfzonde is op verschillende concilies vastgesteld, bevestigd en toegelicht. Het Concilie van Carthago (418) en Tweede Concilie van Orange (529) keerden zich beide tegen de leer van Pelagius, het zogeheten pelagianisme dat de erfzonde ontkent. Op grond daarvan heeft de christelijke kerk het pelagianisme als dwaalleer veroordeeld. De leer is opnieuw bevestigd en toegelicht op het Concilie van Ferrara-Florence (1439) en het Concilie van Trente (1545-1563).
De erfzonde geldt voor het gehele menselijke geslacht. Er is volgens de Rooms-Katholieke Kerk een uitzondering: Maria, de moeder van Jezus. Volgens het het leerstuk van de onbevlekte Ontvangenis van Maria is zij zondeloos geboren. Op grond daarvan kon ook Jezus zonder zonde worden geboren. Protestantse christenen kennen de leer van de onbevlekte ontvangenis niet, ook volgens hen is Jezus zonder erfzonde geboren.
De leer van de erfzonde is binnen het gereformeerde protestantisme onder andere vastgelegd in de Nederlandse Geloofsbelijdenis. Volgens artikel 15 hebben alle mensen een zondige natuur en wordt de erfzonde niet teniet gedaan door de doop.
De ideologieën van de 19e en 20e eeuw, liberalisme, socialisme, nationaalsocialisme, communisme en vormen van neoconservatisme, zijn stelsels die expliciet uitgaan van de aardse vervolmaakbaarheid van de mens en zijn daarmee openlijk strijdig met het leerstuk van de erfzonde. Mensen met een klassiek conservatieve levensopvatting hebben vaak waardering voor de leer van de erfzonde. Voorbeelden hiervan zijn: J.L. Heldring en Theodore Dalrymple. In een open brief aan Václav Havel heeft Joseph Brodsky het belang van dit leerstuk benadrukt. Ook van progressieve zijde wordt de erfzonde geleerd, bijvoorbeeld door de "rode dominee" Jan Buskes. Ook theologen als Karl Barth en Michael Ramsey die zich ter linkerzijde van het politieke spectrum bevonden, geloofden in de leer van de erfzonde.
Erfzonde in de christelijke dogmatiek.
De leer van de erfzonde is een centrale leerstelling in de christelijke dogmatiek. Het is een hoeksteen van de verzoeningsleer. De erfzonde veroorzaakt een verwijdering tussen mens en God en maakt een verzoening noodzakelijk. De erfzonde veroorzaakt tevens sterfelijkheid en lijden van de mens waardoor de zondige mens verlossing nodig heeft. Deze verlossing van de mens, tevens verzoening tussen mens en God, is gekomen, volgens het christendom, met de kruisdood en opstanding van de in Jezus Christus vleesgeworden God.
In de rooms-katholieke leer wast het doopsel de erfzonde af, maar er blijven sporen in de mens achter waardoor de geneigdheid tot zonde blijft bestaan, de zgn. 'begeerlijkheid'. Protestanten beschouwen de doop als een symbolische afwassing van de zonde van de mens.
Het leerstuk van de erfzonde zegt dat de geneigdheid tot het kwaad niet wordt veroorzaakt door externe, sociale instituties, maar in het hart van de mens zelf ligt. Reinhold Niebuhr sprak van de zonde bij de mens als 'onvermijdelijk, hoewel niet noodzakelijk'.
De erfzonde wordt wel onderscheiden in erfschuld en erfsmet.
Maatschappelijke gevolgen.
Het dogma van de erfzonde had tot in de jaren zestig van de 20e eeuw gevolgen voor de begrafenis van doodgeboren en dus ongedoopte kinderen van katholieke ouders. Ongedoopte kinderen moesten worden begraven in ongewijde aarde, omdat de erfzonde niet door de doop was afgewassen. Begin 21e eeuw werden deze graven op sommige kerkhoven alsnog gewijd. Ook was er sprake van nooddopingen bij baby's die dreigden te sterven.
De leer van de erfzonde betekent in de praktijk dat mensen of christenen zonde en kwaad niet bij één mens of groep mogen parkeren. In de grond van de zaak zijn immers alle mensen zondig, de een is niet beter dan de ander.

</doc>
<doc id="37955" url="https://nl.wikipedia.org/wiki?curid=37955" title="Grijze wolf">
Grijze wolf



</doc>
<doc id="37956" url="https://nl.wikipedia.org/wiki?curid=37956" title="Tollenaar (beroep)">
Tollenaar (beroep)

Tollenaar (Latijn: "telonarius"; Grieks: "telônès", letterlijk "weger", namelijk van munten, graan of andere goederen die als belastingbetaling konden dienen) is een oude benaming voor belastingambtenaar, onder andere gebruikt in het Nieuwe Testament. Hoewel het woord 'tol' (belasting op ingevoerde waren) van dezelfde stam komt als het woord 'tollenaar', gaat het bij de nieuwtestamentische begrippen tollenaar en tolhuis (belastingkantoor) om belastingen in het algemeen.
De klassiek Romeinse term voor belastingpachter was "publicanus". De Romeinse overheid verleende belastingconcessies voor een bepaald gebied, met een bepaalde looptijd. De concessie ging meestal naar de hoogste bieder of een 'vriendje' van de regering: het systeem lijkt enigszins op de huidige marktwerking in de publieke sector (vergelijk de Wet personenvervoer 2000 in het openbaar vervoer). De "publicanus" garandeerde een bepaald bedrag voor de Romeinse staatskas, alles wat hij meer kon heffen was winst. De tarieven werden wel van hogerhand voorgeschreven, maar vaak willekeurig toegepast. Daardoor waren tollenaren bij de bevolking niet geliefd.
Nieuwe Testament.
Tollenaars komen in het Nieuwe Testament voor in de synoptische evangeliën. Drie tollenaars worden met name genoemd: Matteüs (Matteüs 9:9-13), Levi (Marcus 2:13-17) en Zacheüs (Lucas 19:1-10). Men heeft Jezus verweten dat hij omging met 'tollenaars en zondaren', zoals valt te lezen in de volgende passage uit het Nieuwe Testament:
Hieruit valt op te maken dat ook Jezus tollenaars als moreel laakbare personen aanmerkte door ze op één lijn te stellen met zondaars, zij het met de kanttekening dat het juist zijn missie was dergelijke mensen op het goede pad te brengen. Een andere passage waaruit blijkt dat Jezus negatief over tollenaars dacht, is die waarin hij ze tezamen noemt met de heidenen, personen die buiten het joodse verbond met God staan:
Gelijkenis.
In de gelijkenis van de farizeeër en de tollenaar in Lucas 18:9–14 wordt verteld dat een farizeeër en tollenaar gingen bidden in de Joodse tempel. De farizeeër stond rechtop en zei in zijn gebed: “Dank u, God, dat ik niet zo ben als alle zondaars. En zeker niet zoals die tollenaar daar! Ik bedrieg niemand. Ik pleeg geen overspel. Ik vast twee maal per week. En ik geef U tien procent van alles wat ik verdien.” De tollenaar stond achter in de tempel. Hij durfde niet omhoog te kijken, terwijl hij aan het bidden was, maar sloeg zich van berouw en verdriet op de borst en bad: “God, ik ben een zondaar. Wilt U mij in genade aannemen?” Jezus zei dat de tollenaar vergeving van God had ontvangen toen hij naar huis ging, maar de farizeeër niet. 'Want wie erop uit is meer eer te krijgen dan hem toekomt, zal worden vernederd. Maar wie nederig is, zal eer ontvangen.'

</doc>
<doc id="37958" url="https://nl.wikipedia.org/wiki?curid=37958" title="Duin">
Duin

Een duin is een heuvel van fijn zand langs de kust, een rivier, in een zandwoestijn of op andere plekken. Een duin is een landvorm, en ontstaat door het verwaaien van zand tot een heuvel. Duinen kunnen unieke natuurgebieden vormen met een grote verscheidenheid aan dier- en plantensoorten. Als duinen begroeid zijn, spreekt men van "groene duinen". Duinen langs kusten van laaggelegen gebieden zijn vaak ook waterkering.
Een duinengebied noemt men ook wel duinensysteem doordat een dynamische werking van wind en water de duinen soms van plaats doet veranderen, wat ernstige gevolgen kan hebben (zie Eucla). 
De Stichting Duinbehoud zet zich in voor behoud van de natuur in de Nederlandse duinen en voor herstel van wat verloren is gegaan.
Duinvormen.
Afhankelijk van hun vorm en vorming worden er verschillende duinvormen onderscheiden:
Duinlandschappen.
Het grootste deel van de Nederlandse duinen bestaat uit grijze duinen. Zij grenzen aan de meer dynamische witte duinen, ook wel helmduinen genoemd. Meer landinwaarts liggen de binnenduinen. Vaak zijn de binnenduinen met bossen begroeid.
Het duinlandschap is een smalle strook tussen de zee en het binnenland. Het duinlandschap (opgebouwd uit duidelijk te onderscheiden delen) kan men onderscheiden in in zee liggende zandplaten en het strand op de scheidslijn van de zee.
Jonge duinen liggen langs het strand en oude duinen verder landinwaarts. De duinstrook die parallel aan het strand bestaat, noemt men jonge duinen. Deze duinen ontwikkelen zich vooral aan de zeekant, de wind heeft hier de meeste invloed doordat hij voortdurend vers zand aanvoert. De duinen kunnen daardoor hoog opgroeien.
Oude duinen zijn langgerekte zandruggen van enkele meters hoog die gevormd zijn in de middeleeuwen. De oude duinen waren duizenden jaren geleden jonge duinen. De oude duinen bewijzen dat de kust vroeger meer landinwaarts gelegen was. In het natte kustgebied met hoge grondwaterstand ontstonden tussen de strandwallen moerassen waarin zich veen kon ophopen.
De grijze duinen kennen een grote biodiversiteit. Zij zijn begroeid met grassen, kruiden, (korst)mossen, maar grote delen zijn onbegroeid. Soms groeien er struiken, zoals de manshoge duindoorn, waaronder soms de zeldzame duindoornvuurzwam groeit.
Afgaand op de begroeiing van het duin onderscheidt men de volgende landschaptypes:
Belgische en Nederlandse zeeduinen.
De duinen langs de Belgische kust en de Nederlandse kust maken deel uit van een strook die loopt van Noord-Frankrijk, via België, Nederland en de Duitse wadden tot in Denemarken. 
Ze zijn ontstaan doordat er op het strand, dat geregeld door zout water overspoeld wordt, vrijwel geen vegetatie groeit en de wind het lichte zand makkelijk kan meenemen. Als de wind vervolgens in kracht afneemt wordt het zand neergelegd. In Noordwest-Europa neemt de windkracht bij de kust af door temperatuursverschillen, en daarmee luchtdrukverschillen, tussen land en zee. 
De duinen dienen als zeewaterkering en worden als zodanig onderhouden. Door het inplanten van helmgras bevordert men de aangroei van de duinen. In Nederland is het grootste deel van de duinen voor het publiek streng verboden terrein en met veel prikkeldraad afgezet. Zo beschermt men de vegetatie die het zand vasthoudt. 
Ook wordt in de duinen rivierwater geïnfiltreerd om het geschikt te maken als drinkwater.
Waddeneilanden.
De Nederlandse, Duitse en Deense waddeneilanden bestaan voor een groot deel uit duinen. Achter de duinstrook die een bescherming tegen de Noordzee vormt ligt veelal nog een smalle strook polderland. Deze duingebieden zijn fraaie en grote natuurgebieden. De grootste duingebieden op de Nederlandse Wadden zijn het Nationaal Park Duinen van Texel en Nationaal Park Schiermonnikoog.
Hollandse duinen.
De duinen langs de Hollandse kust zijn te onderscheiden in oude duinen en jonge duinen. De oude duinen zijn enkele duizenden jaren geleden ontstaan en liggen nu enige kilometers van de kust. Veel dorpen en steden zijn ontstaan op de lage oude duinen, waaronder Sint Pancras, Den Helder, Huisduinen, Alkmaar, Heiloo, Limmen, Uitgeest, Beverwijk, Velsen, Haarlem, Heemstede, Wassenaar en Den Haag.
De jonge duinen ontstonden vanaf zo'n duizend jaar geleden toen door zandverstuiving een nieuwe hoge rug van duinen ontstond. Deze vormen nu de meest westelijke begrenzing van de duinstrook langs de Hollandse kust. De jonge duinen zijn ook een stuk hoger dan de oude duinen en op sommige plaatsen enkele tientallen meters hoog. De hoogste duinen zijn ruim vijftig meter en daarmee de hoogste delen van Holland. 
In augustus 2014 bleek zelfs dat het hoogste duin van Nederland bij Schoorl ligt en niet in Zoutelande, zoals tot dan werd aangenomen. Het Zeeuwse duin is 54 meter hoog, dat in Schoorl nog anderhalve meter hoger (55,4 meter).
Zeeuwse duinen.
In Zeeland behoren de duinen langs de kust tot de hoogste delen van de provincie. De duinen behoren eigenlijk tot de enige delen van de Zeeuwse eilanden die gevrijwaard bleven van watersnoodrampen. Hier zijn ook de oudste bewoningssporen gevonden, teruggaand tot de Romeinse tijd. Nabij Westkapelle ligt er een dijk ter bescherming van de Walcherse kust, omdat dáár het duin te laag was om voldoende bescherming te bieden.
Veluwse Zuiderzeekust.
Aan de oude kust van de Zuiderzee aan het huidige Veluwemeer bij Nunspeet is in de late middeleeuwen een lage duinenrij ontstaan. Tussen Hoophuizen en Polsmaten zijn daarvan nog restanten te zien in het landschap.
Belgische duinen.
Langs de Belgische Kust zijn de duinen vrij smal en sterk versnipperd door verharding en betonnering. Oorspronkelijk was er langs de Belgische kust ruim 5000 ha duinen. Conscience heeft die mooi beschreven in de jaren 1850/1860 in Bella Stock. Van deze uitgestrekte duinen bleef er in 1987 nog slechts 2700 ha over.
Tussen Cadzand en Knokke, op de grens van België en Nederland, zijn de duinen onderbroken en is het Zwin ontstaan. De Hoge Blekker is het hoogste duin aan de Belgische kust en bevindt zich in Koksijde. Ten zuiden van De Panne, op de grens van België en Frankrijk, ligt het Westhoek reservaat. 
De belangrijkste duingebieden langs de Belgische kust zijn (van west naar oost) de Westhoek, de Cabourduinen, de Oosthoekduinen, Calmeynbos-Krakeelduinen, Oosthoek, de Zeeparkduinen, de Houtsaegerduinen, Belvédère, Noordduinen-Fluithoek, Hoge Blekker, Schipgatduinen, Doornpanne, Plaatsduinen, Warandeduinen, Zeebermduinen-Ter Yde, Hannecart, Oostvoornduinen, Simliduinen, Lenspolder-Groenendijke, IJzermonding, Cosmos-Sint-Laureins, Hemmepolder, Schuddebeurze, Warandeduinen, Walraversijde-Domein Prins Karel, Halve Maan-Hundius, de duinen van Raversijde, Bredene, De Haan en Wenduine, Paelsteenpanne, D'Heye, Golf van De Haan, Bossen van De Haan, Harendijke, De Fonteintjes, Baai van Heist-Sashul, Dir. Generaal Willemspark, Golf van Knokke, Blinckaertbos-OudeHazegrasduinen, Zwinduinen en -polders, Zwin, Zwin-uitbreiding. 
Een aantal Belgische duinen zijn beschermd door het Duinendecreet en Europees beschermd als Natura 2000-gebied 'Duingebieden inclusief IJzermonding en Zwin'. Het Duinenendecreet van 1993 beschermt echter niet alle duinen. Zo bleven de Zeeparkduinen, het laatste stuk onbebouwde zeereep tussen De Panne en Sint-Idesbald, bij de invoering van het Duinendecreet onbeschermd omdat er een vergunde camping werd uitgebaat. De Belgische duinen worden ook gewild of uit onwetendheid aangetast door particulieren. Het Agentschap Natuur en Bos (ANB) moet daarom continu nauwlettend toezien of er niet her en der op privégrond een stukje natuurgebied in stilte wordt aangetast.
Beheer van de zeeduinen.
De duinen worden bedreigd door een stijgende zeespiegel en door de afslag van zand bij stormen. Hierdoor komt het achterliggende land in gevaar. Op sommige plekken zijn dijken aangelegd om de functie van verdwenen duinen over te nemen, bijvoorbeeld de Hondsbossche Zeewering bij Petten. Ook ten noorden van Hoek van Holland is de smalle duinstrook erg kwetsbaar geworden.
Door zand op te spuiten vanuit zee wordt het strand verbreed en is er meer materiaal voor nieuwe duinvorming. Op bijna alle plaatsen langs de Nederlandse en Belgische kust is, soms na duinafslag, veel zand opgespoten. In Nederland is het beleid om erosie van de duinenkust standaard te compenseren door zandsuppleties. Daarnaast is het mogelijk om op sommige plaatsen aan natuurontwikkeling te gaan doen zoals in De Kerf tussen Schoorl en Bergen aan Zee. Op andere plaatsen zijn er geulen met veel stroming dichter bij de kust gekomen waardoor andere maatregelen overwogen worden. Uitgangspunt bij het huidige beheer is dat de ontwikkelingen op de zee gericht moeten zijn, om de bestaande belangen te sparen.
Duinafslag.
Duinafslag vermindert het volume van het duin, en daarmee het waterkerend vermogen van de duinenrij. Daarom worden in Nederland de duinen periodiek getoetst of zij een maatgevende duinafslag nog kunnen overleven, of dat er versterkingsmaatregelen nodig zijn.
Andere duinen.
Behalve aan zee, kunnen duinen op diverse andere plaatsen ontstaan.
Inlandse duinen in België en Nederland.
Ook langs rivieren kunnen duinen ontstaan, de zogenaamde rivierduinen of donken. Zo zijn er rivierduinen te zien rond de Schelde en de Durme, en langs de Maas in het Nederlandse Noord-Limburg.
Daarnaast komen duinen ook veel in de zandgebieden voor. De duinen in Brabant en de Kempen (België), Drenthe, Salland, Twente, Achterhoek, op de Veluwe en in Noord-Brabant zijn ontstaan in de Middeleeuwen. Door overbeweiding verdween de beschermende vegetatie en kreeg de wind vrij spel en konden duinen ontstaan. De zandverstuivingen werden vaak een grote bedreiging voor nabijgelegen dorpen en buurtschappen. Er zijn dan ook plaatsen onder het zand verdwenen, zoals Kootwijk op de plaats van het huidige Kootwijkerzand op de Veluwe. De meeste van deze stuifduinen zijn in de 19e eeuw bebost om verdere uitbreiding tegen te gaan.
Elders gelegen duinen.
Ook in veel andere delen van de wereld komen duinen voor:
Wantveld.
Een vlak gedeelte in een duin, vroeger gebruikt voor onderhoud van de visnetten, heet een wantveld.

</doc>
<doc id="37959" url="https://nl.wikipedia.org/wiki?curid=37959" title="Kevin Smith (regisseur)">
Kevin Smith (regisseur)

Kevin Patrick Smith (Red Bank, 2 augustus 1970) is een Amerikaans regisseur, die zijn films zelf schrijft en daar ook in meespeelt. Daarnaast heeft hij verschillende comicseries geschreven voor onder meer Marvel- en DC Comics.
Smith is ook de eigenaar van 'Jay and Silent Bob's Secret Stash', een comic boekwinkel in Red Bank, New Jersey.
Smith verschijnt en produceert de reality-televisieserie "Comic Book Men", die over zijn boekwinkel gaat.
Films.
Smith heeft de volgende producties geschreven en geregisseerd en/of er een rol in gespeeld:
Daarnaast zijn er vier (regio 1-)dvd's verschenen met uitgebreide verslagen van Smith toerend langs verschillende colleges in de Verenigde Staten. Deze heten:
In alle vier de gevallen gaat het om Smith die in een soort onemanshow op een podium staat en grappige anekdotes vertelt die zijn voorgevallen tijdens het werken aan zijn films en in de comicwereld. Daarna neemt hij uitgebreid de tijd om in te gaan op vragen en opmerkingen vanuit het publiek, die soms heel serieus zijn en soms het puberale niveau niet ontstijgen.
Silent Bob.
In veel van zijn films speelde Smith zelf mee als "Silent Bob", een personage dat hij verzon om zelf mee te kunnen spelen in Clerks. Oorspronkelijk had hij namelijk de rol van Randal Graves voor zichzelf geschreven. (Zelf zegt hij daarover dat dat de reden is dat Randal de beste grappen heeft.) Die rol was echter niet te combineren met het regisseren en het in de gaten houden van de grote lijnen van de film, omdat hij steeds zijn teksten vergat. Om toch nog mee te kunnen spelen in Clerks ("misschien was dit de enige film die ik zou maken"), schreef hij de rol van Silent Bob, een karakter dat naast het karakter Jay zou kunnen staan, zonder veel tekst te hoeven zeggen. Jay en Silent Bob komen in bijna al zijn films terug. Daarnaast zijn ze ook te zien in Scream 3.
Smith verwijst in zijn films vaak naar karakters uit zijn voorgaande films. In Chasing Amy zegt Alyssa (Joey Lauren Adams) bijvoorbeeld tegen Holden (Ben Affleck) dat ze seks heeft gehad met Shannon Hamilton. Affleck speelde dit personage in Mallrats.
Comics.
Smith is een groot fan van comics. Niet alleen als lezer, maar ook als schrijver. Hij schreef onder meer de eerste acht delen van de Marvel Knights serie over Daredevil (voor Marvel Comics) en mocht bij DC Comics het derde volume van de serie Green Arrow opstarten. Daarnaast werkte hij aan verschillende comictitels over personages uit zijn eigen films.

</doc>
<doc id="37960" url="https://nl.wikipedia.org/wiki?curid=37960" title="Duinen">
Duinen



</doc>
<doc id="37961" url="https://nl.wikipedia.org/wiki?curid=37961" title="Dour">
Dour

Dour (Waals: "Doû") is een plaats en gemeente in de Waalse provincie Henegouwen in België. Het maakt deel uit van het arrondissement Bergen. De gemeente telt ruim 16.500 inwoners. Dour ligt op een grote 10 kilometer van de provinciehoofdplaats Bergen, net ten zuiden van de weg van Bergen naar de Franse stad Valenciennes.
Dour maakt deel uit van de Borinage en was de site van een aantal voormalige steenkoolmijnen waaronder de Steenkoolmijn Sauwartan. Dour werd recent vooral bekend van het gelijknamige Dour Festival in de zomer.
Kernen.
De fusiegemeente Dour bestaat uit vier deelgemeenten. Dour zelf is de grootste kern; net ten westen ervan liggen de dorpskernen van Élouges en Wihéries. De kleinere dorpskern van Blaugies ligt ten zuiden. Het grondgebied van Blaugies grenst in het uiterste zuiden over een kleine halve kilometer aan Frankrijk.
Overige kernen.
In het zuidoosten Dour, tegen de grens met Blaugies, ligt het gehucht Petit-Dour en in Élouges het gehucht Monceau.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Resultaten gemeenteraadsverkiezingen sinds 1976.
&lt;br&gt;
Sport.
Jaarlijks ligt begin maart de eindstreep van de wielerkoers Le Samyn in Dour. Deze koers door de Borinage geldt als de seizoenstart van het Waalse wielerjaar.

</doc>
<doc id="37963" url="https://nl.wikipedia.org/wiki?curid=37963" title="Holvense beek">
Holvense beek

De Holvense beek is een riviertje van slechts enkele kilometer lengte, dat ontspringt nabij het Belgische plaatsje Overpelt in de provincie Limburg, in een moerasgebied, 't Plat genaamd, in het gehucht Holheide. De beek loopt in noordoostelijke richting en neemt nog de Winnerloop en de Gortenloop op, om nabij Neerpelt in de Dommel uit te monden.
Op de Ferrariskaart uit de jaren 1770 wordt het riviertje weergegeven als "Holvensche Beeck", in een nog ongecultiveerd gebied. Vlakbij ontstond later het gehucht Holven.

</doc>
<doc id="37966" url="https://nl.wikipedia.org/wiki?curid=37966" title="Lindelhoeven">
Lindelhoeven

Lindelhoeven is een kerkdorp behorende bij de gemeente Pelt in de Belgische provincie Limburg. Het telde einde 2005 3375 inwoners. In feite bestaat het uit twee gehuchten: Lindel en Hoeven.
Bezienswaardigheden.
In Lindelhoeven bevindt zich een watermolen, de Kleine Molen.
Natuur.
Het Hobos is een groot bos gelegen in Lindelhoeven. In dit bos bevindt zich het geboortehuis van Drossaerd Jan Clerx. Het gebied is beschermd natuurgebied.
Diensten.
Lindelhoeven is bekend om zijn verzorgingsinstellingen, de MS-kliniek en het gehandicaptencentrum Sint-Oda.
Sport.
Voetbalclub Lindelhoeven VV is aangesloten bij de Belgische Voetbalbond en actief in de provinciale reeksen.

</doc>
<doc id="37969" url="https://nl.wikipedia.org/wiki?curid=37969" title="Verspringen">
Verspringen

Verspringen is een onderdeel van atletiek waarbij het de bedoeling is om na een aanloop zo ver mogelijk te springen. Het is ook een onderdeel van de tienkamp (voor mannen) en zevenkamp (voor vrouwen).
De aanloop voor het verspringen is 1,22 m t/m 1,25 m breed en minimaal 40 meter lang. De atleet/atlete dient zijn/haar aanloop zelf te kiezen en komt na de sprong in een zandbak terecht. Eén meter voor de zandbak bevindt zich een houten afzetbalk. Vanaf deze afzetbalk (of ervoor) dient men te springen, anders is de poging ongeldig. Vaak plaatst men achter de afzetbalk een strook met plasticine ter controle: als de springer een voet voorbij de afzetbalk plaatst zal dit een afdruk achterlaten in de plasticine. De lengte van de sprong wordt gemeten vanaf de afzetbalk tot de eerste afdruk die de springer maakt in de zandbak, vanaf de afzetbalk gezien.
Een wedstrijd bestaat uit drie pogingen. In internationale wedstrijden en kampioenschappen krijgen de beste acht atleten daarna nog drie finale-pogingen. In meerkampen worden maar drie pogingen toegestaan.
Wereldrecord.
Het wereldrecord verspringen bij de mannen staat op 8,95 m en werd gevestigd door Mike Powell tijdens de wereldkampioenschappen atletiek in Tokio op 30 augustus 1991. Daarvóór stond het wereldrecord sinds 18 oktober 1968 op naam van de Amerikaan Bob Beamon die tijdens de Olympische Spelen van Mexico 8,90 m ver sprong.
De verste sprong bij de vrouwen bedraagt 7,52 m en staat op naam van Galina Tsjistjakova. Zij vestigde dit wereldrecord op 11 juni 1988 in Leningrad. Twee jaar later liep deze atlete een zware blessure aan de knie op, waardoor er een abrupt einde kwam aan haar topsportcarrière.
Top tien beste atleten.
Mannen (outdoor).
De Duitser Sebastian Bayer sprong zijn persoonlijk record van 8,71 meter tijdens de Europese kampioenschappen indooratletiek 2009 in Turijn.
Wereldrecordontwikkeling.
Mannen.
Door World Athletics erkende wereldrecords:
Vrouwen.
Door World Athletics erkende records en, met een *, door de FSFI erkende records:

</doc>
<doc id="37971" url="https://nl.wikipedia.org/wiki?curid=37971" title="Eerste klasse A (voetbal België)">
Eerste klasse A (voetbal België)

De Eerste klasse A, officieel Profvoetbal 1A is de hoogste afdeling van het Belgisch profvoetbal, bestaande uit zestien teams. De sponsornaam is Jupiler Pro League, naar de huidige hoofdsponsor Jupiler en organisator Pro League. De Belgische competitie startte in 1895 en is daarmee de oudste op het Europese vasteland.
Competitie.
De competitie start aan het einde van de zomer en eindigt in het begin van de zomer. In de wintermaanden wordt er, sinds de competitiehervorming in 2009, kerstvoetbal georganiseerd: er wordt een speeldag afgewerkt op tweede en derde kerstdag. Sinds die hervorming telt de competitie zestien clubs. Elke ploeg speelt tweemaal (heen en terug) tegen elk van de vijftien andere, dus 30 wedstrijden in totaal. Na de reguliere competitie worden er play-offs afgewerkt, waarbij de zes hoogst gerangschikte clubs het nogmaals twee keer tegen elkaar opnemen (heen en terug) in play-off I. Dit betekent dat de top zes in totaal 40 wedstrijden afwerkt, waarvan 30 in de reguliere competitie en tien in de play-offs. Bij de start van play-off I wordt het puntenaantal, dat de deelnemende ploegen in de reguliere competitie hebben behaald, gedeeld door twee en naar boven afgerond. De ploegen herbeginnen dus niet vanaf nul punten.
De nummers zeven tot en met twaalf worden in de Europe play-off (play-off II) ingedeeld. Ook zij nemen het nog tweemaal tegen elkaar op (heen en terug), waardoor ook zij 40 wedstrijden afwerken, 30 in de competitie en tien tijdens de play-offs. De punten behaald in de reguliere competitie worden gehalveerd en naar boven afgerond.
Zowel de competitie als de play-offs worden gespeeld volgens het driepuntensysteem.
Afhankelijk van hoe goed de Belgische ploegen in Europees verband presteren, wordt bepaald hoeveel clubs in de Champions League of de UEFA Europa League mogen meedingen. Door de huidige UEFA-coëfficiënt kwalificeren de kampioen en de vice-kampioen van de Belgische competitie (m.a.w. het nummer één en twee uit play-off I) zich voor de Champions League. Meestal (afhankelijk van de coëfficiënt) is de kampioen rechtstreeks geplaatst voor de groepsfase en moet de vicekampioen twee voorrondes afwerken. De winnaar van de beker gaat rechtstreeks naar de groepsfase van de Europa League en de winnaar van de reguliere competitie mag deelnemen aan de voorlaatste voorronde. Indien die laatste zich echter kwalificeert voor de Champions League, dan krijgt het nummer drie uit play-off I het Europa League-ticket voor de voorlaatste voorronde (tenzij het nummer drie ook de bekerwinnaar is, dan krijgt de vierde dit Europese ticket). Indien de bekerwinnaar zich kwalificeert voor de Champions League, gaat het ticket voor de groepsfase van de Europa League naar de derde in play-off II. Indien een ploeg uit de top drie dan ook de reguliere competitie zou hebben gewonnen, krijgt de vierde het ticket voor de voorlaatste voorronde van de Europa League. Indien een ploeg zowel de reguliere competitie als de beker wint, maar niet in de top drie van play-off I eindigt, dan krijgt het nummer drie het ticket voor de voorlaatste voorronde van de Europa League.
De club die in play-off II als eerste eindigt, neemt het op tegen de hoogst geklasseerde ploeg uit play-off I die zich nog niet heeft gekwalificeerd voor Europees voetbal (normaal gezien het nummer vier of vijf). Inzet is de laatste Europese plaats, die (net zoals het ticket voor de winnaar van de reguliere competitie) toegang geeft tot de derde (en op een na laatste) voorronde van de Europa League. Indien de winnaar van play-off II ook de bekerwinnaar is, of niet over een licentie voor Europees voetbal zou beschikken, gaat het laatste Europese ticket onmiddellijk naar de ploeg uit play-off I.
Indien twee ploegen aan het einde van het seizoen op dezelfde plaats eindigen, worden er sinds de hervorming geen testwedstrijden meer gespeeld. In het verleden werd dit wel gedaan, om bijvoorbeeld de kampioen aan te duiden wanneer de eerste en de tweede in het klassement met een gelijk aantal punten en overwinningen eindigden. Voortaan kijkt men bij gelijk aantal punten en overwinningen naar het doelsaldo. Na play-off I wordt bij gelijkheid van punten eerst het eventueel naar boven afgeronde halve punt terug afgetrokken. Indien er dan nog gelijkheid van punten is, geldt de rangschikking na de reguliere competitie.
De laatste 4 in de stand beslissen - verspreid over 6 speeldagen play-downs - wie er al dan niet degradeert. Belangrijk verschil met de play-offs bovenin: er vindt geen halvering van de punten plaats. De 2 teams die laatst eindigen in de play-downs zakken sowieso. Ook een derde club kan nog dalen, maar daarvoor is er nog een barragepartij (heen- en terugwedstrijd) tegen de winnaar van de Promotion Play-offs in de Challenger Pro League.
Bij het begin van het volgende seizoen spelen de bekerwinnaar en de landskampioen tegen elkaar voor de Supercup op het veld van de landskampioen. Wint een ploeg én de beker én de titel, de zogeheten "dubbel", dan speelt het de Supercup tegen de verliezende bekerfinalist.
Clubs in het seizoen 2024/25.
Volgende zestien clubs nemen deel aan het seizoen 2024/25.
Namen.
Voor aanvang van het seizoen 1993/94 volgde bierbrouwerij Jupiler de Franse autofabrikant Peugeot op als hoofdsponsor van de hoogste afdeling. Vanaf het seizoen 1998/99 kreeg de eerste klasse als sponsornaam de Jupiler Liga (Frans: Ligue Jupiler), een naam die in 2001 werd ingeruild voor de Engelstalige variant Jupiler League. In augustus 2008 veranderde de Profliga haar naam in Pro League en werd de competitie omgedoopt tot de Jupiler Pro League. Hierdoor onderscheidde de Belgische competitie zich ook van de Nederlandse Jupiler League.
Media.
De samenvattingen van de Belgische eerste klasse worden in Vlaanderen uitgezonden door Play4 in het programma "Sports Late Night". De commerciële zender uit Vilvoorde haalde de rechten samen met Telenet binnen in de zomer van 2017. Voordien werden de wedstrijdverslagen aangeboden door de openbare omroep VRT - in programma's als "Sportweekend" en "Studio 1", later "Extra Time" - en op VTM in de periode 1994-2005 en 2011-2017. In Wallonië zendt de RTBF sinds de jaren 1960 onafgebroken de samenvattingen uit voor de Franstalige kijkers.
De liverechten voor het Belgisch voetbal waren van midden de jaren 90 tot 2005 in handen van Canal+. In 2005 was het echter Belgacom dat het meeste geld op tafel legde. Voor het eerst in de geschiedenis waren de rechtstreekse verslagen daarmee niet in handen van een betaalzender, maar van een distributeur. Het telecombedrijf lanceerde prompt "11" op Belgacom TV. Zes jaar later verloor Belgacom het grootste deel van de rechten aan concurrent Telenet (in Vlaanderen) en VOO in Wallonië en waren de drie belangrijkste wedstrijden van een speeldag - vrijdag om 20.30 uur of zaterdag om 18 uur plus zondag om 18 en 20.30 uur - enkel te zien op Play Sports en VOO Foot. Belgacom TV zond wel de resterende vijf wedstrijden uit, die allemaal zaterdag om 20 uur gespeeld worden.
Vanaf het seizoen 2014-2015 werden voor (minstens) drie seizoenen de liverechten toegekend op niet-exclusieve basis: hierdoor zijn alle wedstrijden te volgen op zowel Proximus TV (Proximus 11), Play Sports (Telenet) als VOOFoot. 
Vanaf seizoen 2020/21 zijn de rechten voor vijf seizoenen in handen van Eleven. Vanaf dit seizoen kunnen voetballiefhebbers rechtstreeks een abonnement afnemen in de Eleven app, of kunnen ze blijven kijken via quasi alle grote operatoren in België: Telenet, Orange, Proximus, TV Vlaanderen &amp; VOO. De samenvattingen in Vlaanderen blijven in handen van Play4 (Sports Late Night). 
In Nederland zendt de betaalzender Ziggo de topwedstrijden op zondag live uit. Alle live wedstrijden worden daarnaast uitgezonden op het streaming platform MyCujoo in Frankrijk, Zwitserland, het Verenigd Koninkrijk , Italië, Spanje, Zweden, Noorwegen en Denemarken.
Geschiedenis.
Het eerste seizoen van de Belgische nationale competitie werd door de UBSSA ingericht in 1895/96. De competitie bestond slechts uit zeven clubs, waarvan er vier uit het Brusselse kwamen. De eerste landstitel ging naar FC Liégeois. De volgende jaren kwamen en verdwenen enkele clubs; er bestond echter geen echt systeem van promotie of degradatie naar de nieuwe lagere reeks, waar ook de reserveteams van de clubs uit de hoogste reeks speelden. In 1898/99 werd een nieuwe reeks gecreëerd met enkele clubs uit Oost- en West-Vlaanderen, zodat deze Vlaamse clubs hun verplaatsingskosten naar het binnenland konden vermijden en toch deelnemen aan de nationale competitie van de UBSSA. De winnaar van de Vlaamse reeks speelde tegen de winnaar van de normale reeks om de landstitel. Na twee jaar werd in 1900 weer gespeeld in een reeks met clubs van over het hele land, men sprak ondertussen van de "Ere Afdeling". Het aantal clubs bleef echter jaar na jaar groeien, zodat men in 1901/02 de competitie weer opsplitste, maar nu in twee evenwaardige gemengde reeksen. In 1904 keerde men dan definitief terug naar het systeem met één reeks. Vanaf 1905 hield men dan het aantal clubs vast op 10, de laatste in de rangschikking degradeerde op het eind van het seizoen naar de Eerste Afdeling. In 1908 werd het aantal ploegen opgetrokken tot 12 en vanaf 1911/12 degradeerde ook de voorlaatste in de rangschikking.
FC Liégeois had na de eerste vier seizoenen van de competitie reeds drie landstitels behaald. Het eerste decennium van de 20ste eeuw werd echter gedomineerd door clubs uit de hoofdstad, en Union Saint-Gilloise en Racing Club de Bruxelles verdeelden de titels onder elkaar. Bij het begin van de jaren 10 slaagde Cercle Brugge er als eerste Vlaamse club in kampioen te worden. Daarna trad met Daring Club de Bruxelles nog een andere Brusselse club op de voorgrond. Toen in 1914 de Eerste Wereldoorlog uitbrak, werd geen competitie meer ingericht. Pas vijf seizoenen later, in 1919/20, werd weer een officiële competitie gespeeld. Dat seizoen behaalde Club Brugge zijn eerste landstitel.
In 1921 werd de competitie nogmaals uitgebreid, ditmaal tot 14 clubs. Waar in de aanvangsjaren het Luikse en daarna het Brusselse voetbal succesvol waren, trad in de jaren 20 ook het Antwerpse voetbal op de voorgrond. Beerschot AC haalde vijf landstitels, en ook Royal Antwerp FC en Liersche SK slaagden er rond 1930 in te zegevieren. Met nog twee nieuwe landstitels voor Cercle Brugge, wonnen gedurende die periode slechts twee clubs uit de hoofdstad een titel. Halverwege de jaren 30 traden de Brusselse clubs Union en Daring nog eens op de voorgrond. Vooral Union werd in die periode legendarisch. De ploeg slaagde erin om van 1933 tot 1935 gedurende 60 competitiewedstrijden op rij ongeslagen te blijven; een record waar de ploeg toen de bijnaam Union 60 aan overhield. Op het eind van de jaren 30 won Beerschot nog twee titels, maar toen brak de Tweede Wereldoorlog uit.
Ondanks de oorlog werd er toch gevoetbald en de Antwerpse clubs bleven succesvol. Niet alle competities verliepen echter vlekkeloos. In 1939/40 (Liersche SK aan de leiding) en 1944/45 (zonder de Antwerpse Provincieploegen) werd de competitie niet volledig afgewerkt. In 1940/41 werd de competitie door Lierse SK gewonnen, maar die titel werd vele jaren later plotseling officieus verklaard. Het seizoen erop werd een volwaardige competitie gespeeld, waarin opnieuw Lierse kampioen speelde. Ook de volgende twee seizoenen werd een officiële competitie gespeeld. In 1943 won een andere club uit de provincie Antwerpen zijn allereerste titel, namelijk KV Mechelen. Kort na de oorlog werd deze club nog tweemaal kampioen. Ook Antwerp FC pakte tijdens de oorlog nog een landstitel. Hiermee waren tijdens de Tweede Wereldoorlog alleen maar ploegen uit de provincie Antwerpen kampioen. In 1942 had men de competitie opnieuw uitgebreid met twee clubs, zodat er nu 16 ploegen in de hoogste afdeling speelden. In het eerste seizoen na de oorlog werden de clubs die tijdens de oorlog gedegradeerd waren toegelaten tot de Ere Afdeling, zodat de competitie 19 clubs telde, maar na twee seizoenen werd dit weer naar 16 afgeslankt.
Na de oorlog veranderde het voetballandschap verder. De vele traditionele oude Brusselse topclubs zakten weg; een jongere Brusselse club kwam op de voorgrond treden, en zou zijn stempel drukken op het Belgische voetbal, namelijk RSC Anderlecht. Die club pakte in 1947 zijn eerste titel, er zouden er vele volgen. In 1950/51 eindigden twee clubs bovenaan met evenveel punten. De club met het minst nederlagen werd echter hoogst gerangschikt, en zo werd Anderlecht dat seizoen kampioen ten voordele van Berchem Sport. Anderlecht domineerde verder het voetbal in de jaren 50, maar desondanks slaagden nog heel wat andere clubs er in met de landstitel te gaan lopen. RFC Liégeois won na een halve eeuw nog eens twee landstitels en ook Antwerp en Lierse pikten nog een kampioenschap mee. Tegen het eind van de jaren 60 ging een nieuwe topclub de concurrentie aan met Anderlecht: Standard Luik. De club had een lange geschiedenis in de hoogste afdeling, maar werd pas in 1958 voor het eerst landskampioen.
In de jaren 60 verdeelden Anderlecht en Standard de titels onder elkaar. Van 1964 tot en met 1968 werd Anderlecht vijf maal op rij kampioen. In de jaren zeventig waren de grootste successen in de eerste klasse voor Club Brugge. Na een halve eeuw pakte de club in 1973 zijn tweede landstitel, er volgden er nog 4 dat decennium. In 1975 ging het kampioenschap na vele jaren nog eens naar een andere Brusselse club: RWDM. De club was een fusieclub waarin onder andere oude gloriën Racing Club en Daring Club waren opgenomen. In 1974 had men de competitie fors uitgebreid van 16 naar 20 clubs. Na twee seizoen had men dit echter herleid tot 18 clubs.
Rond 1980 kende het relatief kleine SK Beveren een glorieperiode, toen de club in 1979 en 1984 kampioen werd. Standard en Anderlecht voegden nog enkele titels toe aan hun palmares. Op het eind van de jaren 80 had KV Mechelen een sterke ploeg en kende kortstondig succes gedurende enkele seizoenen. De club slaagde er na 40 jaar nog eens in kampioen te worden en ook in Europa zegevierden de Maneblussers.
In 1995/96 werd ook in de eerste klasse het driepuntensysteem ingevoerd. Vanaf de jaren 90 werden Club Brugge en RSC Anderlecht de absolute top in de Eerste Klasse. Jaarlijks ging een van beide clubs met de titel lopen. Enkel Lierse slaagde er in 1997 in te verrassen en een titel weg te kapen, en ook KRC Genk kende zijn eerste successen. Genk was pas in de jaren 80 uit een fusie ontstaan en pakte rond de millenniumwissel tweemaal de titel. Rond 2010 slaagde Standard erin om voor het eerst sinds 25 jaar opnieuw de titel te pakken, zelfs twee opeenvolgende seizoenen.
In maart 2008 bereikten de eersteklassers een akkoord om een competitiehervorming door te voeren. Deze hervorming werd vanaf het seizoen 2009/10 ingevoerd.
Bij die hervorming werd het aantal clubs teruggebracht tot zestien. Na de reguliere competitie worden er play-offs afgewerkt. In het decennium erna werd regelmatig gesleuteld aan het format, mede door de hervorming van de tweede klasse en de scheiding tussen prof- en amateurvoetbal, in 2016. Ook kerstvoetbal deed vanaf de hervorming zijn intrede in de Belgische competitie: er wordt een speeldag afgewerkt op tweede en derde kerstdag.
Vanaf de invoering van de play-offs in 2010 kwam er al kritiek op de complexe competitieformule, die vooral voor ploegen in play-off 2 oninteressant zou zijn. Vanaf 2018 gingen er steeds meer stemmen op om naar een profcompetitie van 20 clubs te gaan, waarbij er vier profclubs naar het amateurvoetbal zouden zakken. Tot dusverre is het niet tot een nieuw competitieformat gekomen.
Vanwege de coronapandemie werd de competitie in 2019/20 op één speelronde niet afgewerkt, waardoor Waasland-Beveren als nummer laatst nog een waterkans had op het behoud. Na een ongekende procedureslag werd besloten om geen degradanten vast te stellen en naar achttien clubs in Eerste klasse A te gaan voor een periode van twee seizoenen. Dat werden er uiteindelijk drie. Op 17 juni 2022 besloot de Algemene Vergadering van de Pro League tot een nieuw competitieformat vanaf 2023/24 met zestien ploegen in eerste klasse en zestien ploegen in tweede klasse, mét play-offs.
Kampioenen.
Landstitels per club.
Het volgende overzicht toont het aantal landstitels per club inclusief stamnummer. Clubs vetgedrukt zijn nog steeds actief.
Meeste wedstrijden.
Een overzicht van de spelers die het meeste wedstrijden speelden in de Belgische eerste klasse. Enkel spelers met meer dan 500 wedstrijden zijn opgenomen.
Meeste doelpunten.
Een overzicht van de spelers die het meeste doelpunten maakten in de Belgische eerste klasse. Enkel spelers met meer dan 200 doelpunten zijn opgenomen.
Meeste seizoenen in eerste klasse per club.
Enkel clubs die meer dan 50 seizoenen in Eerste klasse speelden zijn opgenomen. Aangepast op 27-06-23 naar de aantallen voor seizoen 2023/24

</doc>
<doc id="37972" url="https://nl.wikipedia.org/wiki?curid=37972" title="Zaalvoetbal">
Zaalvoetbal

Zaalvoetbal is een zaalsport, een zaalvariant van het voetbal. De sport wordt ook wel futsal genoemd, een woord dat is afgeleid van de Spaanse woorden 'fútbol' (voetbal) en 'sala' (zaal). Futsal of zaalvoetbal wordt gespeeld in een sporthal en met een plofbal (een voetbal maat 4 die bijna niet stuitert). Er wordt vijf tegen vijf gespeeld voor een periode van twee maal 30 minuten (BZVB) of twee maal 20' effectieve speeltijd. De sport kent eigen regels en de grootte van het speelveld is net als bij handbal, ongeveer 40 bij 20 meter.
Geschiedenis.
Zaalvoetbal is in de jaren 1930 ontstaan in Argentinië en waaide in de jaren 1960 over naar Nederland. Vanaf 1968 is zaalvoetbal onderdeel van de KNVB. Op 22 april 1977 speelde Nederland voor het eerst een interland en verloor met 7-3 in België.
Het eerste officiële FIFA Wereldkampioenschap Futsal was in 1989 in Nederland. Nederland verloor de finale van Brazilië dat ook de WK's van 1992 (Hongkong) en 1996 (Spanje) wist te winnen. Nederland eindigt respectievelijk als vijfde en zevende. In 1997 was het eerste officieuze EK in Spanje en in 1999 is het eerste EK dan officieel, wederom in Spanje.
Het speelveld.
Afmetingen.
Het speelveld moet een rechthoek zijn; de lengte mag niet minder dan 25 meter en niet meer dan 42 meter bedragen; de breedte niet minder dan 18 en niet meer dan 25 meter. Voor internationale wedstrijden geldt een lengte tussen de 38 meter en 42 meter en een breedte tussen de 20 meter en 25 meter. Rondom het speelveld dient een obstakelvrije uitloopruimte van 2 meter te zijn. Voor bestaande hallen kan ontheffing worden verleend.
Afbakening.
Het speelveld moet, in overeenstemming met de plattegrond, afgebakend zijn door duidelijke lijnen. De lange lijnen heten zijlijnen, de korte heten doellijnen. Alle lijnen zijn minimaal 5 centimeter en maximaal 8 centimeter breed. Het speelveld wordt door een lijn, evenwijdig aan de doellijnen en even ver van beide doellijnen verwijderd, in twee gelijke helften gedeeld. Deze lijn heet de middenlijn. Het middelpunt van het speelveld moet duidelijk zijn aangegeven; dit punt heet middelpunt en rondom dit punt moet een cirkel met een straal van 3 meter zijn getrokken.
Voor de kleur van de belijning zijn er geen voorschriften, daar deze afhankelijk is van de kleur van de vloer. De lijnen dienen duidelijk te contrasteren met de vloer. De lijnen die de verschillende gebieden in het speelveld begrenzen, behoren tot die gebieden.
Strafschoppen.
Voor het strafschopgebied moet loodrecht op elke doellijn een cirkelboog getrokken worden op een afstand van 6 meter van de binnenkant van elke doelpaal en met een straal van 6 meter. Het bovenste deel van deze cirkelboog moet een lijn van 3 meter zijn, evenwijdig aan de doellijn tussen de doelpalen. De ruimte binnen deze cirkelboog heet het strafschopgebied. Tegenover het midden van de doellijn en even ver van beide doelpalen, op een afstand van 6 meter, gemeten langs een denkbeeldige lijn rechthoekig daarop, bevindt zich het strafschoppunt.
De doelen.
Op het midden van elke doellijn moeten de doelen zijn geplaatst, bestaande uit twee loodrecht staande palen, 3 meter van elkaar verwijderd (gemeten aan de binnenzijde) en verbonden door een horizontale doellat, waarvan de onderkant 2 meter boven de grond reikt. De breedte en dikte van de doelpalen en doellat moeten 8 centimeter zijn. De doelpalen en doellat hebben dezelfde breedte. De lijn tussen de doelpalen moet dezelfde breedte hebben als de doelpalen. Achter de doelen moeten aan doelpalen en doellat netten worden bevestigd. Gebogen stangen of andere bruikbare ondersteuning moeten als steun dienen voor het onderste gedeelte. De diepte van de doelen dient ten minste 1 meter te zijn. De achterzijden van de doelpalen moeten samenvallen met de buitenzijde van de doellijnen.
In het algemeen zullen de in de sporthallen aanwezige doelen gebruikt worden. Deze hebben de gestelde afmetingen, gelijk aan die voor zaalhandbal. De kleur van het doel dient duidelijk contrasterend te zijn ten opzichte van de achtergrond. Gebruikelijk is dat de kleur wit of rood-wit geblokt is, afhankelijk van de muren of afscheidingen van het speelveld achter de doelen. Het doel dient in elk geval duidelijk zichtbaar te zijn.
De doelen dienen tijdens de wedstrijd deugdelijk aan de speelvloer te zijn verankerd.
De scheidsrechter dient voor aanvang van de wedstrijd zich ervan te overtuigen dat de doelnetten op de juiste wijze aan de doelen zijn bevestigd. Indien de uitloopruimte groter is dan één meter dienen bij voorkeur doelen met een grotere diepte te worden gehanteerd. Onder doelvlak wordt verstaan het vlak, dat wordt begrensd door de achterkant van de doelpalen, doellat en doellijn.
Wisselzone.
Op de zijlijn aan de zijde van het veld waar de banken voor de wisselspelers staan en loodrecht op deze lijn moeten vier lijnen met een lengte van 80 centimeter getrokken worden (40 centimeter binnen en 40 centimeter buiten het speelveld) op een afstand van 5 meter en 10 meter aan weerszijden van de middenlijn. Spelers die gedurende een spelerswisseling het speelveld verlaten en betreden, moeten dat doen in dat gedeelte van de eigen speelhelft dat tussen die twee lijnen van 80 centimeter ligt.
Hoekschopgebied.
Binnen het speelveld mag een kwartcirkel worden aangebracht met een straal van 25 centimeter, gemeten vanaf de vier snijpunten van doellijn en zijlijn.
Lijn.
Buiten het speelveld op 5 meter afstand van het snijpunt van doellijn en zijlijn mag loodrecht op de doellijn een lijn van 40 centimeter worden aangebracht om er voor te zorgen dat de afstand van 5 meter in acht wordt genomen. Is er een kwartcirkel aangebracht, dan dient deze lijn op 5,25 meter te worden aangebracht van het snijpunt doellijn/zijlijn.
Materiaal.
Indien in de betreffende sporthal of de gelegenheid waarin futsal wordt gespeeld, geen EHBO kamer of goedgekeurde verbandtrommel aanwezig is, dient het organiserende district bij wedstrijden voor de aanwezigheid van een verbandtrommel zorg te dragen.
Speelveld.
Het speelveld dient te zijn afgestemd op het gedrag van het menselijk lichaam; dient medisch verantwoord sporten mogelijk te maken; dient afgestemd te zijn op het gedrag van de bal en dient niet beïnvloed te worden door het sportgebruik, klimaat, onderhoudsmaatregelen en gebruik van toestellen. De KNVB bepaalt van tijd tot tijd welke typen speelvelden voldoen aan bovengenoemde criteria.
Zaalvoetbal in Nederland.
Sinds het seizoen 2012-2013 kent Nederland landelijk drie competitieniveaus. De hoogste competitie is de Eredivisie, waaronder twee Eerste Divisies zitten. Onder elk van de Eerste Divisies staan vervolgens drie Topklassen. Hoewel de Topklassen onder bij de landelijke competities behoren, wordt het competitieverloop van de zes Topklassen door de zes verschillende KNVB-districten georganiseerd.
Sinds het seizoen 2014-2015 kent Nederland landelijk een eredivisie vrouwen.
Onder de landelijke competities hebben de zes KNVB-Districten ieder nog (afhankelijk van het district) vijf tot acht competitieniveaus. De hoogste districtscompetitie is de Hoofdklasse. Daarop volgen de eerste tot en met (afhankelijk van het district) de zevende klasse.
Naast de reguliere competities worden zowel op landelijk, als ook op districtsniveau bekercompetitie georganiseerd door de KNVB.
Zaalvoetbal in België.
De zaalvoetbalwereld in België is opgedeeld in vier delen. De BZVB (Belgische Zaalvoetbalbond), Futsal KBVB (Koninklijke Belgische Voetbalbond), de Liefhebbers Zaalvoetbal Cup en de regionale liga's, die meestal hun oorsprong kennen binnen de BZVB. Naast zaalvoetbal wordt in België ook minivoetbal gespeeld.
BZVB.
De Belgische Zaalvoetbalbond ontstond in 1968 en is sinds de oprichting de grootste zaalvoetbalorganisatie in België. De BZVB maakt een indeling tussen nationale, regionale en provinciale reeksen. De regionale en provinciale reeksen vallen onder de Vlaamse Zaalvoetbalbond (VZVB) en de Franstalige Zaalvoetbalbond (LFFS). De VZVB en LFFS organiseren ook jeugdreeksen en tellen meer dan 4000 jeugdleden samen.
De bekendste clubs in België binnen de BZVB zijn.
Futsal KBVB.
De Futsal KBVB is een zaalvoetbalbond met nationale en provinciale reeksen. Action 21 Charleroi was een van de beste clubs ter wereld, maar werd in 2011 uitgesloten wegens 'administratieve problemen'.
Morlanwelz en Futsal Topsport Antwerpen zijn de andere topclubs.
De bekendste clubs in België binnen de KBVB zijn:
Liefhebbers Zaalvoetbal Cup.
De Liefhebbers Zaalvoetbal Cup werd opgericht in 2003 als alternatief voor de twee traditionele bonden. De nadruk wordt er gelegd op een eenvoudige, betaalbare competitie die volledig gericht is op fairplay. Opmerkelijk is dat de scheidsrechters werden afgeschaft omdat zij volgens de Liefhebbers Zaalvoetbal Cup niet bijdragen tot sportievere wedstrijden.
De Liefhebbers Zaalvoetbal Cup organiseert competities in alle Vlaamse provincies en in het Brussels Hoofdstedelijk Gewest. In het seizoen 2021-2022 waren er 880 clubs aangesloten.
Regionale liga's.
Naast de drie bonden zijn er een aantal regionale liga's. In deze liga's spelen vaak de topspelers van een bepaalde streek.

</doc>
<doc id="37974" url="https://nl.wikipedia.org/wiki?curid=37974" title="Tepel">
Tepel

Een tepel is een centraal punt gelegen op de borst van een vrouw of man. Bij dieren wordt een tepel doorgaans speen genoemd. Uit de tepels komt tijdens het borstvoeding geven de moedermelk voor de zuigeling. De tepelhof is de zone rond de tepel en is bij blanke en lichtgekleurde mensen donkerder van kleur dan de huid eromheen doordat er meer pigment in de huid zit. Een tepel is over het algemeen gevoelig bij aanraking.
Mensen hebben twee tepels. Bij mannen is de tepel een rudimentair lichaamsdeel. Dit houdt in dat het geen functie heeft. Ze hebben toch tepels omdat de ontwikkeling van het embryo in eerste instantie vrouwelijk is (en er dus in beginsel vrouwelijke kenmerken groeien). Pas nadat de mannelijke hormoonklieren volgroeid zijn en mannelijk hormoon produceren, verschuift de ontwikkeling naar het mannelijke. Hierdoor zijn vrouwentepels groter en verder ontwikkeld dan mannentepels.
Baby's krijgen in de laatste dagen van de zwangerschap hormonen via het bloed van de moeder en de placenta, waardoor hun tepels kunnen gaan opzwellen en hun melkklieren actief worden, waarbij soms een forse zwelling ontstaat onder de tepel. Jonge baby's produceren hierdoor de eerste dagen soms een klein beetje melk uit hun tepels; dit heet heksenmelk.
Tepels zijn bij veel mensen een erogene zone en kunnen bij stimulatie zorgen voor seksuele opwinding met eventueel een orgasme tot gevolg.
Aandoeningen.
Bij vrouwen komen ingetrokken tepels (tepelretractie) veel voor. Als zij al vanaf de jeugd ingetrokken zijn geweest, is dit een onschuldige afwijking, die soms door plastische chirurgie hersteld kan worden. Als bij een dergelijke ingreep zenuwen en/of melkkanaaltjes beschadigd raken, kan dit gevolgen hebben voor het geven van borstvoeding. Een tepel die in korte tijd ingetrokken raakt, kan een teken zijn van borstkanker. Ingetrokken tepels kunnen het geven van borstvoeding bemoeilijken. Het is dan extra belangrijk om de baby steeds zorgvuldig aan te leggen, indien nodig met hulp van een lactatiekundige IBCLC (International Board Certified Lactation Consultant).
Tepelkloven is een aandoening van de tepel waarbij de tepelhuid langwerpige wonden gaat vertonen. Dit is vaak te wijten aan een onjuiste aanlegtechniek. De baby moet niet alleen de tepel, maar ook een groot gedeelte van de tepelhof in zijn mond nemen. De tepel komt dan helemaal achter in zijn mond te liggen, tegen het zachte gehemelte aan. Daar kan de tepel niet pijnlijk worden of beschadigd raken.
Extra tepels (polythelie) komen voor bij minstens 1 procent van de bevolking in de vorm van één of twee, soms verheven, roze of bruine plekjes of echte tepeltjes op de melklijst, de lijn van de oksel tot de lies. Ze bevinden zich meestal onder de normale tepels en worden vaak, aangezien de tepelhof meestal ontbreekt, als een moedervlek aangezien.

</doc>
<doc id="37975" url="https://nl.wikipedia.org/wiki?curid=37975" title="Schilderkunst van A tot Z">
Schilderkunst van A tot Z

A.
aardkleur - additieve kleurmenging - Amsterdams impressionisme - abstracte kunst - acrylverf - actionpainting - airbrush - alizarine - alkydverf - anatomie - animisme - aquarel - art brut - arte povera - art-nouveau - assemblage - atelier - atmosferisch perspectief - autolak
B.
barok - Bauhaus - beitsen - biomorfische schilderkunst - bladgoud - bodypainting - boekverluchting - brandschilderen - byzantijnse kunst
C.
cadmiumpigment - classicisme - clair-obscur - coating - complementaire kleur - compositie - conceptual art - constructivisme - contrast - cobra - colorfield painting - cyaan
D.
dadaïsme - daguerreotypie - Dendermondse school - Der Blaue Reiter - Die Brücke - dispersie - dotpainting - doubleren
E.
ecoline - emulsie - ets - expressionisme
F.
fantasy - fauvisme - figuratieve kunst - Figuration Libre - fluorescentie - fresco - fundamentele kunst - futurisme
G.
genrestuk - glaceertechniek - graffiti - grisaille - gotiek - gouden eeuw - gouache - gulden snede
H.
Haagse School -
hanzi -
hard edge -
Hekelgemse zandschilderkunst -
hermitage -
horror vacui -
hyperrealisme
I.
icoon - illustratie - impressionisme - informele schilderkunst - iriseren
J.
Johannes Itten - Jugendstil
K.
kalligrafie - Kalmthoutse School - kleur - kleurcontrast - kleurencirkel - kleurpotlood - kubisme - kunstschilders op alfabet - kunstschilders op geboortedatum - kwast
L.
landschap - Larense school - Latemse Scholen - Les XX - lijnperspectief - lithografie - loodwit - Louvre - luminisme
M.
magenta - magisch realisme - mandala - minimal art - moderne Nederlandse kunstenaars - mozaïek - muralisme
N.
naaktmodel - naïeve kunst - naturalisme - neo-expressionisme - neo-impressionisme - nervia - nieuwe zakelijkheid - nieuw realisme - nieuwe figuratie - nieuwe wilden
O.
odalisk - olieverf - onderschildering - Oost-Indische inkt - orphisme - op-art
P.
palet - paletmes - Parijse salon - pastelkleur - patina - patroon - penseel - perspectief - petroglief - pictogram - pigment - pittura metafisica - plakkaatverf - plafondschildering - plafondstuk - pointillisme - popart - portret - postimpressionisme - prerafaëlieten - primaire kleur - primitivisme - Puteaux-groep
R.
rayonisme - realisme- repoussoir - Rijksmuseum Amsterdam - Romaanse kunst - romantiek - rotstekening
S.
schilder -
schaduw -
schildersmodel -
schilderij -
schilderkunst -
schildersdoek -
schildersezel -
schildertechniek -
school van Tervuren -
Section d'or -
secundaire kleur -
Sezession -
sfumato -
Sikkens -
silhouet -
sjabloon -
sociaal realisme -
spectrum -
spieraam -
stilleven -
De Stijl -
stofuitdrukking -
subtractieve kleurmenging -
suprematisme -
surrealisme -
symbolisme -
symbool -
symmetrie
T.
Talens - tatoeage - tempera - terpentijn - tertiaire kleur - thangka - thermisch spuiten - transavanguardia Italiana - trompe-l'oeil - turquoise
V.
vacuümtafel - verf - verfspuit - verkorting - Vlaamse primitieven - vlakverdeling
W.
wasschilderen - waterverf - waterverf-illusie
X.
xerografie
Z.
zandstralen - zeefdruk - zinkwit

</doc>
<doc id="37976" url="https://nl.wikipedia.org/wiki?curid=37976" title="Pianosonate">
Pianosonate

Een pianosonate is een sonate die speciaal voor het instrument piano geschreven is.
Geschiedenis.
De Italiaanse solosonate voor viool met begeleiding van basso continuo werd door Johann Kuhnau (1660-1722) naar het terrein van de solo-klaviermuziek overgebracht. Hij wendde zich vooral tot de muziekliefhebbers en burgerij, waar in de huiselijke kring tokkelinstrumenten (luit en klavecimbel) een belangrijke plaats innamen.
Sybrandt van Noordt junior (neef van Anthonie van Noordt), die van 1679 tot 1692 organist was aan de Oude Kerk te Amsterdam, publiceerde omstreeks 1690 bij Roger te Amsterdam een bundel sonates, waarin de eerste in Nederland geschreven klaviersonate voorkomt.
In Italië droeg Bernardo Pasquini de vorm van de sonate voor strijkers voor het eerst op het klavier over.
De belangrijkste Italiaanse componist van 'sonates' (ruim 560, eigenlijk studies ofwel "Esserzici") was Domenico Scarlatti, de zoon van de operacomponist Alessandro Scarlatti. Zijn sonates bestaan uit eendelige werken, die onderverdeeld waren in twee helften die elk herhaald werden (de zogeheten 'forma bipartita'). Hierbij moduleert de eerste helft in majeur van grondtoon (tonica) naar dominant, of in mineur van grondtoon naar de-majeurparallel, en sluit hierin af. De tweede helft begint dan hetzij met een nieuw thema of met een bewerking van een motief uit het eerste deel, waarna een onvolledige 'reprise' volgt, die meestal met het 'tweede thema' begint. Het tempo is doorgaans snel, hoewel er ook langzame sonates voorkomen. Deze sonates vormen tevens een belangrijke schakel in de ontwikkeling van de klaviertechniek (octavenspel, tertsen- en sextenpassages, et cetera).
In de klassieke tijd wordt de sonate een meer algemeen bekend genre, waarbij de sonatevorm steeds meer standaard wordt. De meeste sonates van Mozart en Haydn volgen dit standaardprincipe.
Beethoven stond erom bekend dat hij met het aanpassen van de sonate de grenzen van de mogelijkheden van het instrument opzocht en uitprobeerde. De invloed van de ontwikkelingen in de pianobouw (met grotere en krachtigere instrumenten) is onmiskenbaar, maar ook wordt op de zich ontwikkelende piano de invloed van het 'symfonisch' denken steeds groter, waardoor de pianosonates steeds meer uitdijen. In de latere romantiek groeide de sonate uit tot een grotere en vrijere vorm (de Pianosonate in b-mineur van Liszt bijvoorbeeld), maar na de romantiek verloren de meeste componisten de interesse in de vorm in het geheel, omdat deze sterk vervlochten was met het tonale harmonische onderliggende principe. De 'Concord Sonata' van Ives is een der langste sonates ooit geschreven (circa een uur lang).

</doc>
<doc id="37977" url="https://nl.wikipedia.org/wiki?curid=37977" title="Lierneux">
Lierneux

Lierneux is een plaats en gemeente in Belgische provincie Luik. De gemeente telt ruim 3000 inwoners.
Lierneux ligt op een hoogte van 420 meter boven zeeniveau. Het dorp ligt in de buurt van de bronnen van het riviertje de Lienne, die vanuit Lierneux naar het noorden stroomt om bij Targnon uit te monden in de Amblève.
Kernen.
Overige kernen.
Op het grondgebied liggen nog meerdere dorpjes en gehuchten. In Bra liggen Trou-de-Bra en Villettes. In Lierneux liggen onder meer Sart, Jévigné, Odrimont en Verleumont.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.

</doc>
<doc id="37979" url="https://nl.wikipedia.org/wiki?curid=37979" title="Virton">
Virton

Virton (Gaumais: "Vèrtan"; Waals: "Vierton") is een plaats en gemeente in de Belgische provincie Luxemburg. Virton ligt in Belgisch-Lotharingen en de Gaumestreek en is het zuidelijkst gelegen stadje van België. De plaats ligt bij de samenvloeiing van de Vire en de Ton.
De stad telt ruim 11.000 inwoners. Virton wordt beschouwd als de hoofdplaats van de Gaume.
Geschiedenis.
Er zijn aanwijzingen voor Keltische bewoning op het grondgebied van Virton. Door de Gallische Oorlog lijfden de Romeinen het gebied in en bouwden er villa's. "Vertunum" werd een nederzetting op een kruising van wegen. Ze werd vernield door vanaf 406 invallende Germanen. Het nieuwe Virton werd meer noordwaarts herbouwd door de Franken.
De oudste schriftelijke vermelding is in een bul van paus Lucius III uit 1183. De heersers van Virton waren de graven van Chiny, die er een kasteel lieten bouwen. In 1270 kreeg Virton stadsrechten gemodelleerd op die van Beaumont. Na de verdwijning van het huis Chiny kende Virton diverse dynastieën tot de Franse Revolutie.
Als onderdeel van het hertogdom Luxemburg werd Virton in de eerste helft van de 19e eeuw achtereenvolgens ingedeeld bij verschillende staten. In 1830 nam het stadje deel aan de Belgische Revolutie. De gedwongen afstand van een deel van Luxemburg in 1839 door het Verdrag van Londen leidde er tot ongenoegen. In het revolutiejaar 1848 kwam het republicanisme en Fransgezinde reünionisme sterk naar boven in Virton: geïnspireerd door de Februaridagen waren er vanaf 14 maart manifestaties met wel 1200 deelnemers. De rode vlag werd gehesen, er volgden plunderingen en ondanks de deconfiture van het Belgisch Legioen gingen de acties nog door tot april.
Op het grondgebied van Virton werd in 1898 de laatste in België gespotte wolf gedood (tot de bescherming en terugkeer van het dier in de 21e eeuw).
Bij het uitbreken van de Eerste Wereldoorlog in 1914 was Virton het toneel van dodelijke gevechten tussen Duitse en Franse troepen in het kader van de Slag der Grenzen, die uitliep op een Franse terugtrekking. Vele honderden inwoners uit de streek werden gedood door het Duitse leger bij plunderingen of standrechtelijk geëxecuteerd omdat ze verkeerdelijk beschouwd werden als franc-tireurs. De Tweede Wereldoorlog bracht vooral grootschalige deportaties.
In 1977 vond in de sporthal van Virton een wedstrijd plaats van de European Champions' Cup basketbal tussen Maccabi Tel Aviv en PBC CSKA Moskou.
Demografische evolutie.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Toerisme.
Virton kent naast industrie ook een oud toeristisch centrum met hellende straten en stegen, gecombineerd met gekleurde huizen. Monumenten zijn onder andere:
Op 11 augustus 1999 werd het stadje massaal bezocht door toeristen, omdat Virton in de zone van de totale zonsverduistering lag die op die dag gebeurde. In België was de totaliteitszone van deze verduistering beperkt tot de gemeenten in het uiterste zuiden van het land voornamelijk in de Gaumestreek.

</doc>
<doc id="37980" url="https://nl.wikipedia.org/wiki?curid=37980" title="Rouvroy (Luxemburg)">
Rouvroy (Luxemburg)

Rouvroy (Duits: "Rüwert") is een plaats en gemeente in de Belgische provincie Luxemburg. Het ligt in de streek de Gaume en naast het Frans wordt er ook Gaumais gesproken. Rouvroy grenst aan Frankrijk, bestaat uit vier deelgemeente en telt ruim 2000 inwoners.
Geografie.
Rouvroy ligt aan de rivier de Ton. Het is niet alleen de meest zuidelijke gemeente van het land maar ook de Belgische gemeente die het verst van de hoofdstad Brussel verwijderd is.
Demografische evolutie.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.

</doc>
<doc id="37981" url="https://nl.wikipedia.org/wiki?curid=37981" title="Geldenaken">
Geldenaken

Geldenaken (Frans: "Jodoigne", Waals: "Djodogne") is een stad in België. Ze ligt in de provincie Waals-Brabant, tussen Tienen en Perwez, aan de rivier de Grote Gete.
Een aantal gebouwen in Geldenaken hoort bij het beschermd erfgoed van België. De RAVeL 2, een landelijke fietsroute, komt door Geldenaken.
Geschiedenis.
De stad Geldenaken werd voor 1217 door de Brabantse hertog Hendrik I binnen de gelijknamige heerlijkheid gesticht, die hij al sinds 1184 in zijn bezit had. Men neemt aan dat Geldenaken de onbekende stad was die in 1211 een stadsrecht gemodelleerd naar dat van Leuven kreeg. Vervolgens ontwikkelde Geldenaken zich tot regionaal marktstadje.
In 1568 vond de Slag bij Geldenaken plaats tussen Willem van Oranje en de Hertog van Alva. De hertog won en beëindigde hiermee Oranjes eerste invasie.
Bezienswaardigheden.
In de gemeente bevinden zich onder andere de volgende bezienswaardigheden:
Demografische ontwikkeling.
Demografische evolutie van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.

</doc>
<doc id="37982" url="https://nl.wikipedia.org/wiki?curid=37982" title="Welvaart">
Welvaart

Welvaart is de mate waarin de behoeften met de beschikbare middelen kunnen worden bevredigd. Het is een kwalitatieve maatstaf. Men spreekt ook wel van welvaart in ruime zin.
Van de behoeften wordt aangenomen dat deze groter zijn dan de beschikbare middelen. Er is dus sprake van een tekort, ook wel relatieve schaarste genoemd. 
Welvaart is niet direct meetbaar. Het bruto nationaal product wordt veelal als maatstaf gebruikt, omdat dit objectief meetbaar is. Het bnp per capita houdt geen rekening met inkomensverdeling en de ontwikkeling van natuurlijk kapitaal. Koopkrachtpariteit houdt wel rekening met internationale inkomensverdeling. De inkomensverdeling is van belang om een som te kunnen maken van de individuele behoeftebevrediging.
Indien sprake is van een indicator die meer aspecten dan inkomen alleen combineert wordt in het Engels gesproken van een "Measure of economic welfare". Vaak wordt de term welvaart gecombineerd met de term welzijn, om zo tot een brede definitie van positieve factoren in het leven van mensen te komen. Zodoende spelen ook vrije tijd en ontspanning en de ontwikkeling van natuurlijk kapitaal een rol in het begrip welvaart. 
Verder zijn er naast gewone consumptie een aantal categorieën van behoeften, zoals de volgende:

</doc>
<doc id="37984" url="https://nl.wikipedia.org/wiki?curid=37984" title="Holheide">
Holheide

Holheide is een kerkdorp in de gemeente Pelt in de Belgische provincie Limburg. Het ligt meer dan twee kilometer ten westen van het centrum van Overpelt en telde einde 2005 1317 inwoners.
Geschiedenis.
Holven.
De naam "Holven" werd reeds in de 1552 genoemd: "aen gheen hoelvenne", waarmee een moeras aan de Holvense beek werd bedoeld. De naam slaat op een "uitgehold" ven of moeras, waar turf werd gewonnen voor lokaal gebruik door de boeren. Tegenwoordig is dit het natuurreservaat 't Plat. Het gehucht Holven ontstond langs de Steenweg op Luik, en hier werd eind 18e eeuw de tolherberg "De Trapkens" gebouwd. In 1830 telde het gehucht "aan de steenweg Holvenne" een 40-tal inwoners.
In begin 1941 werd door de nazi's bij 't Plat een kamp ingericht voor Joden, die het gebied moesten ontginnen. De 164 mensen hadden een beperkte mate van vrijheid, maar in augustus van hetzelfde jaar werd het kamp gesloten en 88 van hen werden versleept naar Auschwitz, waar slechts 4 mensen levend van terugkwamen.
Holheide.
Holheide is een samentrekking van het reeds genoemde gehucht en de bebouwing ten zuiden van het in 1900 geopende Station Overpelt-Werkplaatsen, die "De Halt" of "De Heide" werd genoemd. In 1900 woonden daar 150 mensen, de meesten mannen daarvan werkten op de nabijgelegen zinkfabriek, die in 1888 in productie kwam. In 1937 werd een school geopend.
Vanaf 1950 werden er missen opgedragen door de paters Kapucijnen in een tent aan de Astridlaan, omdat het centrum van Overpelt te ver verwijderd was voor de bewoners van Holheide. Later kwam er een kapel. In 1967 werd de nieuwe Sint-Barbarakerk ingewijd. Het is een bakstenen kerkgebouw in sobere modernistische stijl, een vierkantig gebouw met een vrijstaande betonnen klokkentoren ervoor.
In 1978 werd Holheide erkend als wijk van Overpelt.
Natuur.
Direct ten westen van de kom van Holheide ligt het "Wandelbos Holven", een naaldbosgebied op zandige bodem van ongeveer 100 ha. Ten zuiden daarvan ligt natuurgebied 't Plat in de bovenloop van de Holvense beek.
Verenigingsleven.
In Holheide bevindt zich het clublokaal van de bekende schaakclub Pelter Pion. Deze schaakclub telt verschillende Belgische kampioenen in zijn rangen.

</doc>
<doc id="37985" url="https://nl.wikipedia.org/wiki?curid=37985" title="Drukker">
Drukker

Een drukker is iemand die gedrukte zaken (zoals kranten, tijdschriften, reclame, boeken) produceert of degene die in een drukkerij de drukpers bedient ter vervaardiging van drukwerk.
Er bestaan verschillende druktechnieken, zoals boekdruk of hoogdruk, foliedruk, offset of vlakdruk, diepdruk, zeefdruk en tampondruk. Voor de verschillende drukprocedés bestaan verschillende soorten persen met een eigen werkwijze. Een drukpers kan een minipersje zijn voor etiketten of visitekaartjes tot een tientallen meters lange meerkleurenpers. Er bestaat in dit beroep dan ook een zeer grote verscheidenheid aan bedieningstechnieken. Meestal is de drukker in een van deze technieken gespecialiseerd.
Er wordt onderscheid gemaakt tussen één- en meerkleurendrukkers. Er kan "handmatig" gedrukt worden (aanvankelijk boekdruk, zeefdruk) of "mechanisch" (boekdruk, offset, diepdruk en tegenwoordig digitaal drukken).
Iemand die kleinschalig op ambachtelijke wijze de boekdrukkunst toepast wordt in Nederland Drukker in de Marge genoemd, en de zo geproduceerde boeken en bladen heten 'margedrukwerk'. Daarnaast kan een kunstenaar zich drukker noemen als hij de grafische technieken beoefent.

</doc>
<doc id="37986" url="https://nl.wikipedia.org/wiki?curid=37986" title="Bakoe">
Bakoe

Bakoe (Azerbeidzjaans: "Bakı") is de hoofdstad van Azerbeidzjan. Het is een wetenschappelijk, cultureel en industrieel centrum in de Kaukasus. De stad heeft de vorm van een amfitheater, is de belangrijkste havenstad aan de Kaspische Zee en is de grootste stad in de Kaukasusregio. De stad heeft een bevolking van 2.374.000 (2015) inwoners. De oppervlakte van Bakoe is 2130 km². De stad telt elf bestuurlijke districten en vijf nederzettingen.
Geschiedenis.
Klassieke oudheid.
Bakoe was sinds de oudheid een belangrijke culturele en industriële stad. Er is archeologisch bewijs van beschaving in Bakoe sinds rond 6000 v.Chr. Dit kan afgeleid worden uit grottekeningen en -kervingen in Qobustan, dat ook in de Abşeronregio ligt. Deze grottekeningen en -kervingen gaan terug tot 10.000 v.Chr., sommige tot 20.000 v.Chr.
Eeuwenlang is Bakoe, door haar strategische ligging, een van de centrumpunten geweest van de Zijderoute, die Europa en Azië met elkaar verbond. 
Bakoe was een van de grenssteden van het Perzische rijk en had een bevolking van Iraanse afkomst. De naam Bakoe komt uit het Perzisch. Deze naam werd in oudere teksten vermeld als 'Badkoebe' wat in het Perzisch "geslagen door de wind" betekent. Bakoe kent harde winden in verschillende seizoenen.
Middeleeuwen.
De stad Bakoe werd belangrijk in de 12e eeuw nadat een aardbeving Shamakhi, de vorige hoofdstad, geheel verwoestte. In die tijd was de dynastie van de Shirvanshah's aan de macht en zij kozen Bakoe als de nieuwe hoofdstad. Kort hierna werd het Paleis van de Shirvanshah herbouwd in Bakoe. Inmiddels behoort dat paleis, de stadsmuren en de Maagdentoren tot de Werelderfgoedlijst van UNESCO. Het Shirvanshahrijk was een onafhankelijke staat, die ongeveer de helft van het moderne Azerbeidzjan omvatte. Ondanks grote buurlanden, zoals de Russische en Perzische rijken, wist de staat zijn onafhankelijkheid te behouden.
In het jaar 1540 werd Bakoe veroverd door het Safawidische rijk en daarop benoemd tot hoofdstad van het Azerbeidzjaanse Safawidische rijk. Dit rijk omvatte het huidige Iran en heel de Kaukasus plus delen van Afghanistan, Pakistan, Irak, Turkmenistan en Turkije.
Moderne periode.
Wegens de strategische waarde werd Bakoe door verschillende rijken belaagd. In de 17e eeuw werd Bakoe veroverd door het Ottomaanse Rijk. Vervolgens werd de stad weer heroverd door de Safawiden. Kort hierna werd de stad door het Russische Rijk veroverd. Vervolgens werd Bakoe, in 1795, weer veroverd door de Kadjaren. In 1813 ondertekende Rusland het Verdrag van Gulistan met Perzië. Hiermee kwam Bakoe, en een groot deel van Azerbeidzjaanse khanaten, onder het beheer van Rusland. De zuidelijke Azerbeidzjaanse khanaten werden onderdeel van Iran.
Tegen het eind van de 19e eeuw werden grote hoeveelheden olie gewonnen in de regio rond Bakoe. Het bestaan van aardolie in Bakoe was al sinds de 8e eeuw bekend. Zo schreef in de 10e eeuw de Arabische reiziger Marudee dat zowel witte als zwarte olie op een natuurlijke wijze werd gewonnen in Bakoe. In de 15e eeuw werd olie voor lampen verkregen vanuit handgegraven putten. De commerciële massa-exploitatie begon pas in 1872. Tegen het jaar 1900 had de stad meer dan 3000 oliebronnen, waarvan er 2000 olie produceerden op industrieel niveau. Hierdoor groeide de stad in een paar decennia tot de belangrijkste leverancier van olie in de wereld. Tegelijkertijd ontstond een zeer rijke bovenklasse, wat zich tegenwoordig nog uit in de vele klassieke en jugendstilpanden. Daarnaast ontstond er een grote arbeidersklasse. De onderdrukking door de Russen en de armoede onder Azerbeidzjanen leidde tot een hervorming van de Azerbeidzjaanse cultuur. Europese ideeën als etnolinguïstische rassenleer, democratie, republicanisme, secularisme werden snel opgenomen in de cultuur van Azerbeidzjan.
In februari 1905 brak de eerste confrontatie tussen Armeniërs en Azerbeidzjanen uit in Bakoe. De confrontatie sloeg snel over naar andere delen van Azerbeidzjan, waaronder Nachitsjevan, Şuşa en Jelizavetpol (Ganja). Tussen de 3000 en 10.000 mensen kwamen om het leven, de meerderheid hiervan waren Azerbeidzjanen. Met de uitbraak van de Eerste Wereldoorlog in 1914 volgde een Ottomaans-Armeense oorlog.
In maart 1918 werd een etnische zuivering ondernomen door Armeense Dashnak en Russische Bolsheviken in Bakoe. De genocide staat bekend als de "Maartdagen". Hierbij kwamen ongeveer 12.000 Azerbeidzjanen om het leven. In Azerbeidzjan is het een erkende genocide. Kort na de genocide in Bakoe werd op 28 mei 1918 in de stad Ganja de Azerbeidzjaanse Democratische Republiek (ADR) uitgeroepen. Ganja was de hoofdstad van de onafhankelijke staat omdat Bakoe destijds bezet was door Russische en Armeense troepen. In september 1918 begonnen Azerbeidzjaanse troepen hun opmars naar Bakoe, met de steun van het Ottomaanse leger onder leiding van Nuru Pasha. Na hun overwinning werd Bakoe tot de nieuwe hoofdstad van ADR verklaard. De Democratische Republiek Azerbeidzjan was de eerste democratische en seculiere republiek in de islamitische wereld. Het duurde niet lang of Bakoe werd door de Sovjet-Unie veroverd in 1920. Hiermee werd Bakoe de hoofdstad van de Azerbeidzjaanse Socialistische Sovjetrepubliek.
Vóór de Tweede Wereldoorlog stond Bakoe bekend als een van de grootste centra voor de productie van apparatuur voor de olie-industrie. De strijd om Stalingrad werd gevoerd om te bepalen wie de olievelden in Bakoe zou beheersen. Destijds produceerde Bakoe meer dan de helft van de olie van de wereld.
Bakoe speelde een belangrijke rol in de val van de Sovjet-Unie. In de nacht van 19 op 20 januari 1990 bestormde het Sovjetleger Bakoe vanuit drie kanten. De onderdrukkingsactie is bekend als Zwarte Januari. Hierbij kwamen officieel meer dan 130 mensen om het leven. Officieuze bronnen meldden een dodenaantal variërend van 300 tot 800 doden.
Na de onafhankelijkheid van Azerbeidzjan in 1991 onderging de stad een proces van modernisering. Bakoe staat sindsdien bekend als een dynamisch groeiende en ontwikkelende stad. Overal in de stad verschijnen winkelcentra, wolkenkrabbers en torenflats en de straten zijn gevuld met wit- en crèmekleurige terreinwagens. Het geld heeft nog niet alle buurten van de stad bereikt, vooral de bewoners van de noordelijke wijken van de oude stad (19e-eeuws) leven deels in armoede. Vluchtelingen uit Armenië en Karabach wonen her en der door de stad in krottenwijken.
Geografie.
Bakoe is gelegen aan de westelijke kust van de Kaspische Zee. In de nabijheid van de stad zijn er een aantal moddervulkanen aanwezig: Keyraki, Bogkh-bogkha en Lokbatan. Tevens zijn er ook zoutmeren zoals Boyukshor en Khodasan aanwezig.
Klimaat.
Bakoe heeft een gematigd halfdroog klimaat met warme en droge zomers. De winter in Bakoe kan in het ene jaar sneeuwrijk zijn, maar toch vrij droog. Bakoe kent geen extreem warme zomers, vanwege de noordelijke breedtegraad en het feit dat het gelegen is op een schiereiland aan de kust van de Kaspische Zee. Bakoe en het Absheronschiereiland, waarop het ligt, zijn het meest droge deel van Azerbeidzjan met een neerslag van 200 mm per jaar of minder. Tegelijkertijd staat Bakoe bekend als zeer winderig door het jaar heen.
De gemiddelde temperatuur overdag in juli en augustus bedraagt circa 26,4 °C. In de zomer waait de Khazriwind door Bakoe wat voor de gewenste koeling zorgt. De gemiddelde temperatuur in januari en februari bedraagt gemiddeld 4,3 °C.
Toerisme.
Bakoe is een belangrijke toeristische bestemming in de Kaukasus, met bekende hotelketens als Hilton, Hyatt, Excelsior, Park Inn en Kempinski.
Bezienswaardigheden.
De stad is een centrum voor culturele, historische en wetenschappelijke ontwikkelingen in het land. Bakoe heeft vele kenmerkende toeristische bestemmingen en bezienswaardigheden. Het symbool van de stad is de Maagdentoren, een wachttoren van de 12e eeuw die gelegen is in de Oude stad van Bakoe. Verder in de oude stad bevinden zich het Shirvanshahpaleis en de oude stadsmuren van Bakoe. Deze behoren tot de UNESCO werelderfgoederen. Andere bezienswaardigheden zijn de Boulevard van Bakoe, de Fonteinsplein, het Shikhovstrand en de olierotsen. Vervolgens is er het Nationale Vlagplein met een vlaggenmast die met 162 meter van september 2010 tot mei 2011 door het Guinness Book of Records als hoogste vlaggenmast ter wereld gerekend werd.
Rondom de stad liggen enkele geografische bezienswaardigheden zoals de Yanar Dag, een heuvel met aardgas die al duizenden jaren vlammend brandt. De naam Azerbeidzjan betekent letterlijk Land van het vuur, de Yanar Dag is een mogelijke aanleiding hiervan. Daarnaast is er ook het Nationaal Park Gobustan; hier bevinden zich ongeveer 6000 rotstekeningen, die een periode van 12.000 jaar beslaan. Dit park werd in 2007 door UNESCO tot werelderfgoed verklaard. Verderop in het park bevinden zich zo'n 400 moddervulkanen, dit is ongeveer de helft van het aantal moddervulkanen wereldwijd.
Winkelen.
Bakoe heeft een aantal winkelcentra: de twee bekendste winkelcentra zijn AF MALL en Park Bulvar. De winkelcentra hebben winkels van bekende ketens tot hoogwaardige boetieks.
In de lijst van duurste steden ter wereld, uitgevoerd door Mercer Human Resource Consulting in 2011, behaalde Bakoe de 48ste plaats.
Economie.
Azerbeidzjan staat bekend om zijn handel in aardolie die een grote bijdrage aan de betalingsbalans van het land vormt. De olie-economie van Bakoe leeft op met de ontwikkeling van het enorme olieveld Azeri-Chirag-Guneshli, de ontwikkeling van het Shah Deniz-gasveld, de uitbreiding van de Sangachal Terminal en de aanleg van de Bakoe-Soepsa- en de BTC-pijpleiding.
De effectenbeurs van Bakoe is naar beurswaarde gerekend de grootste van Azerbeidzjan en de grootste in de Kaukasische regio. Een relatief groot aantal transnationale bedrijven is gevestigd in Bakoe. Internationale banken met vestigingen in Bakoe omvatten HSBC, Société Générale en Credit Suisse.
Vluchtelingen.
Op 1 januari 2005 waren er in Bakoe 153.400 ontheemden en 93.400 vluchtelingen, die afkomstig waren uit Nagorno-Karabach en Armenië. Tot de Oorlog in Nagorno-Karabach had Bakoe een groot aantal Armeense inwoners, die echter de stad ontvluchtten na anti-Armeense pogroms in 1988 en 1990.
Openbaar vervoer.
Bakoe beschikt over een metrosysteem, de metro van Bakoe. Het systeem bestaat uit drie lijnen.
Muziek.
Op 22, 24 en 26 mei 2012 werd in Bakoe de 57e editie van het Eurovisiesongfestival gehouden. Hiervoor moest een nieuwe zaal gebouwd worden: de Crystal Hall.
Sport.
Bakoe stelde zich kandidaat als gastheer voor de Olympische Zomerspelen van 2016 maar het viel af bij de eerste selectie. Vervolgens probeerde Bakoe opnieuw de Olympische Spelen naar zich toe te trekken, dit keer die van 2020 maar viel opnieuw af. In 2012 werden de Europese Spelen 2015 wel aan Bakoe toegewezen. Voor dit evenement werd het Olympisch Stadion gebouwd.
In 2016 kwam er voor het eerst een F1-Grand Prix naar de stad. De GP van Azerbeidzjan wordt verreden op een stratencircuit in het centrum van Bakoe. 
In 2019 werd in het Olympisch Stadion de finale van de Europa League gespeeld. Het Engelse Chelsea FC won deze beker. Er ontstond veel discussie over de organisatie van dit evenement in Bakoe. De Armeense voetballer Henrich Mchitarjan van verliezend finalist Arsenal FC ontbrak wegens veiligheidsredenen. Ook waren er weinig Engelse fans aanwezig. Bij het EK Voetbal van 2020 zijn er in 2021 wederom wedstrijden in het Olympisch Stadion gespeeld.
De sterkste voetbalclubs uit de voetbalcompetitie van Azerbeidzjan spelen in Bakoe. Neftçi Bakoe was in de Sovjettijd de enige club uit Azerbeidzjan die op het hoogste niveau uitkwam. Het oorspronkelijk uit Ağdam afkomstige FK Qarabağ is een andere belangrijke voetbalclub. Het speelt haar wedstrijden in het Tofikh Bakhramovstadion. 

</doc>
<doc id="37987" url="https://nl.wikipedia.org/wiki?curid=37987" title="Ras">
Ras

Biologie.
In de biologie wordt de term gebruikt voor vormen van dieren en groepen van planten die door de mens door veredeling zijn aangepast en niet op een natuurlijke wijze zijn ontstaan. Rassen komen voor binnen soorten en ondersoorten van planten en dieren en andere organismen.

</doc>
<doc id="37991" url="https://nl.wikipedia.org/wiki?curid=37991" title="Haydn">
Haydn



</doc>
<doc id="37992" url="https://nl.wikipedia.org/wiki?curid=37992" title="Brahms">
Brahms



</doc>
<doc id="37993" url="https://nl.wikipedia.org/wiki?curid=37993" title="Liszt">
Liszt



</doc>
<doc id="37994" url="https://nl.wikipedia.org/wiki?curid=37994" title="Muzio Clementi">
Muzio Clementi

Muzio Clementi (Rome, 23 januari 1752 – Evesham (Worcestershire), 10 maart 1832) was een Italiaans pianist, muziekpedagoog, componist, dirigent, pianohandelaar en muziekuitgever. Hij was een van de eerste pianovirtuozen en heeft een belangrijk aandeel gehad in de verbetering van de piano als instrument en heeft belangrijke pianisten onder zijn leerlingen gekend, waaronder Field, Cramer, Moscheles, Kalkbrenner, Klengen, Meyerbeer en Hummel. Zijn composities hebben onder meer Mozart en Beethoven in hun werk geïnspireerd. Hij werd geboren in Rome maar verbleef vanaf 1766 in Londen. Vanuit deze thuishaven heeft hij grote concertreizen ondernomen naar alle muziekcentra van Europa. Hij is vooral bekend door zijn "Sonatines" en zijn didactisch werk "Gradus ad Parnassum".
Levensloop.
Clementi was de zoon van een welvarende goudsmid. Als kind kreeg hij uitgebreid muziekonderricht (orgel, piano, maar ook zang en contrapunt). Reeds op 9-jarige leeftijd werd hij organist in een van Romes kerken. In 1766 vertrok hij op 14-jarige leeftijd naar Londen omdat hij er dankzij een mecenas opgeleid kon worden tot pianist en componist. Hij zou de rest van zijn leven in Engeland wonen.
Hij was de stuwende kracht in verschillende muziekuitgeverijen, onder andere die van Collard &amp; Collard, en nam de pianofabriek van Longman &amp; Broderip over na een faillissement en bracht die vervolgens tot bloei.
Vanaf 1802 reisde hij gedurende jaren door Europa, samen met John Field, een van zijn leerlingen, die in ruil voor de lessen van Clementi als verkoper in diens pianowinkel had gewerkt. Vanaf ongeveer 1810 reisde Clementi minder vaak en legde zich toe op zijn zaken en zijn werk als muziekpedagoog.
Hij werd tweemaal weduwnaar en trouwde driemaal. Clementi stierf op 10 maart 1832 op zijn landgoed te Evesham (Worcestershire). Hij ligt begraven in de kloostergang van Westminster Abbey in Londen.
Muziek.
Hij was de eerste componist die specifiek voor de piano schreef, in plaats van voor het klavecimbel. Hij is vooral bekend door zijn collectie etudes voor piano: "Gradus ad Parnassum" waar Debussy's compositie "Doctor Gradus ad Parnassum" speels naar verwijst. Het is een van de klassieke standaardwerken voor de pianoleerling. Bij het grote publiek is hij vooral bekend door zijn zes sonatines opus 36, die door vrijwel iedere pianoleerling na niet al te lange tijd gespeeld kunnen worden. De muziek van Clementi heeft daarom ook wel de naam erg eenvoudig te zijn. Dit is voor een belangrijk deel ten onrechte. Clementi heeft ruim 100 pianosonates geschreven, en hoewel een aantal inderdaad eenvoudig te spelen is, zijn met name zijn latere sonates verre van eenvoudig. Frederik de Grote was een liefhebber van zijn muziek.
Clementi heeft zowel zijn tijdgenoten Haydn (1732 - 1809), Mozart (1756 - 1791) als Beethoven (1770 - 1827) persoonlijk gekend, en hen drieën overleefd. Mozart deed in zijn brieven nogal laatdunkend over Clementi. Niettemin heeft Mozart een thema uit een populaire pianosonate van Clementi in zijn opera "Die Zauberflöte" gebruikt en nam bepaalde stijlelementen over van hem. Beethoven daarentegen was een groot bewonderaar van Clementi. Dat Beethoven en Clementi wederzijds muzikale invloed op elkaar uitgeoefend hebben blijkt bijvoorbeeld uit de latere pianosonates van Clementi.
Clementi stond in zijn tijd bekend als een pianovirtuoos. In 1782 heeft hij aan het hof van keizer Jozef II in Wenen een 'pianowedstrijd' gehouden met Mozart, waarvan de uitslag onbeslist schijnt te zijn gebleven.
Clementi is een vertegenwoordiger van de (vroeg)romantiek. De muziek van Clementi heeft in de 20e eeuw extra aandacht gekregen doordat de pianist Vladimir Horowitz interesse in diens werk heeft getoond.

</doc>
<doc id="37995" url="https://nl.wikipedia.org/wiki?curid=37995" title="Sonate">
Sonate

Een sonate is een muziekstuk met meestal een vaste opbouw uit meerdere delen (meestal 3 of 4). Een kleine of korte sonate wordt een sonatina of sonatine genoemd.
Geschiedenis en opbouw van de sonate.
De term sonate duikt voor het eerst op in de barokmuziek. De oervorm van de sonate vinden we bij Domenico Scarlatti, die zijn ruim 500 'sonates' geen sonates noemde maar 'essercizi', ofwel oefeningen. Dit waren losse stukken in de "forma bipartita" (A-A' of A-B).
De sonatevorm ontwikkelde zich hieruit door in de tweede helft van de A-A'-vorm een doorwerking te componeren, zodat er een A-B-A'-vorm ontstond. Weer later werden de A-gedeelten uitgebreid met vaak twee contrasterende thema's, een actief eerste thema en een wat milder tweede thema. Daardoor kreeg de vorm een uitgebreidere structuur: A1-A2-B-A1'-A2'.
In de klassieke periode van Haydn, Mozart en Beethoven kreeg de sonate een vaste specifieke vorm. Deze bestaat uit drie of vier delen.
Een grote sonate zal vaak deze vorm hebben:
In deze vorm zorgt de overgangszin of -groep voor een tonale ontwikkeling van de tonica naar (meestal) de dominant, de doorwerking is een gedeelte dat met veel spanningsverhogende modulaties is geschreven, en de verbindingszin of -groep voor een
gelijkblijvende tonica in A' en B'.
Doorontwikkeling van de sonate.
Zo rond 1800 werd een verandering in die vorm gebracht door Beethoven. Er werd niet zo strak meer aan het schema vastgehouden. Een voorbeeld is de "Sonate Pathétique", waarbij begonnen wordt met een zwaarmoedige introductie, die in het midden en op het eind nog eens opdoemt, maar wat verkort. Aan het strakke schema hield Beethoven zich in de loop van zijn leven steeds minder. Om nog een voorbeeld te geven, een van Beethovens laatste sonates (opus 110) eindigt met een fuga, iets wat dertig jaar eerder ondenkbaar zou zijn geweest.
Naast Beethoven zijn er uiteraard ook verschillende sonates geschreven door andere componisten. Van de tweede sonate van Chopin (in bes-klein, opus 35) is vooral het derde deel, de "marche funebre" bekend. Liszt schreef zijn Pianosonate in b-mineur als een werk met verschillende episoden die in elkaar overgaan. De sonate van Liszt duurt ongeveer een half uur. Diezelfde lengte geldt ook bijvoorbeeld voor Brahms, die vijf compleet van elkaar verschillende delen in zijn derde pianosonate (opus 5) verwerkte.
Een van de langste sonates is de Concord Sonata (ofwel pianosonata nr. 2) van Ives, dit werk voor piano solo behoort tot de meest complexe werken voor piano en duurt tussen de 45 minuten en een uur, afhankelijk van de uitvoering.
Bekend zijn o.a. de orgelsonates van Bach, maar ook bijvoorbeeld vioolsonates, cellosonates van andere componisten uit de klassieke en romantische periode.

</doc>
<doc id="37996" url="https://nl.wikipedia.org/wiki?curid=37996" title="Achtste eeuw">
Achtste eeuw



</doc>
<doc id="37998" url="https://nl.wikipedia.org/wiki?curid=37998" title="Aleksandr Borodin">
Aleksandr Borodin

Aleksandr Porfirjevitsj Borodin (Russisch: Александр Порфирьевич Бородин) (Sint-Petersburg, 12 november 1833 – aldaar, 27 februari 1887) was een Russisch componist en chemicus. Hij was lid van Het Machtige Hoopje, een groep van vijf Russische componisten die zich toelegden op specifiek Russische muziek.
Biografie.
Borodin werd geboren in Sint-Petersburg als buitenechtelijke zoon van de Georgische edelman Loeka Gedevanisjvili (Georgisch: ლუკა სიმონის ძე გედევანიშვილი) en diens minnares de Russische, 25 jaar oude Jevdokia Konstantinovna Antonova (Russisch: Евдокия Константиновна Антонова). Geheel volgens de gebruiken van die tijd werd hij bij zijn geboorte ingeschreven als zoon van een ander, van de adellijke bediende, Porfiri Ivanovitsj Borodin.
Als jongen kreeg hij een zeer goede opleiding, waaronder pianolessen. Aanvankelijk bekwaamde hij zich in de geneeskunde, aan een instelling waaraan later Ivan Pavlov verbonden was, en vervolgens in de chemie. Hij begon in 1862 compositielessen te nemen bij Mili Balakirev, toentertijd hoogleraar in de chemie. Het jaar daarop huwde hij de jonge pianiste Jekaterina Protopopova. Ze kregen drie dochters. Muziek bleef Borodins tweede roeping, naast een loopbaan als chemicus en fysicus. Hij was lid van 'Het Machtige Hoopje' (ook bekend als 'De Vijf'), dat naast Borodin en de informele leider Balakirev bestond uit Nikolaj Rimski-Korsakov, Modest Moessorgski en César Cui. De groep, met als ideoloog Vladimir Stassov, spande zich in voor het scheppen van een nationale Russische muziek met minder West-Europese invloed dan die van bijvoorbeeld Pjotr Iljitsj Tsjaikovski. Hoewel de leden op muzikaal gebied amateurs waren en hun hoofdberoep uitoefenden in andere disciplines, was hun invloed behoorlijk groot.
In 1869 dirigeerde Balakirev de eerste symfonie van Borodin, die in hetzelfde jaar aan zijn tweede symfonie begon. Deze was geen succes bij de première, maar in 1880 organiseerde Franz Liszt een uitvoering in Duitsland die Borodin faam buiten Rusland bezorgde.
Ook begon Borodin in 1869 aan de opera "Vorst Igor" (zie ook "Igorlied"), volgens sommigen zijn voornaamste werk. De opera bevat de "Polovetzer dansen", die meestal als een zelfstandig stuk worden uitgevoerd en in deze vorm waarschijnlijk zijn bekendste compositie vormen. Bij zijn dood was de opera niet volledig, daar hij onvoldoende tijd had voor componeren door zijn werk als scheikundige. De opera werd postuum voltooid door Nikolaj Rimski-Korsakov en Aleksandr Glazoenov.
Ondanks zijn erkenning als een bekwaam componist verdiende Borodin zijn inkomen als chemicus en genoot hij aanzien op dat gebied. Als gevolg hiervan is zijn oeuvre niet zo groot als dat van zijn tijdgenoten. Wel componeerde hij het populaire, aan de steppe gewijde symfonische gedicht "In de steppen van Centraal-Azië", twee strijkkwartetten, een strijkkwintet en een aantal liederen en pianostukken. Ook begon hij aan een derde symfonie, maar deze was onvolledig bij zijn dood. De tweedelige symfonie is door Glazoenov voltooid.
Borodin overleed als gevolg van een hartaanval tijdens een bal op 27 februari 1887. Hij werd begraven op de Tichvin-begraafplaats van het Alexander Nevski-klooster in Sint-Petersburg.
Werk in de scheikunde.
Borodin werd vooral bekend door zijn werk met aldehyden. Tussen 1859 en 1862 hield Borodin een postdoc in Heidelberg. Hij werkte in het laboratorium van Emil Erlenmeyer aan benzeenderivaten. Hij bracht ook een tijd door in Pisa, alwaar hij werkte aan organische halogenen. Een in 1862 gepubliceerd experiment omschreef een eerste nucleofiele substitutie van chloor door fluor in benzoylchloride.
Trivia.
Borodins muziek is gebruikt in de musical "Kismet" (1953) van Robert Wright en George Forrest. Borodin kreeg in 1954 postuum een Tony Award voor zijn muzikale bijdrage aan deze show. Vooral van het lied "Stranger in Paradise", gebaseerd op de "Glijdende dans van de meisjes" uit de "Polovetzer dansen", bestaan vele versies. De bekendste is van Tony Bennett.

</doc>
<doc id="37999" url="https://nl.wikipedia.org/wiki?curid=37999" title="Dietrich Buxtehude">
Dietrich Buxtehude

Dietrich Buxtehude (ook "Dieterich", "Diderich" of "Diderik" gespeld) (Helsingborg of Oldesloe, ca. 1637 – Lübeck, 9 mei 1707) was een Deens-Duitse componist, klavecinist, organist, muziekpedagoog en muziekorganisator. Buxtehude is een van de markantste vertegenwoordigers van de Noord-Duitse barok en oefende vooral door zijn vrije orgelcomposities, die superieur zijn aan zijn koraalbewerkingen, grote invloed uit in Noord-Duitsland, ook op Johann Sebastian Bach, die hem bezocht en zijn werken bestudeerd heeft.
Geboorteplaats.
Buxtehude werd geboren tijdens de Dertigjarige Oorlog en er is slechts een vermoeden waar hij geboren is. De volgende steden komen in aanmerking als geboorteplaats (in volgorde van afnemende waarschijnlijkheid):
Leven.
Dietrich Buxtehude was de zoon van de organist Hans Jensen Buxtehude (Buxtehude is de naam van een stadje ten westen van Hamburg; dat de familie hiervandaan afkomstig was, kan niet bewezen worden). Zijn jeugd bracht Buxtehude vanaf 1641 door in het toenmalige Deense Helsingborg en in Helsingør. Hij doorliep daar (vermoedelijk) de Latijnse school.
Aannemelijk is dat zijn vader de grondslag voor zijn ontwikkeling als beroepsmusicus heeft gelegd. Er zijn geen bewijzen voor aannames dat Johan Lorentz, Franz Tunder of de Hamburgse organist Heinrich Scheidemann leraar van Buxtehude is geweest. Johan Adamszoon Reincken - afkomstig uit Deventer (en leerling van Scheidemann) - en Buxtehude waren ten minste sinds 1674 nauw bevriend met elkaar.
Een gezamenlijke studietijd (ca. 20 jaren eerder) bij Scheidemann in Hamburg wordt door enkele onderzoekers aangenomen op basis van enkele muzikaal-stilistische overeenkomsten in composities van beiden. Maar de aanwijzingen zijn gering in aantal, en ook Franz Tunder, Matthias Weckmann en Johan Lorentz worden in de literatuur voorgesteld als mogelijke leraren. Geen van deze hypotheses kan worden ondersteund met biografische documenten.
Als organist werkte Buxtehude van 1657 tot 1658 in Helsingborg, van 1660 tot 1668 in de Marienkirche van de Duitse kerkgemeente van Helsingør en vanaf 1668, als opvolger van Franz Tunder, in Lübeck aan de Marienkirche. Buxtehude trouwde met diens dochter Anna Margareta - zo werd hij postuum Tunders schoonzoon. Gedurende bijna veertig jaar stond hij aan het hoofd van het muziekleven in de voormalige 'hoofdstad' van de Hanze (die officieel ontbonden werd in 1669). Naast zijn hoofdtaak als organist van de Marienkirche, had Buxtehude een verplichte neventaak als 'kerkschrijver', boekhouder, en ontving een salaris voor zowel geleverde muzikale als boekhoudkundige prestaties.
In 1673 begon hij met het schrijven van composities voor zogeheten "Abendmusiken". Dit waren concerten die ten tijde van de Advent door Buxtehude werden georganiseerd voor de rijke koopmanselite van de stad en waarvoor hij speciaal composities van oratoriumachtige signatuur schreef. Ook door virtuoze improvisaties op het grote orgel van de Marienkirche maakten deze concerten hem tot ver buiten Lübeck beroemd.
Het model van deze Abendmusiken - waarmee Buxtehudes schoonvader Tunder ooit was begonnen - was ontleend aan soortgelijke initiatieven in de Oude Kerk van Amsterdam, die onder leiding van de organist ter plekke tevens stadsmusicus, Jan Pieterszoon Sweelinck, plaatsvonden ten behoeve van de Amsterdamse burgerij. Duitse kooplieden namen eigen ervaringen met deze openbare concerten - waardoor de Oude Kerk de facto als eerste burger-concertzaal ten noorden van de Alpen geldt - mee naar de eigen woonsituatie.
Componeren.
Buxtehude schiep een omvangrijk oeuvre. Een substantieel deel ervan bleef bewaard. Zijn wereldlijk werk bestaat uit triosonates en klavecimbelwerken. Op het gebied van de geestelijke muziek schiep hij vele orgelwerken, zij het dat verschillende daarvan waarschijnlijk niet per se voor kerkdiensten bedoeld waren, maar voor studiedoeleinden. Bewijzen voor het gebruik van de (vermeende) orgelmuziek in concerten en kerkdiensten ontbreken. Repertoirespel (in de moderne zin) zou ook in strijd zijn met de praktijk in Noord-Duitsland in de tijd van Buxtehude, waar alleen complexe, contrapuntische improvisatie in de bronnen aangetoond is (onder meer in Andreas Werckmeisters geschriften).
Het vocale werk maakt het grootste deel van Buxtehudes overgeleverde composities uit. De omvangrijkste werken die hij schreef, waren oratoriumachtige composities voor de "Abendmusiken" in Lübeck - niet één werk hiervan bleef bewaard - waarmee de geschiedenis van de geestelijke concerten in Duitsland begint en cantates, die naar toenmalig gebruik vooral voor kerkdiensten bedoeld waren.
Het overgrote deel van Buxtehudes cantates die zijn overgeleverd, bevindt zich in een Zweeds archief (Uppsala): het betreft composities die in opdracht voor het koninklijk hof in Stockholm en voor de Duitse kerk in dezelfde plaats zijn geschreven. Van de cantates die hij voor Lübeck componeerde, is maar een zeer beperkt deel bewaard gebleven.
Opvallend is wel dat Buxtehude zich voor zijn cantates meer baseerde op vroom dichtwerk - voortvloeiend uit het Piëtisme - dan op bijbelteksten.
Buxtehude deed moeite om de inhoud van de tekst op een persoonlijke wijze levendig en expressief weer te geven. Het is deze kwaliteit van Buxtehudes muziek - die ook in het kerklied-gebonden deel van zijn orgelcomposities valt op te merken - die hem niet alleen grote roem brachten, maar ook grote aantrekkingskracht op jongere tijdgenoten-musici uitoefende, waaronder de jonge Johann Sebastian Bach.
Invloed.
Buxtehude heeft school gemaakt en heeft onder anderen Johann Sebastian Bach beïnvloed.
Johann Sebastian Bach was in de winter van 1705-1706 400 kilometer te voet naar Lübeck gegaan om Buxtehude te zien en horen dirigeren en orgelspelen. Het verblijf in Lübeck betekende zo veel voor Bach dat hij zijn "leervakantie" eigenmachtig verlengde en daarmee zijn baan als organist op het spel zette.
Zowel Johann Sebastian Bach als zijn oudste broer Johann Christoph Bach hebben er substantieel aan bijgedragen, door middel van handgeschreven kopieën, dat belangrijke onderdelen van Buxtehudes klavieroeuvre bewaard bleven.
Zowel Bach als (eerder) Johann Mattheson en Händel kregen de kans om Buxtehude op te volgen. Het is een anekdote dat zij afgeschrikt werden door het vooruitzicht daarvoor Buxtehudes oudste dochter te moeten huwen.
Dietrich Buxtehude is de beroemdste vertegenwoordiger van de Noord-Duitse Orgelschool, die afstamde van Jan Pieterszoon Sweelinck. Een bekende leerling van Buxtehude was Nicolaus Bruhns. Het werk van Buxtehude leent zich voor een losse speelwijze en een vrije interpretatie.
Buxtehudejaar.
Aangezien 2007 het 300e sterfjaar van Buxtehude was, werd dat jaar uitgeroepen tot Buxtehudejaar. Dit betekent dat (de muziek van) deze componist in 2007 extra in de schijnwerpers stond. Er werden vele Buxtehudeconcerten en ook -festivals gehouden, en veel nieuwe cd's gepresenteerd.
Naast de globale rijkdom van concerten en symposia blijven uit het herdenkingsjaar vooral en reeks belangrijke publicaties, met name Kerala J. Snyders uitgebreide Buxtehude-monografie (zie bibliografie).
Werken.
Er zijn relatief weinig composities van Buxtehude in diens oorspronkelijke handschrift bewaard gebleven (en geen daarvan voor klavierinstrumenten). Gelukkig heeft Buxtehude getrouw eigen werk naar zijn vriend, de Stockholmse organist Gustav Düben gestuurd. Diens collectie van bijna honderd cantates van Buxtehude bevindt zich thans in de bibliotheek van de universiteit van Uppsala. De werken van Dietrich Buxtehude zijn in de Buxtehude-Werke-Verzeichnis (BuxWV) gecatalogiseerd.
Dietrich Buxtehude project van Ton Koopman.
Van 2005 tot in 2014 werkte Ton Koopman aan een omvattend Buxtehudeproject: het uitvoeren en opnemen van het gehele overgeleverde oeuvre van Dietrich Buxtehude, de grote inspirator van de jonge Johann Sebastian Bach. De uitkomst van dit project omvat 31 cd’s.

</doc>
<doc id="38001" url="https://nl.wikipedia.org/wiki?curid=38001" title="Basmangambiet">
Basmangambiet

Het Basmangambiet in de opening van een schaakpartij is een variant in de Engelse opening. De opening behoort tot de flankspelen en valt onder ECO-code A10. Het gambiet heeft de beginzetten
De Britse schaker Michael Basman heeft het gambiet geanalyseerd. Deze opening werd aanbevolen en gespeeld door de Amerikaanse schaaktheoreticus Hugh Myers (1930-2008) zodat deze variant ook bekendstaat als de Myersverdediging of -variant. Als g5 volgt op een opening met de witte koningspion naar e4 dan spreekt men van de Borg of Basman verdediging.
Ongebruikelijke variant.
Het Basmangambiet is ook een variant in de damepionopening, die valt onder de halfgesloten spelen met de ECO-code A40. De beginzetten zijn dan
Neemt wit het gambiet aan met 4. Dxg4, dan komt de witte dame vroeg in het spel en zal het snel een aanvalsobject voor zwart worden met zetten als 4. ...d5 of 4. ...Pf6.

</doc>
<doc id="38002" url="https://nl.wikipedia.org/wiki?curid=38002" title="Bellongambiet">
Bellongambiet

Het Bellongambiet is een variant in de schaakopening Engels. Deze opening behoort tot de flankspelen en valt onder ECO-code A22. Het gambiet heeft de volgende openingszetten
Dit gambiet is door de Spaanse schaker Juan Bellon geanalyseerd.

</doc>
<doc id="38003" url="https://nl.wikipedia.org/wiki?curid=38003" title="Senaat (België)">
Senaat (België)

De Senaat (Frans: "Sénat", Duits: "Senat") is sinds 1831 een van de twee kamers van het tweekamerstelsel van het Federaal parlement van België. De andere kamer is de Kamer van volksvertegenwoordigers. De gemeenschappelijke vergadering van de senatoren en de Kamerleden vindt plaats in de Verenigde Kamers. De Senaat is gevestigd in het Paleis der Natie in Brussel.
Naar aanleiding van de vierde staatshervorming in 1993 werd de Senaat voor een eerste maal grondig hervormd. Als gevolg van de zesde staatshervorming zijn de bevoegdheden van de Senaat sinds 2014 grondig ingeperkt, waarbij de bicamerale wetgevingsprocedure (art. 77 en 78 van de Belgische Grondwet (GW)) de uitzondering werd en de monocamerale wetgevingsprocedure de regel (art. 74 GW). Bovendien worden de senatoren sinds 2014 niet langer rechtstreeks verkozen. Op 24 april 2014 hield de uit rechtstreeks verkozen senatoren samengestelde Senaat zijn laatste zitting.
Sinds 2014 geldt de Senaat als een ontmoetingsplek tussen vertegenwoordigers van de gewesten en gemeenschappen van het federale België en zijn er 60 senatoren: 50 deelstaatsenatoren en 10 gecoöpteerde senatoren. De Senaat houdt 10 zittingen per jaar.
Geschiedenis.
1831: oprichting.
Na de Belgische Revolutie in 1830 moest het Nationaal Congres zich buigen over de opstelling van de Belgische Grondwet. Verenigd in de strijd tegen Nederland was men het over de meeste zaken snel eens. De Senaat was echter een moeilijk punt.
Vooreerst was er discussie of men moest kiezen voor een eenkamer- dan wel een tweekamerstelsel. Men had immers negatieve ervaringen met zo'n "eerste kamer" onder het Verenigd Koninkrijk der Nederlanden. Uiteindelijk koos men toch voor een tweekamerstelsel, uit vrees voor al te revolutionaire beslissingen door de democratischere Kamer van volksvertegenwoordigers, zoals men dat in Frankrijk had gezien. De Senaat zou dus als een conservatief tegengewicht moeten dienen. Bovendien dacht men dat zo'n aristocratische Kamer als bemiddelaar zou kunnen fungeren tussen de Kamer en de koning. Doordat wetten een tweede keer goedgekeurd moeten worden, vermijdt men ook dat de Kamer onder druk van de publieke opinie zou overgaan tot gelegenheidswetten, volgens de waan van de dag. In de praktijk is echter gebleken dat de Senaat zich altijd eerder terughoudend heeft opgesteld ten aanzien van de Kamer.
Nadat die basisoptie genomen was, moest men nog bepalen hoe men die Kamer zou samenstellen. Hiervoor had men de keuze tussen verschillende systemen: benoeming door de koning, erfelijk lidmaatschap enz. Uiteindelijk koos men voor een verkozen kamer, waar men om verkozen te kunnen worden aan een hogere cijnsvoorwaarde moest voldoen (1000 gulden), waardoor er in de praktijk slechts 400 personen verkiesbaar waren. De Senaat werd dus een erg elitair orgaan. Naast die rechtstreeks verkozen senatoren zaten er ook de senatoren van rechtswege.
1831-1893.
Aanvankelijk gold de Senaat als een conservatief en aristocratisch tegengewicht voor de Kamer van volksvertegenwoordigers. Deze verhouding kwam voort uit de verschillende verkiesbaarheidsvoorwaarden. Deze cumulatieve verkiesbaarheidsvoorwaarden waren de volgende:
De senatoren werden gekozen voor acht jaar. Om de vier jaar werd de helft van het aantal senatoren vernieuwd. Een soortgelijk systeem bestaat in de federale Amerikaanse Senaat.
Leopold II.
Prins Leopold, de latere koning Leopold II van België, zetelde in de Senaat van 9 april 1853 tot 10 december 1865 in de hoedanigheid van senator van rechtswege.
Leopold legde de eed af op zijn 18e verjaardag. Hij nam op 29 december 1855, ruim twee jaar na zijn eedaflegging, voor het eerst deelnemen aan de debatten. In totaal nam hij tijdens vijftien vergaderingen het woord, in de periode van april 1853 tot mei 1861. Net zoals op zijn eedaflegging zou hij hierbij enkel Frans en nooit Nederlands spreken. Leopold wijdde de meeste van zijn toespraken, die hij zelf schreef, aan zijn verlangen om België een kolonie te verschaffen. In zijn jaren als senator zou de tribune van de Senaat voor hem de plaats zijn om zijn expansionistische ideeën te verdedigen tegenover zijn landgenoten.
In 1885 zou Leopold uiteindelijk soeverein worden van de Onafhankelijke Congostaat.
Leopold was de eerste van zeven senatoren van rechtswege die België zou kennen. Na hem volgden nog de latere koningen Albert I, Leopold III, Albert II en Filip en ook prinses Astrid en prins Laurent.
1893-1921.
In 1893 werd de Senaat gedemocratiseerd, doordat de cijnsvereiste verlaagd werd. Daarnaast werd een nieuwe categorie van senatoren ingevoerd: de provinciale senatoren. Elke provincie mocht een aantal senatoren aanduiden, om op die manier te verzekeren dat elke provincie betrokken zou worden bij de nationale besluitvorming. Deze categorie werd in 1993 afgeschaft en vervangen door de gemeenschapssenatoren.
1921-1993.
In 1921 volgde een tweede grote hervorming van de verkiesbaarheidsvoorwaarden. Volgens de nieuwe voorwaarden diende men cumulatief:
De cijnsvoorwaarde als enige voorwaarde werd afgeschaft. In plaats kwam een lijst van 21 voorwaarden (waaronder evenwel nog een cijnsvoorwaarde). Personen die aan de vier voornoemde voorwaarden voldeden, dienden bovendien te voldoen aan minstens een voorwaarde gesteld in de lijst opdat men verkiesbaar zou zijn als senator. In de feiten voldeed bijna iedereen aan een van de 21 voorwaarden, waardoor het verschil in samenstelling met de Kamer afnam.
Deze lijst met voorwaarden hield in dat men diende te behoren tot een van volgende categorieën:
Nieuwe categorieën van verkiesbaren konden door een wet met een tweederdemeerderheid worden ingevoerd.
Tevens werd opnieuw een nieuwe categorie senatoren ingevoerd, de gecoöpteerde senatoren. De bedoeling was om meer kwaliteit in de Senaat te brengen, mensen met verdienste in de samenleving die een positieve inhoudelijke bijdrage zouden hebben in de totstandkoming van de wetten. Deze categorie bestaat tot op de dag van vandaag.
De achtjarige duur van het mandaat en de vernieuwingen van de helft van de senatoren werden afgeschaft en vervangen door een mandaat van vier jaar en enkel een algehele vernieuwing van de Senaat.
1993-2014.
Tot 1993 werden de deelstaatparlementen niet rechtstreeks verkozen. Het Vlaams Parlement bijvoorbeeld bestond uit de Vlaamse leden van het federaal parlement. Dit dubbelmandaat werd afgeschaft, waardoor 318 nieuwe parlementaire zetels ontstonden in de verschillende deelstaatparlementen. Om deze toename te compenseren werd het aantal leden van de Kamer van 212 tot 150 gebracht en het aantal senatoren van 184 tot 71. Ook kwam er een inhoudelijke hervorming: er werd een nieuwe categorie senatoren ingevoerd, de gemeenschapssenatoren. Daardoor wilde men de Senaat aanpassen aan de door de staatshervorming gecreëerde federale structuur. Hierdoor kunnen de deelstaten betrokken worden bij grondwetswijzigingen. Daarnaast vond men het nuttig om een reflectiekamer te hebben, die over de kwaliteit van de wetgeving zou kunnen waken door een evocatierecht.
De senaat telde toen 71 leden, verdeeld in 3 categorieën:
Het behoorde tot de doelstellingen van de regering-Verhofstadt II om de Senaat opnieuw te hervormen, waarbij waarschijnlijk de functie van reflectiekamer zou verdwijnen en de Senaat nog verder zou omgevormd worden tot een kamer van de deelstaten.
2014-heden.
Om tot senator gekozen of aangewezen te kunnen worden moet men overeenkomstig Artikel 69 van de Belgische Grondwet:
Voor de zesde staatshervorming was de minimumleeftijd 21 jaar.
In het kader van de zesde staatshervorming (Vlinderakkoord) van 2011 werd beslist om de Senaat niet meer rechtstreeks te laten verkiezen, maar het te laten functioneren als een ontmoetingsplaats voor leden van de verschillende deelstaatparlementen. Zowel de categorie van de rechtstreeks verkozen senatoren als die van de senatoren van rechtswege werden afgeschaft. De categorie van de gecoöpteerde senatoren bleef wel behouden.
De bevoegdheden van de Senaat werden gevoelig ingeperkt. Bijvoorbeeld kan de Senaat niet langer onderzoekscommissies organiseren. Senatoren kunnen de federale regering ook niet meer ondervragen.
Voortaan telt de Senaat ten eerste 50 deelstaatsenatoren. Het gaat om 29 Nederlandstaligen, 20 Franstaligen en 1 Duitstalige. De Senaat komt één keer per maand samen. Ten tweede zijn er 10 gecoöpteerde senatoren, waarvan er 6 Nederlandstalig en 4 Franstalig zijn.
In de Senaat zetelen daardoor 60 senatoren. Het gaat om 35 Nederlandstaligen (58,3%), 24 Franstaligen (40 %) en 1 Duitstalige (1,7 %).
Overeenkomstig art. 67 GW worden de deelstaatsenatoren aangeduid als volgt:
De tien gecoöpteerde senatoren worden verdeeld op basis van de verkiezingsuitslag van de Kamer van volksvertegenwoordigers.
Niet meer dan twee derden van de senatoren mogen van hetzelfde geslacht zijn (art. 67, §3 GW).
Verschillende politieke partijen, waaronder de twee Vlaamse separatistische partijen N-VA en Vlaams Belang, alsook Groen en Open Vld, pleiten voor het afschaffen van de Senaat. Op 8 januari 2022 verklaarde de toenmalige senaatsvoortzitter Stephanie D'Hose dat ze voorstander was van de afschaffing van de senaat.
Senatoren.
Categorieën.
Sinds 1831 kende de Senaat vijf categorieën van senatoren. In de huidige samenstelling van de Senaat zijn er nog twee categorieën senatoren.
Eedaflegging.
Elke senator moet een eed afleggen in minstens een van de drie landstalen. Die eed luidt "Ik zweer de Grondwet na te leven", "Je jure d'observer la Constitution" of "Ich schwöre, die Verfassung zu beachten".
Verloning.
Tot 2014.
Een senator had tot de verkiezingen van 2014 een brutojaarinkomen van € 103.794. Daarenboven genoten senatoren nog van andere financiële voordelen, en voordelen in natura. Bijvoorbeeld een maandelijkse onkostenvergoeding van € 1.748, portvrije zendingen, en gratis gebruik van het openbaar vervoer.
Senatoren met functies in de Senaat, zoals voorzitter, bureaulid, of fractieleider, kregen een supplementair bedrag, en een wagen met chauffeur.
Een uittredend senator met vier, acht of twaalf jaar anciënniteit, krijgt een uittredingsvergoeding. De exacte berekening gebeurt door de quaestuur van de senaat en is zeer complex, bijvoorbeeld
Sinds 2014.
Vanaf 2014 krijgen de 50 deelstaatsenatoren geen bijkomende vergoeding voor hun opdracht in de Senaat, maar hebben wel recht op een onkostenvergoeding (art. 71, eerste en tweede lid GW). De senatoren hebben bovendien recht op vrij verkeer op alle verkeerswegen door de openbare overheden geëxploiteerd of in concessie gegeven binnen de grenzen van België. Dit komt neer op gratis bus- en treinabonnementen.
De tien gecoöpteerde senatoren krijgen wel een inkomen, zij krijgen de helft van een normale parlementaire vergoeding.
Bevoegdheden.
1831-1993.
In deze periode waren de bevoegdheden van de Senaat identiek aan die van de Kamer van volksvertegenwoordigers. Iedere wet diende in beide kamers een meerderheid te vinden.
1993-2014.
In 1993 werd de macht van de Senaat voor een eerste maal ingeperkt: de regering was niet langer verantwoordelijk voor de Senaat, waardoor ze daar niet meer kon vallen. Ook werden de inhoudelijke bevoegdheden beperkt. Er werden drie soorten wetgevingsprocedures ontwikkeld, steeds met een andere inkleding van de functie voor de Senaat. Deze procedures waren:
De Senaat bleef, buiten de begrotingsbevoegdheid, wel over alle traditionele bevoegdheden van een parlement beschikken: ze had nog het recht van onderzoek, bepaalde zelf haar dotatie en stelde haar eigen reglement op.
Sinds 2014.
Artikel 36 van de Belgische Grondwet bepaalt dat de federale wetgevende macht gezamenlijk wordt uitgeoefend door de koning, de Kamer van volksvertegenwoordigers en de Senaat. Echter, artikel 74 van de Belgische Grondwet bepaalt dat in de regel wordt afgeweken van artikel 36 GW. Het artikel 74 GW schrijft voor dat de federale wetgevende macht gezamenlijk wordt uitgeoefend door de koning en de Kamer van volksvertegenwoordigers in de wetgevende aangelegenheden die niet worden omschreven in de artikelen 77 en 78 GW. Concreet komt dit neer op het aannemen van de meeste federale wetgeving. Het bevoegdheidsverlies van de Senaat op dit punt is gevoelig toegenomen door de zesde staatshervorming, aangezien artikel 74 in de periode 1993-2014 slechts vier aangelegenheden reserveerde voor de koning en de Kamer alleen. Als compensatie van dit bevoegdheidsverlies werd in de Grondwet voorzien in een systeem van tweede lezing in de Kamer van volksvertegenwoordigers (art. 76, derde lid GW). Hierdoor werd verholpen aan het argument dat de Senaat fungeerde als controlekamer.
De lijst in artikel 77 van de Belgische Grondwet, die de aangelegenheden bepaalt die zijn onderworpen aan een verplicht bicamerale wetgevingsprocedure, werd tevens hervormd en ingeperkt. Sinds 2014 zijn de Kamer van volksvertegenwoordigers en de Senaat gelijkelijk bevoegd voor:
Dit grondwetsartikel schrijft tevens voor dat een bijzondere meerderheidswet andere aangelegenheden kan aanduiden waarvoor de Kamer van volksvertegenwoordigers en de Senaat gelijkelijk bevoegd zijn. Deze lijst zou dan in zulke wet en dus buiten de Grondwet worden opgesteld.
Artikel 78 van de Belgische Grondwet, dat de aangelegenheden opsomt die onder de facultatieve bicamerale wetgevingsprocedure vallen, werd eveneens hervormd. Ieder wetsontwerp dat door de Kamer van volksvertegenwoordigers is aangenomen in de volgende aangelegenheden wordt overgezonden aan de Senaat:
Ook deze lijst kan in een bijzondere meerderheidswet worden uitgebreid.
Op verzoek van de meerderheid van zijn leden met ten minste een derde van de leden van elke taalgroep, onderzoekt de Senaat zulke wetsontwerpen. Die verzoeken moeten binnen de 15 dagen worden geformuleerd. Vervolgens kan de Senaat binnen dertig dagen:
Tevens werd artikel 56 van de Belgische Grondwet gewijzigd, waardoor de Senaat het recht verloor om parlementaire onderzoekscommissies op te richten. Tegelijkertijd kreeg de Senaat het recht informatieverslagen op de stellen over thema's die zowel raken aan de bevoegdheden van de federale staat als aan die van de gewesten en de gemeenschappen. Dit noemt men de transversale thema's.
Door een wijziging van artikel 57 van de Belgische Grondwet verloor de Senaat eveneens het recht om verzoekschriften te verwijzen naar de federale regering.
Bureau.
De werking van de Senaat wordt geregeld door het bureau. Het is samengesteld uit de voorzitter, de ondervoorzitters, de quaestoren (die vooral instaan voor het financieel beleid) en de fractievoorzitters. Het bureau wordt samengesteld op basis van verkiezing onder de leden van de Senaat, rekening houdend met een voldoende vertegenwoordiging van de oppositie.

</doc>
<doc id="38004" url="https://nl.wikipedia.org/wiki?curid=38004" title="Engelsgambiet">
Engelsgambiet



</doc>
<doc id="38006" url="https://nl.wikipedia.org/wiki?curid=38006" title="Flohrgambiet">
Flohrgambiet

Het Flohrgambiet is bij het schaken een variant in de Engelse opening. Het Flohrgambiet behoort tot de flankspelen en valt onder ECO-code A19. Het gambiet heeft de volgende openingszetten:
Het gambiet is geanalyseerd door de Tsjechoslowaakse grootmeester Salo Flohr.

</doc>
<doc id="38007" url="https://nl.wikipedia.org/wiki?curid=38007" title="Hickmangambiet">
Hickmangambiet

Bij het schaken is het Hickmangambiet een variant in de Engelse opening. Het gambiet is ingedeeld bij de flankspelen en valt onder ECO-code A10, het Engels. De beginzetten zijn:
De opening is vernoemd naar Herbert W. Hickman, een Amerikaanse correspondentieschaakspeler.

</doc>
<doc id="38008" url="https://nl.wikipedia.org/wiki?curid=38008" title="Lohngambiet">
Lohngambiet

Het Löhngambiet, ook gespeld als Loehngambiet en Lohngambiet, en in de Engelstalige wereld bekend onder de naam vector gambit, is in de opening van een schaakpartij een variant in de Engelse opening, die valt onder ECO-code A10. Het gambiet ontstaat na de zetten 
Als wit de e-pion slaat komt zwart voor te staan in ontwikkeling: 3. xe6 Lxe6. Meestal gaat de partij verder met
Met verwisseling van zetten leidt het damegambiet tot dezelfde stelling:

</doc>
<doc id="38009" url="https://nl.wikipedia.org/wiki?curid=38009" title="Romanishingambiet">
Romanishingambiet

Het Romanishingambiet is in de opening van een schaakpartij een variant van de Engelse opening. Het gambiet valt onder ECO-code A13, het Engels met 2. ...e6, en ontstaat na de zetten:
Het doel van zwart is de witveldige loper en het koningspaard te ruilen tegen de toren op a8 waarna de witte koningsstelling verzwakt achterblijft:
Het gambiet is geanalyseerd door de Oekraïense schaker Oleh Romanysjyn.

</doc>
<doc id="38010" url="https://nl.wikipedia.org/wiki?curid=38010" title="Groene aarde">
Groene aarde

Groene aarde, ook wel terre verte genoemd, is een groen pigment dat in de schilderkunst wordt gebruikt. De kleur is zacht en bescheiden matgroen, zodat ze vooral geschikt is voor de schaduwen in een onderschildering. De kleur van de natuurlijke aarde is echter sterk variabel.
Omdat het de complementaire kleur is van roze, is het met name geschikt voor een onderschildering van de schaduwen van de blanke huid bij het schilderen van een portret bijvoorbeeld. Vooral in de middeleeuwen werd de kleur op die manier gebruikt. Groene aarde heeft weinig kleurkracht. Bovendien is de verf transparant.
Groene aarde behoort tot de aardkleuren en droogt snel in olieverf.
Het ontstaat door verwering van mineralen zoals augiet of hoornblende. De kleurgevende stof is een silicaat van aluminium, magnesium en ijzer en wisselt in samenstelling. De chemische formule ervan luidt:
K[(CAl, FeIII), (FeII, Mg)] (AlSi3, Si4) O10(OH)2. 
Bij verhitting wordt de kleur bruin, en dan ontstaat de weinig gebruikte gebrande groene aarde.
Groene aarde wordt toegepast sinds de oudheid en is in Romeinse fresco's al aangetroffen. Het wordt gewonnen in Centraal-Europa (Tsjechië), bij Verona in Italië, in Frankrijk en op Cyprus. De kleur wordt echter tegenwoordig vooral synthetisch gemaakt. De in de bodem aangetroffen afzettingen zijn van mariene oorsprong en waarschijnlijk deels organische. Vanwege de vindplaats bij Verona wordt het pigment ook wel Veronesegroen genoemd, maar dit is feitelijk een ander pigment, genoemd naar de schilder Paolo Veronese (zie aldaar).

</doc>
<doc id="38011" url="https://nl.wikipedia.org/wiki?curid=38011" title="Veronesegroen">
Veronesegroen

Veronesegroen of Schweinfurtergroen is een groen pigment genoemd naar de 16e-eeuwse Italiaanse schilder Paolo Veronese (1528 – 1588), maar dat eigenlijk niet door deze schilder gebruikt is. Het is een synthetisch pigment dat in de 19e eeuw is uitgevonden en chemisch gezien bestaat uit koper(II)arsenaat (als tetrahydraat). Omdat het giftig is, wordt het in de 21e eeuw niet veel meer gebruikt. De Franse impressionisten hadden een voorliefde voor de kleur.
Geschiedenis.
In vroegere eeuwen was Groenspaan het meest gebruikte groene pigment. Dit had echter de, niet geheel verdiende, reputatie dat het snel verkleurde tot een dofbruine tint. Gedurende de 18e eeuw deed men pogingen een beter pigment te verkrijgen door een verbinding van koper en arsenicum. Dit leidde in 1775 tot de vondst van koperwaterstofarseniet ofwel Scheelesgroen. Ook dit was echter een verre van volmaakt pigment, want het was te gelig en gevoelig voor sulfiden in de atmosfeer, waardoor het verdonkerde.
Al in 1800 werden in Wenen door Ignaz von Mitis experimenten uitgevoerd om een groen koperarsenietacetaat te vormen. In 1814 begon de industriële productie bij de verffabrikant Wilhelm Sattler in zijn "Farben und Bleiweiss-Fabrik" te Schweinfurt (vandaar de uit het Duits afkomstige naam Schweinfurtergroen), die een methode toepaste die geperfectioneerd was door de apotheker Friedrich Russ. Hetzelfde jaar begon Von Mitis een productie in zijn fabriek in Kirchberg. Beide fabrikanten hielden hun methoden echter geheim. In 1823 wijdde Justus von Liebig een artikel aan de precieze chemische samenstelling. Onafhankelijk van hem publiceerde ook André Bracconot hetzelfde jaar over het onderwerp. Nu konden anderen het pigment eveneens gaan produceren.
Schweinfurtergroen had net als Groenspaan een heldere groene tint, maar leende zich beter voor een gecontroleerde massaproductie. Het pigment speelde dus perfect in op de eisen van de op gang komende industriële revolutie. Het werd voor allerlei artikelen ingezet zoals tapijt, behang en kleding. Rond 1860 begon de opkomende medische wetenschap bezwaar te maken tegen de sluipende vergiftiging van de consument die zo optrad. Men stelde dat de dampen van arsine uit het vochtige behangselpapier kinderen tijdens hun slaap langzaam zouden ombrengen. In 1865 overleden twee arbeiders in een fabriek waar de wolken van het pigment rondzweefden. Rond 1900 werd het gebruik van het pigment in het kader van allerlei veiligheids- en gezondheidswetgeving in de meeste landen verboden. Wel bleef het onder de naam "Parijsgroen" geproduceerd worden als insecticide en rattengif. Parijsgroen verwijst dan naar het gebruik van het gif tegen de ratten in Parijse riolen. Hoewel de productie van het pigment voor de arbeiders ongetwijfeld zeer risicovol was, is het de vraag of het grote publiek werkelijk ernstige gezondheidsschade toegebracht werd. In latere historische publicaties is het effect vaak gedramatiseerd met als hoogtepunt de hypothese dat Napoleon I tijdens zijn ballingschap op Sint-Helena door blootstelling aan zijn groene behang overleden zou zijn. Het gebruik van het pigment bleef niet beperkt tot Europa: al snel werd het overgenomen in de Verenigde Staten van Amerika en nog voor het einde van de eeuw ook in India, Japan en zelfs het afgelegen Tibet.
Fabricage.
Het pigment werd gefabriceerd door in water kopersulfaat te mengen met natriumarseniet en de precipitatie te laten reageren met azijnzuur. Een andere mogelijkheid is een reactie tussen datzelfde natriumarseniet en koper(II)acetaat. Het pigment is halfdekkend. De lichtechtheid is op zich uitstekend, maar onder invloed van waterstofsulfide kan het sterk nadonkeren. Schweinfurtergroen is zeer giftig wegens de arsenicumcomponent en ieder contact ermee moet vermeden worden. Met het pigment groen gekleurde producten uit de 19e eeuw zijn gevaarlijk bij de inwerking van vocht, schimmeling of verbranding.
Toepassingen.
In de schilderkunst werd het pigment al vroeg in de 19e eeuw populair wegens de aantrekkelijke groene tint, ondanks de relatief hoge prijs. Net als Scheelesgroen was het echter gevoelig voor verkleuring. Dit gevaar kon verminderd worden door isolatie door middel van vernis. In theorie kon het pigment ook negatief reageren met zwavelhoudende andere pigmenten, zoals cadmiumrood, vermiljoen en ultramarijn. Tegen het eind van de 19e eeuw kwam het pigment zelfs weer sterker bij schilders in de mode, ondanks het feit dat men zich nu zeer wel van de gezondheidsrisico's bewust was, omdat felle groene tinten pasten in het palet van de schildersstijlen van het impressionisme en expressionisme.
Naast de hierboven genoemde toepassingen werd het gifgroen ook gebruikt tegen de aangroei van algen op de onderzijde van schepen en in de akkerbouw tegen aardrupsen en emelten, tegen de Coloradokever en tegen rupsen op tabaksplantages.
Ten slotte wordt het toegepast om blauw vuurwerk te maken (vanwege de koperverbinding).
Naamgeving.
Fabrikanten gaven aan het pigment niet de naam "arseengroen", maar allerlei fantasienamen zoals Paul Veronesegroen, Mitisgroen, Wenergroen, Kirchberggroen, Saalfeldergroen, Kasslergroen, Baselgroen, keizergroen, nieuwgroen, origineelgroen, schoongroen, patentgroen, dekgroen en smaragdgroen. Een studie uit 1992 wist zesentachtig namen vast te stellen. Het is wel verondersteld dat de vele namen dienden om het gebruik van het giftige pigment te verdoezelen. Vaak verschilden de producten echter in toevoegingen en vulmiddelen. Soms duidden dezelfde namen Scheelesgroen aan.
In het Engels was de gebruikelijke naam oorspronkelijk "emerald green". Erg verwarrend is dat in het Frans een naam met dezelfde letterlijke betekenis, "vert émeraude", gegeven zou worden aan chroomoxidehydraat, het pigment dat Schweinfurtergroen rond 1900 in de schilderkunst volledig verdrong. Dezelfde fantasienamen zouden ook in de 20e eeuw gebruikt blijven worden, maar het product bevatte dan niet langer het giftige Schweinfurtergroen, doch een imitatie op basis van "vert émeraude" of ftalogroen. Met de naam Paul Veronesegroen werd dan vaak een lichtgroene pasteltint aangeduid. Deze naam komt van het Franse "vert de Paul Véronèse" en de betreffende schilder werd met het groen geassocieerd omdat hij befaamd was om de briljante groene tinten op zijn doeken, zoals in De bruiloft te Kana, die overigens verkregen waren door meervoudig gelaagde glaceringen met Groenspaan.

</doc>
<doc id="38012" url="https://nl.wikipedia.org/wiki?curid=38012" title="Schulzgambiet">
Schulzgambiet

Het Schulzgambiet is bij het schaken een variant in de Engelse opening. Het gambiet heeft als beginzetten:

</doc>
<doc id="38013" url="https://nl.wikipedia.org/wiki?curid=38013" title="Landstrassegambiet">
Landstrassegambiet

Het Landstrassegambiet, ook Rétigambiet genaamd, is bij het schaken een variant in de schaakopening Réti. Het gambiet heeft de ECO-code A09 en de beginzetten zijn
Het gambiet is vernoemd naar de Weense wijk Landstraße, waar het voor het eerst gespeeld werd.

</doc>
<doc id="38014" url="https://nl.wikipedia.org/wiki?curid=38014" title="Lemberggambiet">
Lemberggambiet

Het Lemberggambiet is in de opening van een schaakpartij een variant in de flankspelen. Het gambiet valt onder ECO-code A04, de Zukertortopening, en heeft als beginzetten

</doc>
<doc id="38015" url="https://nl.wikipedia.org/wiki?curid=38015" title="Luxemburg Stad">
Luxemburg Stad



</doc>
<doc id="38018" url="https://nl.wikipedia.org/wiki?curid=38018" title="Discipel">
Discipel

Een discipel (Latijn "discipulus, -i") is een leerling of een volgeling van een leider. De term 'discipel' wordt vooral gebruikt in het christelijk geloof, waarmee dan de twaalf volgelingen of apostelen worden bedoeld, die door Jezus Christus uitgekozen waren. In een ruimere betekenis is een discipel een aanhanger van (de leer van) Jezus.

</doc>
<doc id="38019" url="https://nl.wikipedia.org/wiki?curid=38019" title="Djerba">
Djerba

Djerba (جربة "Jarbah") is een Tunesisch eiland. Het ligt ten oosten van het vasteland aan de Golf van Gabès in de Middellandse Zee. De hoofdstad van het eiland is Houmt Souk (حومة السوق), dat in het noorden aan de zee ligt. Djerba is het belangrijkste eiland van Tunesië. Djerba ligt met een 7 km lange dam vast aan het vasteland van Tunesië.
Achtergrond.
In de belangrijkste stad van het eiland, Houmt Souk, wonen ongeveer 62.500 mensen (2005). Het eiland heeft een oppervlakte van 514 km², met een lengte van 28 kilometer en een breedte van 22 kilometer.
Djerba is een populaire vakantiebestemming. Het heeft een mild klimaat met veel zon, en een mooie natuur, met veel palmbomen. Verder heeft het eiland mooie stranden. Vooral de noordoostelijke kuststrook heeft lange stranden zoals het Djerba-strand en het Seguia-strand, en zeer veel hotels voor toeristen.
De veerdienst tussen het eiland en het vasteland is zeer regelmatig, in het hoogseizoen gaat er ieder kwartier een veerboot over tussen de plaatsen Jorf en Ajim. Verder bevindt zich een internationaal vliegveld op het eiland, de Luchthaven Djerba-Zarzis.
Veel van de Tunesische tradities zijn op het eiland goed bewaard gebleven, zowel wat ambachten betreft, als qua klederdracht en andere folklore. Natuurlijk is vooral in de toeristengebieden ook veel op toeristen afgestemd.
Er bevinden zich overblijfselen van diverse Romeinse bouwwerken op het eiland, zoals de Romeinse weg bij El-Kantara.
Tunesische Joden.
Het eiland herbergt een van de laatste joodse gemeenschappen in de Arabische wereld alsook een van de oudste synagogen ter wereld, de El-Ghriba synagoge. Daarom wordt Djerba ook wel het Jeruzalem van Noord-Afrika genoemd. El-Ghriba bevindt zich enkele kilometers ten zuidwesten van Houmt Souk. In 2016 leefden er zo'n 1100 joden in Djerba, terwijl er voor de onafhankelijkheid in 1956 meer dan 100.000 joden in Tunesië leefden.
Aanslagen.
Op de synagoge is in 2002 een aanslag gepleegd door leden van al-Qaeda. Daarbij kwamen 21 westerse toeristen om. In 2023 kwamen 4 mensen om bij een schietpartij tijdens de viering van Lag Baomer in de synagoge.

</doc>
<doc id="38020" url="https://nl.wikipedia.org/wiki?curid=38020" title="Jerba">
Jerba



</doc>
<doc id="38021" url="https://nl.wikipedia.org/wiki?curid=38021" title="Sanhedrin (gerechtshof)">
Sanhedrin (gerechtshof)

De term sanhedrin (ook wel sanhedrien, Hebreeuws: סַנְהֶדְרִין) duidde in het jodendom een bijeenkomst aan. De aard van een dergelijke bijeenkomst is afhankelijk van de context en kan uiteenlopen van een raadpleging tot een proces.
Het woord is afgeleid van het Griekse: συνέδριον, "synedrion", "samen zitten" (Latijn: "synedrium"). De rabbi's leenden het Griekse woord en gebruikten het in de Misjna bij hun behandeling van rechtszaken en processen. Het Sanhedrin uit de Misjna bestond uit 71 mannen: een voorzitter, de nasi (soms was dit de hogepriester), een vicevoorzitter juridische zaken ("Av Beit Din") en 69 algemene leden. Om deze reden duidt "het sanhedrin" in moderne Europese talen het joodse gerechtshof aan of een ander opperste gerecht of hoge raad in het eerste-eeuwse Palestina.
De één-sanhedrin theorie.
Onder het Romeinse bestuur had iedere "polis" (onafhankelijke stad) een "boulè" of raad. De leden van deze "boulè" werden gekozen door alle daartoe gerechtigde burgers. Een "boulè" was groot: het vroege Athene had een "boulè" met 400 leden, later uitgebreid tot 500 leden, en de Romeinse Senaat (ook "boulè" genoemd) had in de tijd van Julius Caesar 900 leden. Palestina kende in de eerste eeuw één grote "boulè", namelijk die van Tiberias, met 600 leden. Een "boulè" werd met enige regelmaat door heersers bijeen geroepen om zaken te besluiten, maar uiteindelijk lag de beslissende macht bij de "ekklèsia", de vergadering van alle burgers.
Flavius Josephus vermeldde de "boulè" van Jeruzalem verschillende keren: driemaal noemde hij concrete daden van deze raad (zie verderop), hij verwees naar de dood van de secretaris van de "boulè" en een brand in de vergaderzaal ervan (de "bouleutèrion"). Echter, Jeruzalem was waarschijnlijk geen "polis"; een "polis" had altijd een gymnasion, meestal een theater en soms een hippodroom. Jeruzalem had geen gymnasion en geen enkele bron maakt melding van jaarlijkse verkiezingen van de leden van de "boulè". Bovendien zou de rol van de hogepriester lastig in te passen zijn in de constitutie van een "polis". Om die reden kan worden aangenomen dat de "boulè" van Jeruzalem uit veel minder dan honderden leden zou kunnen hebben bestaan; het zouden er rond de zeventig hebben kunnen zijn.
Tot eind jaren tachtig dachten veel onderzoekers dat alle aanwijzingen in een "één-sanhedrin theorie" konden worden samengevoegd op basis van de volgende aannames:
Drie kort na elkaar verschenen werken hebben de onhoudbaarheid van deze theorie aangetoond. In elk geval staat vast dat verwijzingen naar ""het" sanhedrin" van vóór de Misjna bijzonder zeldzaam zijn en geen basis vormen voor de verregaande conclusies in de "één-sanhedrin theorie".
De rol van het sanhedrin in de eerste eeuw v.Chr. en n.Chr..
Het sanhedrin in de werken van Josephus.
In de werken van Josephus komt "het" sanhedrin twee keer voor:
Het proces tegen Herodes wordt in zowel "De Joodse Oorlog" als "De oude geschiedenis van de Joden" beschreven. In "De Joodse Oorlog" (1.208-211) wordt verteld dat in de periode dat Herodes Galilea bestuurde, hij een bendeleider en zijn volgelingen had gevangen en geëxecuteerd. De adviseurs van de ethnarch Hyrkanus II spoorden Hyrkanus aan tot handelen, omdat Herodes de nationale wet had gebroken door executies uit te voeren zonder toestemming "van het staatshoofd". Hyrkanus ontbood daarop Herodes, die inderdaad kwam, met gewapende mannen. De legaat van Syria voorkwam een desastreus conflict door Hyrkanus op te dragen Herodes vrij te spreken, wat hij deed.
In het parallelle verslag in "De oude geschiedenis van de Joden" (14.163-184) zijn het de "leidende Joden" of "de eersten onder de Joden" die er bij Hyrkanus op aandringen Herodes te vervolgen. In dit verslag zeiden zij niet (zoals in "De Joodse Oorlog") dat Herodes toestemming nodig had van het staatshoofd, maar dat de wet "ons verbiedt een man te doden, zelfs een kwaaddoener, voordat hij eerst door het synedrion is veroordeeld tot dit lot". Hyrkanus daagde Herodes vervolgens voor het synedrion. Net als in het andere verslag gebood de legaat Hyrkanus om Herodes vrij te laten, maar in dit verslag moest Herodes wel voor het synedrion verschijnen. Tijdens het verhoor waarschuwde Samaias dat als Herodes zou worden vrijgelaten, zoals Hyrkanus wilde, hij de aanhangers van Hyrkanus ook zou straffen. De slotsom was dat het synedrion Herodes wilde executeren, maar Hyrkanus verdaagde het proces een dag. Vervolgens adviseerde hij Herodes zich terug te trekken, wat hij deed. Later, toen Herodes overwoog Jeruzalem aan te vallen om zich van Hyrkanus te ontdoen, drongen zijn vader en broer erop aan zich te herinneren dat Hyrkanus hem had "vrijgesproken".
Hoewel de verslagen zich onderling slecht verdragen, blijkt uit het tweede verslag dat Josephus, toen hij "De oude geschiedenis van de Joden" schreef, dacht dat er een hof was dat in het Grieks het synedrion heette en rechtszaken behandelde die mogelijk tot de doodstraf zouden leiden, dus niet alleen het staatshoofd.
In "De oude geschiedenis van de Joden" (15.161-173) vermeldde Josephus dat hij het volgende verslag had ontleend aan de memoires van Herodes zelf. Het betrof de periode na de overwinning van Octavianus op Marcus Antonius. Marcus Antonius had Herodes altijd ondersteund en Herodes dacht dat de enige kans die hij had om koning te blijven was door ervoor te zorgen dat er geen alternatieven voor hem waren waaruit Octavianus zou kunnen kiezen als hij Herodes zou laten executeren. Hyrkanus II was weliswaar zwak, maar wel een Hasmoneeër en daarmee een bedreiging voor Herodes. Hyrkanus werd op het dreigende gevaar gewezen en schreef een brief aan een bevriende Arabier met het verzoek daar te mogen schuilen. De boodschapper gaf de brief aan Herodes, die de brief liet passeren. Herodes onderschepte echter ook het antwoord, waarin voldoende soldaten werden beloofd om Hyrkanus veilig te laten reizen. Herodes toonde de brief aan het synedrion en liet de voormalige koning executeren.
Hierna vertelde Josephus dat er nog een andere versie van deze geschiedenis was, namelijk dat Herodes Hyrkanus tijdens een banket verleidde tot het vertellen over een gift van vier paarden van de Arabische vorst. Herodes beschouwde deze gift als omkoping en liet Hyrkanus wurgen.
Historici twijfelen er niet aan dat de tweede versie de juiste is. De memoires van Herodes dienden als een soort propaganda en tonen aan dat Herodes wist of dacht dat er een proces zou hebben moeten plaatsvinden.
Overige vermeldingen van sanhedrin in Josephus.
"Synedrion" kan onder andere "hof" betekenen en er zijn verschillende plaatsen in Josephus' werken waar een heerser een dergelijk "synedrion" verzamelde, zonder het bepaald lidwoord. In deze gevallen wordt "synedrion" gebruikt in de zin van een voor die gelegenheid samengesteld hof, bijeengeroepen om een beslissing over een speciaal geval te nemen. Elke heerser kon een dergelijk "synedrion" bijeenroepen en de deelnemers naar eigen voorkeur aanwijzen.
Joodse leiders deden hetzelfde, zoals Herodes deed om een proces te voeren tegen zijn eigen zoons of om het probleem inzake zijn niet met name genoemde schoonzus (de vrouw van Pheroras) te behandelen. In deze gevallen bepaalde Herodes op voorhand de uitkomst en stelde het "synedrion" zo samen dat deze uitkomst gegarandeerd was (zoals door het benoemen van zijn vrienden of door hem aangestelde gouverneurs als deelnemers).
In 62 riep de hogepriester Ananus "een "synedrion" van rechters" bijeen; de omstandigheden lijken sterk op die van Herodes, want de meeste rechters waren hoogstwaarschijnlijk priesters en als zodanig aangesteld door de hogepriester. Hoe dan ook, dit "synedrion" werd samengesteld en veroordeelde Jakobus, de broer van Jezus, tot executie, hoewel velen bezwaar maakten.
In 64 of 65 riep Herodes Agrippa II een "synedrion" bijeen om een kwestie inzake de kleding van de Levieten te beschouwen. Zij hadden gevraagd witte kleding te mogen dragen en dit werd toegestaan. Sommigen wilden ook het recht hebben psalmen uit hun hoofd te zingen, om niet de zware boekrollen te hoeven dragen. Agrippa II was geen koning of ethnarch over Judaea, maar bestuurde een gebied in het noorden van Palestina en had het recht de hogepriester aan te stellen. Hij had invloed in Jeruzalem, maar geen formele rol in de regering ervan. Aangezien hij dit "synedrion" voorzat, was dit in elk geval niet "het" synedrion (sanhedrin). Toch kon dit "synedrion" uitspraken doen over behoorlijk belangrijke vraagstukken met betrekking tot wat in de tempel plaatsvond. Agrippa II bepaalde ook de uitkomst, terwijl Josephus schreef dat hij (zelf een priester) de uitspraak ernstig betreurde. Aangezien de argumentatie van Josephus ongetwijfeld werd gedeeld door andere priesters, kon Agrippa alleen zeker zijn van de door hem gewenste uitkomst door zelf de deelnemers van dit "synedrion" te benoemen.
Vergelijkbare bijeenkomsten in Josephus.
In al deze gevallen dienden deze bijeenkomsten als "de regering". Zelfs als de bijeenkomst door hoge beambten werd voorgezeten, was de vergadering de wet.
Zoals eerder vermeld had Jeruzalem een raad, in het Grieks "boulè". Josephus gebruikt in dit verband vaak de term "koinon", de regering of het bestuur, misschien als synoniem van "ekklèsia", maar waarschijnlijker in de zin van de officiële bestuursraad. De farizeeër Simon ben Gamaliël was lid van de "koinon", net als waarschijnlijk Johannes de Essener. De belangrijkste verwijzingen ernaar kunnen worden gevonden in Josephus' "Leven" 65, 72, 190, 254 en 341.
Het sanhedrin in het Nieuwe Testament.
Volgens de evangeliën werd Jezus rond het jaar 30 in een showproces veroordeeld. Het sanhedrin had geen bevoegdheid tot het uitspreken van doodstraffen, behalve voor tempelschennis, daarom wordt de executie aan de Romeinen uitbesteed. Sommige leden van het sanhedrin sympathiseerden echter met Jezus, namelijk Jozef van Arimathea en Nicodemus (Johannes 19:38-42).
Het boek Handelingen vertelt dat de apostelen, die de opstanding van Jezus verkondigden, vooral in aanvaring komen met de sadduceeën; de farizeeër Gamaliël nam het juist voor ze op (Handelingen 4-7). Paulus werd later beschuldigd van tempelschennis, maar speelde handig in op de verdeeldheid tussen de sadduceeën en farizeeën (Handelingen 22:30-23:24).
Conclusies.
In geen van de verslagen van Josephus waarin het synedrion verschijnt, doet het iets zelfstandig. Een maximalistische kijk op het bewijsmateriaal laat zien dat het synedrion niet meer deed dan instemmen met wat de heerser had besloten. De Syrische legaat instrueerde Hyrkanus Herodes vrij te spreken; Herodes werd niet veroordeeld, hoewel het synedrion dit overwoog. Herodes vertelde het synedrion dat Hyrkanus een verrader was en liet hem vervolgens executeren.
In het verhaal over het proces tegen Jezus riep de hogepriester uit: "’Waarvoor hebben we nog getuigen nodig? U hebt de godslastering gehoord; wat is uw oordeel?’ Allen oordeelden dat hij schuldig was en de doodstraf verdiende" (Marcus 14:63-64). In het proces tegen Paulus onderbrak een Romeinse officier het proces, zodat er geen uitspraak volgde (Handelingen 23:10). De enige mogelijke uitzondering op de regel dat de voorzitter de uitslag bepaalde, is het verslag in Handelingen 5:27-40 waarin Gamaliël een aanstaande executie van de apostelen voorkwam door het synedrion ervan te overtuigen ze te geselen en vrij te laten. De tekst geeft echter geen uitsluitsel over de uitkomst die door de hogepriester werd gewenst.
De theorie waarin sprake is van partijvertegenwoordiging, democratisch stemmen en dat alle wetgeving voor Israël moest worden bekrachtigd door het sanhedrin (als vast lichaam van wetgevers en rechters) mist alle grond.
Jamnia, Tiberias.
Na de verwoesting van Jeruzalem in 70 n.Chr. werd door Jochanan ben Zakkai een nieuw sanhedrin te Jamnia opgericht. Dit hield zich bezig met de interpretatie van de Thora nu de tempeldienst teloor was gegaan. De Romeinse overheid bleef de uitspraken aanvankelijk erkennen.
Het hof was gevestigd in meerdere plaatsen in Galilea, vanaf 193 in Tiberias. Voorzitters waren achtereenvolgens: Jochanan ben Zakkai; Gamaliël 2; Juda de Vorst; Gamaliël 3; Juda 2. Vanaf 193 (Gamaliel 3) besprak het hof alleen nog zaken van religieuze aard.
Vervolging en ontbinding.
Omdat de vervolging vanuit Rome toenam , veranderde het hof onder het voorzitterschap van Gamaliël 4 de naam in Beth Ha Midrash. Keizer Theodosius I (379-395) verbood het sanhedrin nog bij elkaar te komen en verbood ook het officieel bevestigen van rabbijnen in hun waardigheid. De Hebreeuwse kalender berustte op ooggetuigenverslagen die nu te gevaarlijk werden. In 358 kwam het sanhedrin nog een keer clandestien bij elkaar onder voorzitter Hillel II en keurde een wiskundig te berekenen kalender goed.
Gamaliël 6 (400–425) was de laatste voorzitter van het sanhedrin. Hij werd in 415 afgezet door de keizers Honorius en Theodosius II, en Theodosius stond niet toe dat een opvolger werd aangesteld. Daarmee werd de titel "nasi" illegaal verklaard.
Napoleons poging om een sanhedrin te stichten.
Napoleon Bonaparte was geliefd bij de Joodse gemeenschap die in de dictator de voortzetting van de Franse Revolutie en het instrument van de emancipatie van de Joden zag. Moïse Millaud, uit Vaucluse in de Provence, schreef in een ode op Napoleon dat hij door "God was uitverkoren om over de volkeren te heersen" en "in grootmoedigheid gelijk Cyrus" was. Een keizerlijke commissie bereidde in 1806 op last van de keizer de plechtige installatie van een "Grand Sanhedrin" voor. De keizer zou, in zijn eigen woorden "comme Moïse mon prédécesseur en Israël", vanaf een hoge troon neerkijken op zeventig Israëlieten die in de gehele wereld het gezag van de Talmoed en zelfs van de Pentateuch zouden moeten krijgen. Doctor Hartog de Hartog Lémon was een van de drie afgevaardigden van de van de Hoogduitse Gemeente afgescheiden Nieuwe Gemeente Adath Jessurun in Amsterdam. De andere twee waren Carel Asser en Hartogs schoonzoon de wiskundige Juda Littwak. De leden van de Nieuwe Gemeente waren zeer enthousiast over de uitnodiging voor het Grand Sanhedrin. Van het bijeenroepen van het Grand Sanhedrin kwam vanwege de rampzalig verlopende oorlogen in Spanje en Rusland, en de plotselinge omslag in de houding van de keizer die in Polen antisemitische wetgeving afkondigde, niets.
Recente poging tot het oprichten van een nieuw sanhedrin.
Op 13 oktober 2004 is een groep van 71 religieus-zionistische en Lubavitcher-zionistische rabbijnen in Tiberias bijeengekomen die zichzelf het nieuwe Sanhedrin noemt. De meeste leden zijn anoniem, maar na enige tijd werd wel een groep van zeven vertegenwoordigers aangewezen die het sanhedrin naar de buitenwereld moeten vertegenwoordigen. Drie van de zeven vertegenwoordigers zijn leiders van extreemrechtse religieus-zionistische bewegingen, die de vernietiging van de al-Aqsamoskee en de Rotskoepel nastreven om op de Tempelberg de derde joodse tempel te kunnen bouwen. Dit sanhedrin wordt door de ultraorthodoxe (charedische) gemeenschap niet erkend. Ook de officiële Lubavitcher beweging heeft geen band met de Lubavitcher rabbijnen die aan het sanhedrin deelnemen; zij doen dit op persoonlijke titel. Noemenswaardige steun komt tot nu toe enkel van religieus-zionistische kant.
De leden van het nieuwe sanhedrin bezochten in 2005 gezamenlijk de Tempelberg, iets wat volgens de meerderheid van de charedische rabbijnen strikt verboden is vanwege de rituele onreinheid die in alle joden vandaag de dag aanwezig is en niet opgeheven kan worden. Vrijwel alleen de extreemrechtse hoek van de religieus-zionistische wereld volgt de toelatende mening, die toestaat dat joden de Tempelberg bezoeken.
Vele charedisch-joodse bewegingen zijn fel tegenstander van het oprichten van een sanhedrin voor de komst van de joodse Messias. Rabbijn Joel Teitelbaum, de vorige Rebbe van de grootste chassidische beweging ter wereld, Satmar, schreef in zijn beroemde boek Vayoel Moshe dat het oprichten van een sanhedrin voor de komst van de Messias absoluut verboden is.
De oprichters van dit sanhedrin beweerden de steun van de Jeruzalemse rabbijn Yosef Shalom Eliashiv te hebben, de grootste leider van de niet-chassidisch charedische Joden, alsmede van rabbijn Ovadia Yosef. Beiden hebben dit echter niet schriftelijk bevestigd, en assistenten van rabbijn Eliashiv ontkennen dat hij ooit enige steun aan dit project zou hebben gegeven.

</doc>
<doc id="38023" url="https://nl.wikipedia.org/wiki?curid=38023" title="John Henry Collier">
John Henry Collier

John Henry Collier (3 mei 1901 – Pacific Palisades (Los Angeles), 6 april 1980) is een van oorsprong Brits schrijver die bekend is geworden met het publiceren van korte verhalen in het tijdschrift The New Yorker in de jaren dertig, veertig en vijftig. Enkele van zijn korte verhalen, waaronder "Behekst geld" en "Hondenweer", werden in de jaren 50 in het Nederlands vertaald.

</doc>
<doc id="38024" url="https://nl.wikipedia.org/wiki?curid=38024" title="Rund">
Rund

Het rund ("Bos primigenius taurus"), ook wel huisrund genaamd, is een evenhoevige uit de familie van de holhoornigen (Bovidae). Het rund is de gedomesticeerde afstammeling van de sinds de middeleeuwen uitgestorven oeros ("Bos primigenius").
De wetenschappelijke naam van het gedomesticeerde rund werd als "Bos taurus" in 1758 gepubliceerd door Carl Linnaeus in de tiende editie van "Systema naturae". Veel andere auteurs beschouwen het rund echter niet als een aparte soort maar als een gedomesticeerde ondersoort van de oeros. Die opvatting is inmiddels gemeengoed geworden. Op grond van "ICZN" Opinion 2027 is de soortnaam "Bos primigenius". De oeros heet "Bos primigenius primigenius". Het gedomesticeerde rund "Bos primigenius taurus".
Het Indische rund heeft een typische bult en slappe oren. Het wordt tegenwoordig niet langer als een ondersoort beschouwd, maar als de variëteit "indicus" van "Bos primigenius taurus," beter bekend als zeboe of bultrund.
Een vrouwelijk rund wordt een koe genoemd, het mannelijke rund een stier. Een os is een gecastreerde stier.
Zoals alle herkauwers heeft het rund vier magen. Verder heeft het rund in totaal 32 tanden. In de bovenkaak heeft het geen hoektanden en snijtanden, maar wel zes voorkiezen en zes kiezen. In de onderkaak heeft het rund acht snijtanden, zes voorkiezen en zes kiezen.
Domesticatie.
Runderen worden al heel lang door de mens als huisdieren gehouden. Volgens genetisch onderzoek werd het rund vermoedelijk zo'n 10.500 jaar geleden gedomesticeerd in het Nabije Oosten uit een kleine populatie van circa tachtig exemplaren.
De domesticatie van de oeros tot het huisrund stelt wetenschappelijke problemen door de korte tijdspanne in combinatie met de afmetingen van de oeros (zo'n anderhalf keer zwaarder dan een forse stier): Julius Caesar beschreef de oeros als een "kleine olifant" en dit wordt bevestigd door de afmetingen van de beenderen. Domesticatie vereist een kweekprogramma om tamme dieren te selecteren, maar met neolithische technologie ligt het niet voor de hand een oeros zelfs maar op te sluiten binnen een kraal, laat staan twee uitgekozen dieren te doen paren. Men vermoedt dat een externe oorzaak gezorgd heeft voor het plots ontstaan van grote aantallen dwergexemplaren, die door mensen gevangen zouden kunnen zijn.
Er zijn door de lange domesticatie veel, vaak streekgebonden, rassen ontstaan. Sommige zijn meer gericht op melkproductie, andere meer op vleesproductie en weer anderen op hun sierwaarde. Sommige zijn oude rassen, waarvan nog maar weinig exemplaren bestaan. Tegenwoordig worden er inspanningen geleverd om deze oude rassen te bewaren. Dat gebeurt deels uit cultuurhistorische overwegingen, deels om de genetische diversiteit te bewaren.
Een in Mongolië en Tibet veel voorkomende kruising tussen een rund en een jak is een dzo, die sterker is dan beide ouders.
Er worden pogingen gedaan om de oervorm van het rund terug te fokken, althans dieren die er uiterlijk sterk op lijken. Een van de bekendste pogingen is die van de gebroeders Heck, het zogeheten Heckrund. Ze zijn uitgezet in de Oostvaardersplassen en de Slikken van Flakkee.
Rund als heilig dier.
Het hindoeïsme beschouwt van oudsher het rund, en specifiek de in India voorkomende zeboe ("Bos indicus"), als heilig. Zowel het respect voor en de verering van het leven van dieren inclusief vee en de waarde die toegekend wordt aan voeding in het hindoeïsme en vegetarisme in India zijn gebaseerd op de eeuwenoude hindoeïstische ethiek met als kernconcept de ahimsa: geweldloosheid jegens alle wezens. Tegen het midden van het eerste millennium voor het heden waren de gelovigen van alle drie de grote religies - het boeddhisme, het hindoeïsme en het jaïnisme - voorstanders van geweldloosheid als een ethische waarde, en iets dat van invloed was op de wedergeboorte van het individu. Het eten van vlees en het slachten van dieren ging men algemeen beschouwen als een vorm van geweld tegen levensvormen en werd een religieus en sociaal taboe. India, met een hindoeïstische bevolking van bijna 80%, heeft steevast de laagste vleesconsumptie ter wereld volgens de statistieken van de Wereldvoedselorganisatie FAO en India heeft meer vegetariërs dan de rest van de wereld bij elkaar. Ook vele hindoes buiten India (onder meer in Pakistan, Bangladesh, Afghanistan, Nederland, Suriname en West-Indië) streven deze religieus geïnspireerde levensstijl na.
De hindoegod Krishna wordt vaak afgebeeld met koeien die naar zijn muziek luisteren.
De verering van runderen onder hindoes is ook wel verklaard in economische termen, waaronder het belang van zuivel in het dieet, het gebruik van koeienmest als brandstof en voor de landbouw. De status van koeien in India is reeds eeuwenlang een onderwerp van discussie en leidt soms ook tot spanningen tussen bevolkingsgroepen met een ander geloof. De meeste staten van India hebben wetten tegen het slachten van de dieren. Met name in de deelstaat Uttar Pradesh komt het veelvuldig voor dat personen die worden beschuldigd van het doden van een dier, en met name voor het eten van vlees, doelwit worden van vergeldingsacties van religieuze vigilantes.
Rundveehouderij.
De rundveehouderij is een van de belangrijkste bronnen van niet alleen vlees, maar ook melk en leer voor de mens. Het extreem doorfokken op melkopbrengst heeft tot gevolg gehad dat de genetische diversiteit van de veestapel voortdurend afnam. Goede stieren verwekken door kunstmatige inseminatie vele duizenden nakomelingen.
Rasaanduiding.
De runderrassen die in Nederland voorkomen zijn verdeeld in drie groepen: melk, dubbeldoel en vleesrassen.
Dubbeldoel lijkt de gouden keuze, maar een dikke koe geeft niet veel melk en aan een goede melkkoe zit niet veel vlees. Bij een dubbeldoelkoe is de melkproductie matig tot goed en de vleesopbrengst redelijk.
In de onderstaande tabel staan de rassen met hun type en rasaanduiding. De rasaanduiding wordt gebruikt in de rasbalk die op de koeschets van het dier staat. Het grootste deel van de rassen die voorkomen op de wereld zijn beschreven en getekend door Marleen Felius in het boek Rundvee. Rassen van de Wereld. Gedurende 25 jaar heeft zij in dit boek meer dan 700 rassen beschreven. Het boek is niet meer nieuw verkrijgbaar. De meeste rassen zijn vleesrassen.
Milieu-impact.
De runderindustrie draagt in hoge mate bij aan de stikstofproblematiek en het methaangas in het milieu, wat weer bijdraagt aan een versterkt broeikaseffect.
Economisch belang.
In 2020 werden in de Europese Unie 22,9 miljoen runderen geslacht, goed voor 6,8 miljoen ton vlees, waarvan 9,1% in Nederland en 3,4% in België. De marktprijs schommelde naargelang de categorie van het dier tussen € 260 en € 400 per 100 kg. Wereldwijd zijn de grootste producenten, in dalende volgorde: de Verenigde Staten, Brazilië, de Europese Unie, India, Australië en Nieuw-Zeeland.
Europese melkkoeien leverden in dat jaar 144,19 miljoen ton melk, waarvan 9,7% in Nederland en 3,1% in België. De prijs van rauwe melk is seizoensgebonden en varieerde van € 32,55 per 100 kg in juli tot € 35,43 per 100 kg in november. Een belangrijk deel van de toegevoegde waarde is afkomstig van zuivelproducten: de gemiddelde boterprijs ging niet onder € 280 per 100 kg en Emmentaler haalde zelfs meer dan € 500 per 100 kg.
Rund in de taal.
De Nederlandse taal heeft een groot aantal gezegden en spreekwoorden waarin het rund een rol speelt. Enkele voorbeelden:
Benaming.
Een vrouwelijk rund wordt een koe genoemd, een mannelijk rund een stier of een bul. Een gecastreerde stier is een os. Een jonge koe is een kalf; eventueel koekalf of stierkalf om het geslacht aan te duiden. Een pink of enter is een eenjarig rund, waarbij enter ook voor een eenjarig paard gebruikt kan worden. Een vaars ten slotte is een koe die voor het eerst gekalfd (een kalf gekregen) heeft.

</doc>
<doc id="38025" url="https://nl.wikipedia.org/wiki?curid=38025" title="Amerigo Vespucci (persoon)">
Amerigo Vespucci (persoon)

Amerigo Vespucci (Florence, 9 maart 1454 – Sevilla, 22 februari 1512) was een Florentijnse bankier, diplomaat en ontdekkingsreiziger die in dienst van de Spaanse en Portugese koning delen van een toen voor hen onbekend continent verkende en de gebieden letterlijk en figuurlijk in kaart bracht met als doel de grondgebieden economisch te kunnen exploiteren. Het continent werd op een kaart die een Duits kaartenmaker in 1507 tekende, Americus genoemd, afgeleid van zijn voornaam.
Jeugd en vroege carrière.
Vespucci was afkomstig uit een gegoede en vooraanstaande familie en groeide op in zijn geboortestad Florence, waar tezelfdertijd de stroming van de (Italiaanse) renaissance een hoogtepunt beleefde. Vespucci kwam in dienst van de rijke bankiersfamilie De' Medici, waarmee zijn familie banden had. Hij had goed onderwijs gekregen van zijn vader, die notaris was, en een oom die geleerde was aan een Dominicaans klooster. Hij had al wat diplomatieke ervaring opgedaan als deelnemend lid van een gezantschap voor de De' Medici naar Lodewijk XI van Frankrijk en won zo het vertrouwen van de bankiers.
In 1492 kreeg hij de opdracht naar Sevilla te reizen om daar de economische zaken van de de' Medici te gaan behartigen. Over de rest van zijn leven aldaar is niet veel bekend, maar wel dat hij veel in contact stond met zeevaarders. Hij werd er vanaf begin 1496 als tussenpersoon voor verantwoordelijk, dat er waren werden geleverd voor de grote expedities naar de Nieuwe Wereld die van tijd tot tijd op touw werden gezet.
Ontdekkingsreizen.
Vespucci besloot zijn ambt neer te leggen en werd aangesteld mee te varen op een expeditie van vier schepen onder leiding van Alonso de Ojeda, als astronoom, kaartenmaker en verslaglegger. Ze zeilden in mei 1499 weg van Cadiz en bereikten de Noordoost-kust van wat nu Zuid-Amerika heet, ze meenden echter zelf dat ze in Azië waren beland. In mei 1501 nam hij deel aan een expeditie in opdracht van koning Emanuel I van Portigal met als opdracht een korte route naar India te vinden. Zeilend langs de kust van wat nu Brazilië is, observeerde Vespucci andere sterrenconstellaties dan hij verwachtte, wat hem er toe bracht te denken dat ze bij een heel nieuw continent waren beland.
In die tijd gingen er stilaan stemmen op dat het gebied dat Christoffel Columbus had ontdekt, niet Azië was, zoals Columbus tot zijn dood had verondersteld. Vespucci was een van de mensen die ervan overtuigd raakte dat Columbus een tot dan toe voor de midden-Europeanen onbekend nieuw continent had ontdekt.
Welke reizen maakte Vespucci werkelijk?
Vespucci beweerde zelf vier reizen te hebben gemaakt, maar de eerste reis wordt sinds enige decennia sterk betwijfeld, terwijl er ook twijfel is of Vespucci zijn vierde reis daadwerkelijk zelf maakte. De beweerde eerste reis zou hebben plaatsgevonden in 1497-1498. Vespucci vertrok vanaf Cádiz, en landde ergens in Zuid-Amerika. Er wordt ook wel beweerd dat hij achteraf de Golf van Mexico bezocht. Er wordt door meerdere historici echter vermoed dat de reis niet werkelijk heeft plaatsgevonden, maar dat Vespucci hem bedacht heeft op basis van de tweede reis, mogelijk om zo te kunnen beweren dat hij vóór Christoffel Columbus het vasteland van Zuid-Amerika ontdekt had.
In 1499-1500 nam Vespucci deel aan een reis die met zekerheid heeft plaatsgevonden, samen met Alonso de Ojeda en Juan de la Cosa. Na de kust van Zuid-Amerika bereikt te hebben, scheidde Vespucci zich af van de rest van de vloot, en zeilde naar het zuidoosten. Hij bereikte een brede golf, waarschijnlijk de monding van de Amazone, die hij Santa Maria noemde. Hij voer door, mogelijk tot Cabo de São Roque, op zoek naar de punt van een schiereiland dat kaartenmaker Ptolemy had beschreven als de markt van Cattigara, keerde toen om en volgde de kust noordwestwaarts, tot de Golf van Venezuela. Bij Hispaniola voegde hij zich weer bij zijn vloot en keerde hij naar Spanje terug.
Na zijn terugkeer vroeg hij de Spaanse koning om een tweede expeditie op touw te zetten om het bezeilde land verder te kunnen ontdekken, maar daar voelde deze niets voor. Vespucci deed daarop hetzelfde verzoek aan de Portugezen. Hij beweerde voor hen twee reizen te hebben gemaakt, maar historici gaan ervan uit dat de reizen die hij beschrijft in werkelijkheid werden geleid door Gonçalo Coelho, die door Vespucci niet bij naam wordt genoemd. Ook zijn er twijfels of Vespucci daadwerkelijk op de tweede van die reizen aanwezig was.
In de eerste reis, in 1501-1502 volgde hij de Braziliaanse kust zuidwaarts vanaf Cabo de São Roque. Vespucci zelf beweerde hierbij tot 52°Z te zijn gekomen, wat zou betekenen dat hij Patagonië zou hebben ontdekt, maar hedendaagse experts vermoeden dat hij niet verder kwam dan Cabo Frio op 23°Z. De tweede Portugese reis was naar eigen zeggen in 1503-1504 in hetzelfde gebied, waarbij Vespucci een handelspost oprichtte bij Cabo Frio, bedoeld voor de handel in brazielhout, een rode houtsoort waarvan verfstof gemaakt kon worden. Coelho maakte vanuit een uitvalsbasis nabij het huidige Rio de Janeiro tochten zuidwaarts, mogelijk tot aan de Río de la Plata.
Vespucci's brieven.
Vespucci schreef over de nieuwe wereld die hij had ontdekt enkele brieven waarin hij vol lof sprak over de vruchtbaarheid en schoonheid van het continent. Deze brieven vonden in Europa gretig aftrek, en brachten de Europeanen tot de bevinding dat wat in het westen was ontdekt, geen losse eilanden betrof of een deel van Indië maar een 'Nieuwe Wereld' (deze term is van Vespucci zelf, een van zijn brieven was getiteld "Mundus Novus").
Americus.
Deze brieven waren voor de Duitse cartograaf Martin Waldseemüller een reden om op zijn kaart Universalis Cosmographiae in 1507 het ontdekte land "Americus", naar Vespucci te noemen. Dit voorstel vond ingang en op een landkaart van Mercator, gepubliceerd in 1538 vinden we "Terra Americi" of Amerika terug als naam voor het volledige continent, Noord-Amerika incluis.
Carrière na de ontdekkingsreizen.
Na de reizen vestigde Vespucci zich in Sevilla en onderwees navigatie en cartografie, vanaf 1508 aangesteld bij het "Casa de Contratación de las Indias" (Handelshuis voor de Indies). Daar stierf hij vier jaar later aan malaria, hij was toen 58 jaar oud. Koning Ferdinand V stelde Juan Díaz de Solís als zijn opvolger aan. Zijn weduwe, Maria Cerezo, kreeg een pensioen toegewezen als erkentelijkheid voor de diensten die Vespucci had bewezen.
Vespucci geldt als een omstreden figuur uit de vroegste periode van de Europese ontdekkingsreizen naar Amerika. Het aandeel van Vespucci in de ontdekking van het continent dat zijn naam draagt is destijds mogelijk overschat en hij wordt ook gezien als een charlatan wiens gewoonte het was de eigen daden stevig op te poetsen. Waldseemüllers kaart van 1513 veranderde de naam van America (aangegeven op zijn kaart van 1507) in Terra incognita en liet de referenties aan Vespucci vervallen.
Ondanks de kritiek wordt Vespucci nog steeds gezien als een belangrijke pionier in de tijd van de ontdekkingsreizen en een levendig verslaglegger.

</doc>
<doc id="38027" url="https://nl.wikipedia.org/wiki?curid=38027" title="Vespucci">
Vespucci



</doc>
<doc id="38028" url="https://nl.wikipedia.org/wiki?curid=38028" title="Personenvervoer">
Personenvervoer



</doc>
<doc id="38030" url="https://nl.wikipedia.org/wiki?curid=38030" title="Handel (economie)">
Handel (economie)

Handel is het uitwisselen van producten tussen twee partijen tegen directe of uitgestelde betaling. Bij ruilhandel worden goederen tegen elkaar geruild, maar dit kan ook door gebruik te maken van geld of krediet. Als er geen sprake is van betaling, dan is de uitwisseling geen handel, maar een gift als het product vrijwillig wordt uitgewisseld, of diefstal als het product zonder toestemming wordt toegeëigend.
Doordat in de 20e eeuw het vervoer van goederen veel eenvoudiger en goedkoper is geworden, is de internationale handel steeds belangrijker geworden. Dit is een belangrijke vorm van globalisatie.
In veel landen wordt handel belast: handelaren die aan een transactie geld verdienen moeten een percentage van de meerwaarde afdragen aan de staat (btw).
De term "handelsgeest" duidt op vindingrijkheid, creativiteit en de gedrevenheid om met handel geld te verdienen.
Economische drijfveren.
Op basis van economische drijfveren kan onderscheid gemaakt worden tussen drie soorten handel. De drijfveer kan zijn:
Verschil in productiekosten.
Een product kan wel aanwezig zijn, maar elders goedkoper zijn. Dit kan optreden door lagere productiekosten, mogelijk door concurrentie. Als de prijs na transport en importheffingen nog steeds goedkoper is, dan zal zeer waarschijnlijk iemand een handel opzetten.
Absoluut en comparatief voordeel.
Als men op een bepaalde plaats beter is in de productie van een artikel en op een andere plaats beter in een ander artikel, dan hebben beide partijen voordeel bij handel. Dit principe, dat bekendstaat als absoluut voordeel, werd bekend door Adam Smith. Maar zelfs als het ene land beter in staat is om beide producten te maken dan een ander land, loont het om zich te specialiseren in het product waar men het grootste voordeel mee heeft en het andere product uit het andere land te halen. Dit noemde David Ricardo het comparatief voordeel.
Hoewel deze twee principes betekenen dat het gehele land er op vooruitgaat bij vrijhandel, geldt dit niet noodzakelijk voor groepen binnen een land. Indien men werkt in een bedrijfstak die de internationale concurrentie niet aankan en niet omgeschoold kan worden, dan kan er wel degelijk sprake zijn van lokale nadelen. Hetzelfde geldt uiteraard als men in deze bedrijfstakken heeft geïnvesteerd. Vanuit deze hoek zal dan ook vaak worden aangedrongen op protectionistische maatregelen.
Specialisatie.
Een absoluut of comparatief voordeel kan worden bereikt door schaalvoordeel: het is minder werk voor één bakker om twee broden te bakken dan voor twee bakkers om elk één brood te bakken. Hierdoor maakt specialisatie productie van goederen efficiënter. Een belangrijke drijfveer voor handel is dan ook de verdeling van arbeid die uit deze specialisatie voortkomt.
Een land of regio kan ook een voordeel bereiken door een technologische voorsprong. Dit gold bijvoorbeeld in de negentiende eeuw voor de Britse textielindustrie. Door hoge kosten om in bijvoorbeeld de vliegtuigindustrie te stappen kan de voorsprong langdurig zijn. Ook kan de consument meer keuze willen hebben. Fabrikanten spelen hierop in door productdifferentiatie.
Tekorten.
Zowel de bevolking als de economische middelen zijn niet gelijkelijk verdeeld over de wereld. Een tekort aan een product op een plaats en een overschot op een andere plaats komt vaak voor bij grondstoffen en natuurlijke hulpbronnen, maar ook bij halffabricaten. Handel ontstaat niet alleen omdat grondstoffen niet over de gehele wereld in gelijke mate voorkomen, maar ook omdat ze op de ene plaats goedkoper gedolven kunnen worden dan op de andere. In het Heckscher-Ohlinmodel wordt uitgegaan van de in een land aanwezige productiefactoren. Aangezien deze in elk land anders zijn, zal elk land het meeste voordeel hebben bij een andere specialisatie. De specialisaties worden in de ISIC verdeeld in verschillende sectoren die alle een andere behoefte aan handel hebben.
Het verschil tussen dit aanbod en de vraag resulteert in een prijsverschil. Deze marktwerking brengt handel op gang. Het prijsverschil hangt daarbij af van zowel het aanbod als de vraag, wat uitgedrukt kan worden in de prijselasticiteit van een product. De vraag hangt ook sterk samen met het inkomen, wat uitgedrukt kan worden in de inkomenselasticiteit. Bij een stijgend inkomen zal de vraag naar inferieure goederen dalen, terwijl die naar normale goederen stijgt. De vraag naar luxe goederen stijgt zelfs sneller dan het inkomen.
In de Slutsky-vergelijking zijn zowel het inkomens- als het substitutie-effect verwerkt. Als de prijs te hoog wordt, zal men zoeken naar een substitutiegoed. Zo kan bijvoorbeeld het verschil in vraag naar olie worden verklaard na de oliecrisis van 1973 en die van 1979. In 1973 was het inkomenseffect dominant. Olie was nog een primair goed, zodat men een groter deel van het inkomen daar aan moest besteden. Er bleef daardoor minder over om aan overige zaken te besteden, wat een wereldwijde recessie tot gevolg had. In 1979 was het echter technisch mogelijk voor elektriciteitscentrales om over te schakelen naar gas en steenkool. Dit had een scherpe daling van de vraag naar olie tot gevolg, een goed voorbeeld van het substitutie-effect.
Tijdelijke tekorten.
Een tijdelijk tekort kan lokaal ontstaan door de conjunctuur. Onderscheid wordt gemaakt tussen een langdurige of seculaire trend van tientallen jaren, een korte cyclus van enkele jaren en seizoensschommelingen.
Seizoensschommelingen treden onder meer op bij landbouwproducten waar het aanbod sterk stijgt na de oogst. Zo neemt het aanbod van graan sterk toe vanaf eind september tot oktober als de graanoogsten in Noord-Amerika verscheept worden, terwijl er aan het begin van de zomer een rustige periode is omdat de meeste voorraden afgevoerd zijn. Ook cycli in voorraadvorming spelen een rol, zoals de vraag naar olie die toeneemt in aanloop naar de winter op het noordelijk halfrond. De korte cyclus kan lokaal tot tijdelijke tekorten leiden door rampen, slechte planning of de conjunctuur. Op de lange termijn kan er sprake zijn van veranderingen doordat de economie een ontwikkeling doormaakt. Zo wordt er in een landbouwsamenleving een relatief groot deel van het inkomen besteed aan voeding en andere primaire goederen. Volgens de wet van Engel neemt dit aandeel af bij het stijgen van het inkomen en neemt het aandeel van luxegoederen met een toegevoegde waarde toe.
Als een economie zich ontwikkelt, zal dan ook de aard en de hoeveelheid van de vraag veranderen. Een model van een veranderende samenleving is de fasentheorie van Rostow. Hierbij verandert een traditionele maatschappij door vooruitgang op technologisch, financieel en educatief gebied. Aanvankelijk ligt daarbij de nadruk op zware industrie om daarna te verschuiven naar een geavanceerder lichte industrie en uiteindelijk massaconsumptie. Dit heeft grote gevolgen voor de vraag naar grondstoffen en het aanbod dat uit dit gebied komt en daarmee de handel. Het model is gebaseerd op de ontwikkeling van de westerse samenlevingen en lijkt ook van toepassing op Japan, de Aziatische Tijgers en nu ook China, maar niet duidelijk is of dit voor alle ontwikkelingslanden op kan gaan.
Daarnaast speelt de prijs van transport een rol. Als deze daalt ten opzichte van de prijs van het product, dan zal een steeds groter gebied in aanmerking komen om handel mee te drijven. Zo zijn de prijzen in de lucht- en scheepvaart in de tweede helft van de twintigste eeuw minder snel gestegen dan de prijzen van de meeste producten, waardoor Aziatische producten nu concurrerend zijn met Amerikaanse en Europese.
Handelsbelemmeringen.
Handelsbelemmeringen worden toegepast om de eigen markt en product te beschermen, door producten uit het buitenland te hinderen bij het betreden van de markt. De volgende soorten handelsbelemmeringen worden onderscheiden:
Protectionisme overheerste in de Vroegmoderne Tijd. Men ging ervan uit dat het globale volume van de internationale handel onveranderlijk was, een zero-sum game: wat de ene partij wint, verliest de andere. Het mercantilisme ging er dan ook van uit dat de import beperkt moest worden en de export bevorderd. Daarmee werd de hoeveelheid goud en zilver en dus de rijkdom van een land groter.
Dit standpunt werd bestreden door Adam Smith en de andere klassieke economen die daarbij de principes van absoluut en comparatief voordeel naar voren brachten. Een lange strijd tussen voor- en tegenstanders van de vrijhandel volgde. Tegenwoordig zijn de voordelen van vrijhandel geaccepteerd, maar protectionisme wordt nog steeds toegepast om uiteenlopende redenen, zoals bescherming van lokale industrie of landbouw. Handelsbelemmeringen worden veelal als acceptabel gezien als ze onderdeel zijn van het stimuleren van een opkomende industrie tot een comparatief voordeel is bereikt, het zogenaamde "infant industry"-argument.
Betaling.
Oorspronkelijk was het geld ook een goed, zoals een schelp of een klomp goud, waar beide partijen waarde aan hechtten, zonder dat dit goed een specifieke gebruikswaarde had. Op deze wijze is vermoedelijk de geldhandel geleidelijk uit de ruilhandel voortgekomen. Moderne handel vindt plaats met tussenkomst van geld: eigenlijk een goed dat nergens toe dient, maar waarvan alle handelspartners de waarde onderkennen. De komst van geld maakte het makkelijker om de waarde van de goederen voor de verschillende partijen uit te drukken, en maakte het mogelijk om veel ingewikkelder transacties tussen meer dan twee partijen uit te voeren: het wordt mogelijk om "verdienen" en "uitgeven" van elkaar te scheiden. Door de invoering van het geld kan de timmerman ook brood eten als de bakker op dat moment geen stoel nodig heeft.

</doc>
<doc id="38032" url="https://nl.wikipedia.org/wiki?curid=38032" title="Familie (biologie)">
Familie (biologie)

In de biologie is een familie, Latijn: "familia", een van de belangrijkste taxonomische rangen, na soort en geslacht. Een familie omvat een of meer geslachten die elk een of meer soorten bevatten. Een familie kan dus één soort bevatten, zoals "Ginkgoaceae" met als enige recente soort "Ginkgo biloba", de Japanse notenboom, maar kan ook een groot aantal soorten omvatten.
Bij namen die onder de botanische nomenclatuur vallen wordt, op enkele uitzonderingen na, de naam van een familie gevormd door achter de stam van het geslacht de uitgang -aceae te plaatsen, bijvoorbeeld "Asteraceae" van "Aster" plus -aceae. De Asteraceae zijn de composietenfamilie. Bij namen die onder de zoölogische nomenclatuur vallen is de uitgang -idae, bijvoorbeeld Carabidae van "Carabus" plus -idae. De Carabidae zijn de loopkevers.

</doc>
