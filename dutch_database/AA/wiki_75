<doc id="25815" url="https://nl.wikipedia.org/wiki?curid=25815" title="Turken">
Turken

Turken zijn mensen die een Turkse achtergrond hebben of die voorouders hebben die in Turkije geboren zijn en hun cultuur, moedertaal, etniciteit en/of religie met elkaar gezamenlijk hebben. In ruimere (etnische) zin vallen ook de andere Turkse volkeren uit Eurazië hieronder. De Turken uit Turkije maken voornamelijk deel uit van de Oghuz-Turken (Ottomanen, Seltsjoeken, Turkmenen). Oghuz is de noemer voor verscheidene westerse Turkse groepen die rond de 10e eeuw gezamenlijk naar het westen trokken. Ook de bevolking van Azerbeidzjan en Turkmenistan en verscheidene kleinere groepen, verspreid over West-Azië en Oost-Europa, maken deel uit van de Oghuz-Turken. De talen van deze groep zijn onderling grotendeels verstaanbaar, in sterkere mate dan de overige Turkse talen. De sprekers van Turkse talen zijn de Turkse volkeren, hoewel het moeilijk is om de Turken op grond van etniciteit te groeperen.
Vroege geschiedenis.
De vroegste geschiedenis van de Turken ligt waarschijnlijk ten noordoosten van Centraal-Azië, rond de Altaj- en Sajan-gebergten in Zuid-Siberië. Recent onderzoek wijst op een mogelijk verband met de Xiongnu en de Wusun. Deze groepen waren naar alle waarschijnlijkheid niet etnisch homogeen, maar bestonden uit verscheidene nomadische groepen van Altaïsche, Oeraalse en Indo-Europese volkeren.
Het woord Turk is mogelijk een vijftal eeuwen voor de christelijke jaartelling ontstaan en staat voor machtig; sterk. Het is een titel die de stammen van destijds zichzelf hebben gegeven. De vele stammen, mogelijk van verschillende afkomst en met verschillende talen, vormden een zogenaamde confederatie met afgevaardigden van elke stam. Zo sloten de verschillende stammen, die op vele gebieden verwantschap met elkaar hadden, zich als bondgenoten bij elkaar.
De trek naar het westen.
In de loop der eeuwen was er een constante trek van Turkse volkeren naar het westen van Azië en sommige groepen trokken zelfs tot ver in Europa door. Bekende namen van deze groepen zijn onder andere de Avaren, Seltsjoeken en Timoeriden. Het is niet bekend wat de precieze reden was voor de Turkse volkeren om naar het westen te trekken. Gespeculeerd wordt dat de grote Volksverhuizing, die het einde van het Romeinse Rijk tot gevolg had, mede veroorzaakt werd door een vroege verhuizing van Turkse volkeren onder de multi-etnische federatie van de Hunnen. Turkse volkeren bleven in de eeuwen daarna langzaam naar het westen trekken, maar de grootste verhuizing vond in de 13e eeuw plaats onder leiding van Genghis Khan, die alle Mongoolse en Turkse stammen verenigde in zijn rijk. De hordes die ontstonden na de Val van het Mongoolse Rijk turkificeerden in korte tijd, omdat het grootste gedeelte van Genghis Khans leger uit Turkse soldaten bestond.
Het Ottomaanse Rijk.
Onder leiding van de Ottomanen stichtten de Oghuz-Turken tussen de 12e en de 17e eeuw een groot rijk dat naast Anatolië ook grote delen van Noord-Afrika, het Midden-Oosten, de Balkan, de Krim en de Kaukasus omvatte. In de gebieden grenzend aan de Euraziatische steppe, voornamelijk rond de Zwarte Zee, hadden zich al enkele eeuwen voor de opkomst van de Ottomanen andere groepen Turken, de Tataren, vanuit Centraal-Azië gevestigd, die zich later, al dan niet vrijwillig, onder Ottomaans gezag stelden. Toen de Russische tsaren de christelijke volkeren in de Ottomaanse gebieden militair gingen steunen en ook voor eigen territoriale groei meermalen de oorlog aan de Ottomanen verklaarden, stroomden deze gebieden voor een deel leeg. Vele miljoenen Turken moesten uit de Balkan, de Krim en de Kaukasus vluchten naarmate het Ottomaanse Rijk provincies aan Rusland moest afstaan, dan wel hun streven naar staatkundige onafhankelijkheid moesten erkennen.
Heden.
Er zijn ongeveer 85 miljoen mensen die in engere zin Turken, omdat zij in Turkije wonen of daaruit afkomstig zijn. Tegenwoordig leven ze vooral in Turkije zelf (80 miljoen), in Bulgarije (747.000), Syrië (1,5 miljoen), Noord-Cyprus (250.000) en Noord-Macedonië (80.000) en na recente emigratie ook enkele miljoenen in West-Europa (vooral in Duitsland, 2,45 miljoen). Van deze Turken is maar een klein deel afstammeling van de oorspronkelijke Ottomanen. Velen zijn nakomelingen van andere Turkse stammen die onderworpen of gelieerd waren aan de Ottomanen, of toestemming kregen zich te vestigen in het Ottomaanse Rijk, met name nadat hun woongebieden staatkundig verzelfstandigden en zij als handlangers van de vroegere overheersers beschouwd werden. Ook autochtone moslims in de Balkanstaten migreerden onder die druk naar Turkije en worden nu als Turken beschouwd. 
Naast de Turken uit Turkije wonen er nog steeds tientallen miljoenen nauw aan hen verwante Turken in andere landen van de Balkan tot in Centraal-China en van Zuid-Iran tot in Rusland aan de Noordelijke IJszee. Na de ontbinding van de Sovjet-Unie verwierven vijf Centraal-Aziatische Sovjetrepublieken met een voornamelijk Turkstalige bevolking hun onafhankelijkheid: Kazachstan, Oezbekistan, Turkmenistan, Kirgizië en Azerbeidzjan. De grootste groepen Turken (meer dan 1 miljoen) zonder eigen land zijn de Oeigoeren in China, de Azerbeidzjanen en Quashqai in Iran, en de Wolga-Tataren, Tsjoevasjen en Basjkieren in Rusland. Turkije probeert een politieke en economische verbondenheid te organiseren op deze etnische basis.
DNA-onderzoek naar Turken.
Uit DNA-analyses van middeleeuwse Turken (On-Ok, Kimek, Karluk, Karahanlı), hedendaagse Anatolische Turken en andere etnische groepen, blijkt dat Anatolische Turken zich onderscheiden van Anatolische Grieken door hun specifieke Centraal-Aziatische genetische erfgoed.
Anatolische Turken kunnen worden gemodelleerd als een mengeling van Anatolische Grieken en middeleeuwse Turken. Het mengsel is niet uniek voor Anatolische Turken. Na de Mongoolse invasies werden in Centraal-Azië grootschalige bevolkingsverplaatsingen waargenomen.
Turks als nationaliteit.
Artikel 66 van de Turkse grondwet definieert het begrip Turk als "iedereen die door een staatsburgerschap met de Turkse staat verbonden is"; het juridisch gebruik van de term Turks voor burgers van Turkije wijkt daardoor af van de etnische definitie. Naar schatting 70-75 procent van de Turkse staatsbevolking is van Turkse etniciteit. 
Dat getal verwijst naar de Koerden maar ook naar de immigranten uit de staten die ooit tot het Ottomaanse Rijk behoorden. Minstens een (ander) kwart heeft een achtergrond welke verwijst naar met name Tataren, Kaukasische volken, Bulgaren, Grieken, Serviërs, en Arabieren. Voor een deel trokken hun voorouders met het Turkse gezag mee toen dat werd verdreven uit de Balkan en uit Syrië, Palestina en Arabië. In hun geval is het een voornamelijk statistisch gegeven dat vaak niet meer in cultuur en taal zichtbaar is ten gevolge van de moderne integratie van de bevolking in één nationale identiteit en de vermenging van de verschillende etniciteiten in onderlinge huwelijken. Overigens is de oorspronkelijke, meest Griekssprekende, bevolking van Anatolië uit de Byzantijnse periode in de 15de en 16de eeuw zowel geïslamiseerd als in taal verturkst onder Turks regime. Een deel van de Byzantijnse Grieken bleef christen maar nam de Turkse taal over. Dat vrijwaarde hen overigens niet van hun etnische zuivering in de jaren 1918-1923. 

</doc>
<doc id="25816" url="https://nl.wikipedia.org/wiki?curid=25816" title="Plasmafysica">
Plasmafysica

Plasmafysica is een tak van de natuurkunde die het dynamische gedrag van plasma's bestudeert.
Het is, in het kort, de studie van de statistische en dynamische eigenschappen van een gas (deels) bestaande uit geladen deeltjes, dat echter door het aanwezig zijn van dezelfde hoeveelheden positieve en negatieve lading als geheel elektrisch neutraal is. Zo'n gas wordt een plasma genoemd, en wordt soms aangeduid als de vierde aggregatietoestand (naast vast, vloeibaar en gasvormig). In deze context verwijst plasma dan naar een gas dat genoeg energie bevat om (een deel van) de atomen (deels) van hun elektronen te ontdoen (ionisatie), en dus eigenlijk een wolk vormt van zowel ionen als elektronen. Omdat een plasma geladen deeltjes bevat gedraagt het zich totaal anders dan een neutraal gas door de aanwezigheid van elektromagnetische velden.
Plasmafysica is belangrijk voor de astrofysica omdat vele sterrenkundige objecten zoals sterren, nevels en het interstellaire medium uit plasma bestaan.
Geschiedenis.
De term plasma voor een geladen fluïdum dateert uit 1922 en is afkomstig van de Amerikaanse chemicus Irving Langmuir. Tijdens de jaren 1920 en 1930 spitste het onderzoek zich toe op een beter begrip van de ionosfeer en haar effect op radiogolven, en op het gedrag van geïoniseerde gassen in elektronenbuizen voor het gebruik als gelijkrichters, schakelaars en spanningsregelaars toen er voor dat doel nog geen halfgeleidercomponenten waren. In de jaren 1940 ontwikkelde Hannes Alfvén een theorie van hydromagnetische golven, thans Alfvéngolven genoemd, om plasma's in de ruimte beter te begrijpen. In de vroege jaren 1950 gebeurde er veel geheim onderzoek naar plasma's in het kader van de ontwikkeling van fusiereactoren. Vanaf 1958 werd dat onderzoek openbaar en begonnen de eerste internationale samenwerkingen. In de jaren 1970 en 1980 zette dit fusieonderzoek zich verder op basis van de Sovjet-Russische uitvinding van de tokamak, waarin voor het eerst zeer hete en volledig geïoniseerde plasma's konden worden gecreëerd.
Onderzoek naar plasma's in de ruimte begon al in de 19de eeuw, maar kwam in een stroomversnelling vanaf de beschikbaarheid van ruimtetuigen en radiotelescopen. Vanaf de jaren 1990 openden zich de nieuwe onderzoeksgebieden der "niet-neutrale plasma's" en "stofplasma's", d.w.z. plasma's waarin relatief zware vaste stofdeeltjes elektrisch geladen worden.
Onderzoeksdomeinen.
Actieve onderzoeksdomeinen zijn onder andere:

</doc>
<doc id="25817" url="https://nl.wikipedia.org/wiki?curid=25817" title="Koerden">
Koerden

De Koerden (Koerdisch: کورد Kurd) zijn een volk verspreid over verschillende landen, met ruim 45,6 miljoen mensen die voornamelijk in het Midden-Oosten wonen. Begin 2017 verblijven naar schatting anderhalf miljoen Koerden in Europa. Ze stammen af van verschillende etnische groepen, waaronder de Meden, de Guti en de Carduchi.
De Koerden zijn in de meerderheid in de autonome regio van Iraaks-Koerdistan en zijn een belangrijke minderheid in de buurlanden Turkije, Syrië en Iran, waar de Koerdische nationalistische bewegingen blijven vechten voor meer vrijheden.
Algemeen.
De herkomst van de Koerden is niet geheel duidelijk. Volgens de Koerdische professor Mehrdad M.R. Izady zijn de Koerden de afstammelingen van de volkeren die zich in de loop van duizenden jaren vestigden in de geografische landstreek die Koerdistan heet. Hun taal, het Koerdisch, waarvan meerdere varianten en dialecten bestaan, is net als het Perzisch een Indo-Iraanse taal. De Indo-Iraanse talen vormen, net als de Germaanse talen, waartoe het Nederlands behoort, een subgroep binnen de Indo-Europese talen.
De Koerden wonen in Turkije, Syrië, Irak (Koerdische Autonome Regio), Iran, Armenië en in de vroegere Sovjet-Unie. Er is ook een Koerdische diaspora, die vooral in Noord-Amerika en Europa woont. De Koerden vormen een van de volkeren die een eigen taal en cultuur hebben, maar geen eigen staat. In Irak hebben de Koerden, na de val van het regime van Saddam Hoessein, verregaande autonomie verworven.
Aan het begin van de 20e eeuw, toen het Ottomaanse Rijk werd opgedeeld, was in het Verdrag van Sèvres (1920) autonomie voor de Koerden voorzien, met de mogelijkheid tot onafhankelijkheid na enkele jaren. Hiervan is niets terechtgekomen, omdat het verdrag nooit geratificeerd is door het Turkse parlement. Door de opstand van Turkse patriotten onder leiding van Atatürk is het verdrag nooit rechtsgeldig geworden. De Vrede van Lausanne in 1923, die de grenzen van het moderne Turkije vastlegde, repte met geen woord over de Koerden.
Religie.
De meeste Koerden zijn religieus. Circa 90% is moslim en ook zijn veel Koerden jezidi's. Een zeer klein deel, circa 0,03%, is christelijk en er bestaat zelfs een kleine joodse minderheid. Van deze laatste groep is sinds de onafhankelijkheid van Israël een deel naar dit land geëmigreerd.
In de 7e eeuw hebben de meeste Koerden zich bekeerd tot de islam na de Arabische veroveringen. Vroeger hadden de Koerden het zoroastrisme als geloof.
Huidige situatie.
Het streven te komen tot een Koerdische staat, Koerdistan, wordt door diverse landen in de regio gezien als bedreiging van de integriteit van hun grondgebied en hun stabiliteit.
Turkije.
Koerden (inclusief Zaza) vormen ongeveer 15% tot 20% van de Turkse bevolking (12 tot 16 miljoen personen). Ze wonen hoofdzakelijk in het oosten en zuidoosten van Turkije, maar er zijn ook significante Koerdische gemeenschappen in grote steden in het westen van het land, waaronder Istanboel (c. 15%) en Izmir. In Centraal-Anatolië wonen ongeveer 2 miljoen Centraal-Anatolische Koerden. Veel Koerden uit Turkije zijn geëmigreerd naar andere landen zoals landen in West-Europa. In landen als Nederland, België, Duitsland, Zwitserland en Oostenrijk woont een grote Turkse minderheid. Een deel van deze gastarbeiders zijn echter geen etnische Turken maar Koerden.
De Koerden hebben een moeilijke tijd gehad met de regering van Turkije. Vroeger, toen het Ottomaanse Rijk er was, mochten de verschillende volkeren hun eigen ding doen, zolang ze maar luisterden naar de leiders. Maar toen het moderne Turkije werd opgericht, veranderde dit. De Turkse regering deed alsof de Koerden er niet waren en wilde niet erkennen dat ze bestonden.
Na de Turkse nederlaag in de Eerste Wereldoorlog werd in 1920 de Vrede van Sèvres getekend tussen de Geallieerden en het Ottomaanse Rijk. Krachtens dit verdrag zou Turkije veel territorium verliezen en er zou onder andere een lokaal autonoom Koerdistan ontstaan, met uitzicht op onafhankelijkheid indien aan bepaalde voorwaarden zou worden voldaan. Het aan de Turken opgelegde verdrag werd echter nooit bekrachtigd door het Turkse parlement. Turkse patriotten onder leiding van Atatürk vonden het verdrag echter onaanvaardbaar. Er werd een onafhankelijkheidsoorlog gevoerd (1919-1923) die door Turkije werd gewonnen.
In het nieuwe vredesverdrag, de Vrede van Lausanne, was geen sprake meer van een Koerdistan. Vanaf 1924 was Atatürk het nieuwe staatshoofd en volgens hem pasten Koerden niet binnen zijn ideaal van een "Turkse natiestaat", waarbinnen volgens Atatürk alleen "Turken" woonden. Het woord "Turk" is in de grondwet als volgt gedefinieerd: iedereen die in Turkije woont wordt Turk genoemd. De discussie die dit tot gevolg heeft is of het woord "Turk" een nationaliteit is of aan een etnische afkomst refereert. Atatürk en zijn opvolgers waren voorstander van Turks nationalisme om hiermee de nieuwe staat te versterken. Hierbij werden minderheden, zoals Koerden en ook Armeniërs, cultureel onderdrukt en gedwongen zich te assimileren met de Turkse meerderheid.
In de beginjaren van de staat Turkije vond een serie opstanden onder sommige Koerden plaats. De eerste opstand was de Kocgiri opstand van alevitische Koerden, die een onafhankelijk Koerdistan tot doel hadden. Deze opstand werd neergeslagen door Turkije. De tweede opstand stond onder leiding van sjeik Said, een soennitische Koerdische geestelijke. Ook deze opstand werd onderdrukt en sjeik Said werd gearresteerd en opgehangen. Bij de derde opstand, in 1927, riepen de Koerden in het noordoosten van het land de Republiek Ararat uit. Zij werden in 1930 op bloedige wijze verslagen door het Turkse leger. Eind van de jaren '30 brak in de stad Tunceli de opstand van Dersim uit en ook deze opstand werd wederom onderdrukt. Hierna besloten de Koerden voorlopig geen nieuwe opstanden meer te ondernemen en deze situatie duurde een tijdlang voort. Bij sommige Koerden bleef het onafhankelijkheidsstreven echter leven en na 40 jaar werd de Koerdische partij PKK opgericht, die openlijk de Koerdische onafhankelijkheid met geweld begon na te streven.
In de volkstellingen tot 1965 werden de etnische minderheden van Turkije geregistreerd. In de jaren dertig en veertig werden de Koerden daarbij als "Bergturken" ("dağlı") geregistreerd. Sommige Turkse taalkundigen probeerden - met officiële steun van de Turkse overheid - zelfs aan te tonen dat het Koerdisch een dialect zou zijn van het Turks. In de jaren tachtig werd een nieuw eufemisme bedacht voor de Koerden; ze werden sindsdien geregistreerd als "Oostelijke Turken" ("doğulu"). Een aantal medewerkers van de SIS (Turks Bureau voor de Statistiek) die het bij de volkstelling van 1985 mogelijk wilden maken aan burgers in de volkstellingslijsten aan te geven dat ze als tweede taal Koerdisch spraken, werden hiervoor door de staat aangeklaagd. De Turkse grondwet kent naast een artikel tegen discriminatie op basis van taal ook een aantal artikelen die het openbaar gebruik van talen die zijn "verboden bij wet" verbieden. Deze wetten zijn in de praktijk niet ingezet in rechtszaken, maar werden tot 1991 wel ingezet bij de argumentatie voor het arresteren van Koerdische burgers.
De Koerden hebben in Turkije wel de hoogste posities kunnen bereiken, zoals president, premier, vicepremier of legerleider. In 1983 werd Turgut Özal premier van Turkije. Hij was gedeeltelijk van Koerdische komaf en was tussen 1989 en 1993 president van het land. Onder zijn bewind verbeterde de situatie zich enigszins en mocht bijvoorbeeld het woord 'Koerden' weer gebruikt worden. Wel bleef de situatie met betrekking tot de taaldiscriminatie ook onder zijn bewind bestaan. Koerdische gevangenen werden bijvoorbeeld in de jaren negentig nog steeds gedwongen om Turks te gebruiken in hun gesprekken met hun advocaten en bezoekende familieleden; zelfs al spraken ze de taal niet.
Er zijn ook Koerden die streven naar een onafhankelijke staat zoals de Koerdische afscheidingsbeweging PKK en andere afscheidingsbewegingen. De PKK, die opgericht werd in 1978, voert in Turkije sinds 1984 een gewapende strijd voor Koerdische onafhankelijkheid. De strijd die de Koerdische PKK sindsdien heeft geleverd, heeft al vele levens gekost, aan beide kanten. Tussen 1984 en 1999 stierven bij de gevechten tussen het Turkse leger en de PKK ruim dertigduizend mensen en werden door het Turkse leger meer dan drieduizend dorpen van de kaart geveegd. De PKK is als een terroristische groepering aangeduid in de Verenigde Staten en Turkije. Ook de Europese Unie kwalificeerde de PKK in 2002 als zodanig. In april 2008 werd de Europese Unie echter door het Europese Gerechtshof in eerste aanleg gelast deze beslissing ongedaan te maken - niet omdat de organisatie van karakter was veranderd maar omdat er procedurefouten waren gemaakt. In januari 2009 werd de PKK weer opgenomen op de terreurlijst van de Europese Unie. In Nederland komt de PKK nog steeds voor op de door de Nationaal Coördinator Terrorismebestrijding (NCTb) samengestelde lijst van terroristische organisaties.
Nog steeds is het Koerdische gebied erg achtergesteld. Het percentage analfabeten is bijvoorbeeld drie keer hoger dan in het westen van Turkije, het inkomensniveau is een stuk lager en de zuigelingensterfte is er hoger. In de grondwet wordt tot op heden geen melding gemaakt van Koerden, net zomin dat geldt voor alle andere minderheidsgroepen. Gebruik van het Koerdisch bij officiële gelegenheden is verboden en tot 1991 was het zelfs helemaal verboden Koerdisch te spreken. Vooral onder druk van Europese mensenrechtenorganisaties en het Turkse verlangen om het lidmaatschap van de Europese Unie te verwerven wordt de minderheden in Turkije toch langzaam meer vrijheden toegestaan. Sinds 25 december 2008 (testfase) wordt er in het Koerdisch uitgezonden. Per 1 januari 2009 officieel via TRT Şeş ofwel TRT6. Vanaf 10 januari 2015 heet de televisiezender TRT Kurdî. Per 21 maart 2015 is er ook een televisiezender gericht op kinderen; Zarok TV. Er wordt in Kurmanci, Zazaki en Soranî uitgezonden. In 2009 stelde de AKP-regering dat de Koerdische kwestie langs democratische weg opgelost zal worden. Een staatsuniversiteit in Zuid-Turkije, waar veel Koerden wonen, heeft een postdoctorale opleiding opgezet, waar in het Koerdisch, Perzisch, Arabisch en Aramees wordt lesgegeven. Onder de regimes van premier Recep Tayyip Erdoğan werden er betrekkelijk goede relaties ontwikkeld met de Koerdische Autonome Regio in Irak.
Irak.
In 1970 werd in Irak officieel een autonome regio voor de Iraakse Koerden ingesteld, met een eigen parlement. In werkelijkheid was er geen enkele autonomie: het bestuur werd tot de Golfoorlog van 1990-1991 geheel beheerst door getrouwen van Saddam Hoessein.
In de jaren tachtig van de 20e eeuw werden opstandige Koerden door het bewind van Saddam Hoessein met harde hand aangepakt. Vanwege gifgasaanvallen op de burgerbevolking werd het plaatsje Halabja hier symbool van.
Na Operatie Provide Comfort (1991) viel een deel van het door Koerden bewoonde gebied buiten de invloedssfeer van de regering in Bagdad. Na gewelddadigheden tussen regeringstroepen en opstandelingen werd een ongemakkelijke machtsbalans ingesteld; Bagdad trok zijn troepen terug maar legde een blokkade om het gebied. Onder bescherming van Operatie Provide Comfort II konden de Koerdische Democratische Partij en de PUK hun machtsbasis uitbouwen. In 1994 en 1996 trokken zij tegen elkaar ten strijde, voornamelijk uit economische motieven. Het einde van het onderlinge geweld werd in 1998 door het Akkoord van Washington bezegeld.
Tijdens de Irakoorlog van 2003 vochten de Koerdische "Peshmerga" met de multinationale troepenmacht in Irak tegen het regime van Saddam Hoessein. Na de oorlog werd de Koerdische Autonome Regio ingesteld. Op nationaal niveau werden de Koerden vertegenwoordigd in het parlement. Jalal Talabani werd in 2005 de eerste Koerdische president van Irak.
Iran.
In Iran wonen ongeveer 7,98 miljoen Koerden, voor het grootste deel in het noordwesten van het land.
In de chaos die op de Eerste Wereldoorlog volgde, grepen Koerdische stammen de kans autonoom te worden. De strijd kende een hoogtepunt toen in 1926 een Perzische prins (sjehzade) uit de afgezette Kadjar-Dynastie vanuit Irak een opstand ontketende in Iraans Koerdistan. Daaraan kwam een einde in 1926-1927 toen de nieuwe sterke man van Iran, Reza Pahlavi, met een modern nationaal leger de tribale strijdkrachten bedwong. De Koerdische nomaden werden gedwongen zich blijvend te vestigen in dorpen in een centraal deel van Iran.
In 1942 richtte een groep Koerden in Mahabad de "Komalaye Jiani Kurdistan" ("Comité voor de Wedergeboorte van Koerdistan") op, met als voorman de religieuze leider Qazi Mohammed. De invloed van dit comité breidde zich (ondergronds) snel uit. In 1945 ging het op in een Koerdische Democratische Partij. Op 22 januari 1946 werd Qazi Mohammed in Mahabad tot president van de "Republiek Mahabad" uitgeroepen. Hij eiste van de centrale regering in Teheran vergaande regionale autonomie. De Iraanse premier Qavam verklaarde dat dit alleen kon gebeuren na vrije verkiezingen onder leiding van Iraanse troepen. Onder dat voorwendsel trokken in december 1946 Iraanse troepen Koerdistan binnen. Qazi Mohammed werd ter dood veroordeeld en opgehangen. Koerdistan bleef verdeeld over vier Iraanse provincies.
In 1961 brak in buurland Irak een opstand uit onder de Koerden, onder leiding van moellah Mustafa Barzani. De Iraanse regering wist Barzani zover te krijgen zijn Iraanse bondgenoten tot rust te manen in ruil voor Irans steun aan het Koerdische verzet in Irak. Eind jaren zestig leefde echter in Iran de weerstand weer op tegen het regime. De KDPI kwam onder leiding van radicalen, die op congressen in 1971 en 1973 besloten tot gewapend verzet met Koerdische autonomie als doel. Na de val van het sjah-regime in 1979 kon de KDPI openlijk als partij functioneren. Inmiddels was de Islamitische Revolutie in volle gang. Veel Koerden, van wie de meerderheid soennieten zijn, verzetten zich tegen deze totalitaire sjiitische beweging, waarop de KDPI opnieuw werd verboden. In april 1980 kondigde de Iraanse regering een economische blokkade van de Koerdische gebieden af.
Toen in september 1980 de Iraans-Iraakse oorlog uitbrak, legerde Iran troepen in Koerdistan. De Koerden verzetten zich en het lukte de KDPI in de bergen enkele 'bevrijde zones' in te stellen. Bagdad steunde de Iraanse Koerdische rebellen en de KDPI kon haar centrale hoofdkwartier dicht bij de grens in Irak vestigen. Teheran steunde daarentegen de Iraakse KDP. Het kwam verscheidene malen tot bloedige conflicten tussen deze aanvankelijk zo met elkaar verbonden groepen. Na de dood van Khomeini zocht KDPI-leider Ghassemlou contact met Teheran. Via bemiddeling van de Weense universitaire docent en Koerd dr. Rasoul kwam het tot een gesprek tussen Ghassemlou en twee Iraanse diplomaten. Tijdens deze ontmoeting op 13 juli 1989 werden Ghassemlou, een medewerker en bemiddelaar Rasoul doodgeschoten. In 1992 werd in Berlijn de opvolger van Ghassemlou tijdens een soortgelijke ontmoeting vermoord. De Iraanse regering ontkende elke betrokkenheid bij de aanslagen, die vrijwel zeker door de Iraanse geheime dienst werden uitgevoerd. Sindsdien is de KDPI verzwakt.
Op dit moment is vooral de Partij voor een vrij leven in Koerdistan (PJAK), de overkoepelende partij van de PKK, actief. Net als de PKK strijdt de PJAK vooral in de bergen.
Syrië.
De Koerden vormen de grootste etnische minderheid in Syrië. Zij vormen circa tien procent van de bevolking en leven voornamelijk in het noordoosten van het land. De meesten van hen zijn soennitische moslims, er zijn ook jezidische Koerden in Syrië. Een heel klein aantal van hen zijn christenen en alevieten.
Tijdens de Syrische Burgeroorlog hebben de Syrische Koerden kans gezien om een autonoom gebied te realiseren genaamd Rojava.
Voormalige Sovjet-Unie.
De Sovjetvolkstelling van 1926 registreerde bijna 100.000 etnische Koerden in de Sovjet-Unie; deze Koerden leefden nagenoeg uitsluitend in de Transkaukasische Socialistische Federatieve Sovjetrepubliek. In 1920 werden twee Koerdische bewoonde gebieden, Jewanshir (hoofdstad Kalbajar) en Oost-Zangazur (hoofdstad Lachin), gecombineerd om van 1923 tot 1929 de "Koerdische Okroeg" (of "Rood Koerdistan") te vormen. In de Koerdische Okroeg vormden de 37.200 etnische Koerden ruim 70% van de in totaal 51.400 inwoners. In 1937, tijdens het stalinisme, werden tienduizenden etnische Koerden in en rondom Nachitsjevan (tegenwoordig: gebied tussen Armenië en Azerbeidzjan) het slachtoffer van geweld en gedwongen deportaties naar onder andere Turkmenistan, Kazachstan en Kirgizië. In 1944 vond een tweede gedwongen deportatie van de overgebleven Koerden - dit keer uit wat nu Georgië is - plaats. Tienduizenden Koerden kwamen tijdens deze gedwongen deportaties - die veelal plaatsvonden in erbarmelijke omstandigheden in treinwagons - om het leven door infecties, honger en geweld.
Tijdens de Oorlog in Nagorno-Karabach vluchtten tienduizenden (islamitische) Koerden (tezamen met Azerbeidzjanen) uit de door Armenië gecontroleerde gebieden, waardoor tientallen dorpen in dit gebied ontvolkt zijn geraakt. De meeste Koerdische vluchtelingen en ontheemden vestigden zich Ağcabədi (Azerbeidzjan), waar ze in de twintigste eeuw nog in vluchtelingenkampen verblijven. In de Sovjetvolkstelling 1989 werden 152.717 Koerden geregistreerd, waarvan de grootste gemeenschappen in de Armeense Socialistische Sovjetrepubliek (56.127 personen, met name Jezidi's), de Georgische Socialistische Sovjetrepubliek (33.331 personen), de Kazachse Socialistische Sovjetrepubliek (25.425 personen), de Kirgizische Socialistische Sovjetrepubliek (14.262 personen) en de Azerbeidzjaanse Socialistische Sovjetrepubliek (12.226 personen). Tijdens de etnische spanningen tussen Kirgiezen en Oezbeken in juni 1990 in de buurt van de Vallei van Fergana, verhuisden veel Koerden vanuit Kirgizië naar Kazachstan. Zo woonden er in 2020 officieel 47.153 Koerden (0,3% van de bevolking) in Kazachstan. In de Russische volkstelling van 2010 werden 63.818 Koerden geteld (waaronder 40.586 Jezidi's), terwijl er in Armenië in 2011 35.308 Jezidi's en 2.162 Koerden werden geregistreerd. Georgië had in de census van 2014 ruim 12.000 Koerden, waarvan het overgrote deel in Tbilisi woonde, terwijl er in Azerbeidzjan volgens officiële cijfers slechts 6.100 Koerden zijn overgebleven.
Westen.
In veel landen, zoals Nederland en België, wonen Koerdische vluchtelingen. Het aantal Koerdische Irakese vluchtelingen alleen al wordt geschat op 22.800. In Nederland leven momenteel ongeveer 70.000 Koerden. Duitsland heeft de grootste Koerdische gemeenschap in Europa; er wonen ongeveer een half miljoen Koerden. Ook in de Verenigde Staten wonen veel Koerden; vooral de stad Nashville heeft een grote Koerdische gemeenschap. Daarnaast vestigden veel Koerden zich in Frankrijk, Griekenland, Oostenrijk, Rusland, Verenigd Koninkrijk en Zweden.

</doc>
<doc id="25819" url="https://nl.wikipedia.org/wiki?curid=25819" title="Golf (natuurkunde)">
Golf (natuurkunde)

Een golf is een zich ruimtelijk voortplantende verandering (verstoring) of trilling van een plaats- en tijdsafhankelijke fysische grootheid. Men onderscheidt mechanische golven, die aan een medium zoals lucht, water en metaal, gebonden zijn, en golven die zich in het luchtledige kunnen voortplanten, zoals elektromagnetische straling, materiegolven en zwaartekrachtsgolven.
Mechanische golven.
Mechanische golven ontstaan door een verstoring (zie structuuranalyse) van een deel van een elastisch medium. Die verstoring veroorzaakt een trilling rond een evenwichtspositie. Wegens de elastische eigenschappen van het medium zal de storing zich voortplanten van het ene punt naar het volgende. De snelheid van deze voortplanting wordt bepaald door de wisselwerking tussen de traagheid en de elasticiteit van het medium.
De elasticiteit ligt aan de basis van krachten die de toestandsverandering door de storing ongedaan willen maken, terwijl de traagheid zich tegen het herstel verzet.
Soorten.
Een ander onderscheid betreft de richting van de verstoring.
Transversale golf.
Bij een transversale golf staat de richting waarin de deeltjes in het medium trillen loodrecht op de voortplantingsrichting van de golf, zodat een opeenvolging van bergen en dalen ontstaat.
Longitudinale golf.
Bij een longitudinale golf staat de richting waarin de deeltjes van het medium trillen evenwijdig aan de voortplantingsrichting van de golf, zodat er een opeenvolging van verdichtingen en verdunningen ontstaat.
Energietransport.
Proefondervindelijk is vastgesteld dat een watergolf drijvende voorwerpen doet bewegen, waarmee een energieoverdracht aangetoond is tussen de golf en deze voorwerpen. De energie van de golf bestaat uit kinetische energie en potentiële energie. Deze energie wordt doorgegeven tussen de opeenvolgende delen van het medium. Men kan dus stellen dat mechanische golven een energietransport voorstellen zonder dat het medium zich verplaatst.
Algemene golfvergelijking.
In het algemeen is een scalaire ruimtelijke grootheid formula_1 een golf met voortplantingssnelheid formula_2 als voldaan is aan de golfvergelijking:
Voor het eendimensionale geval wordt dit:
Hieraan wordt voldaan door sinusoïden.
Omdat de golfvergelijking lineair is, kan elk fysisch golfverschijnsel worden beschreven als een lineaire superpositie van zulke sinusoïden met verschillende frequenties en amplitudes.
Wiskundige beschrijving.
De beschrijving van deze fenomenen kan met eenvoudige wiskundige modellen gebeuren zolang men zich beperkt tot conservatieve krachten (klassieke mechanica) die vervormingen veroorzaken binnen de elasticiteitsgrenzen van de wet van Hooke.
Vergelijking van een sinusoïdale golf.
De algemene vergelijking van een golf die zich voortbeweegt in de richting van de positieve x-as, is:
Daarin is:
Als de golf zich voortbeweegt in de richting van de negatieve x-as, is de vergelijking
De betekenis van de verschillende parameters wordt hieronder verder uitgelegd.
Karakterisering van golven.
Golven kunnen worden gekarakteriseerd door de volgende grootheden:
Uit de frequentie en de golflengte kan eenvoudig de voortplantingssnelheid v worden berekend:
waarin:
Nu zijn er ook bewegingen die noch het ene noch het andere zijn. De waterdeeltjes in een golf aan het oppervlak van water zullen niet alleen op en neer gaan, maar ook heen en weer, waarbij ze elliptische banen beschrijven tijdens de doorgang van de golf.
Lichtgolven zijn geen mechanische golven. De storing die zich verplaatst is geen massabeweging maar een elektromagnetisch veld. Men noemt ze transversale golven omdat de elektrische en magnetische velden loodrecht staan op die verplaatsing.
Baan van de deeltjes.
Golven kunnen ook beschreven worden volgens de baan van een deeltje in functie van de tijd. Neem een strak gespannen touw, waarbij we een eenmalige ruk geven aan het uiteinde. Hierdoor ontstaat een golf die zich beweegt naar het andere uiteinde. Elk deeltje van het touw zal in rust zijn, totdat de puls dit punt bereikt heeft. Indien we een reeks pulsen induceren dan zullen we een reeks golven krijgen. Voeren we een harmonische beweging uit, dan zullen we een harmonische reeks golven krijgen.
Driedimensionale golven.
Neem nu een driedimensionale puls. Vanuit een punt vertrekt een golf die zich in alle richtingen uitbreidt. Alle punten met een gelijkaardige storing kunnen voorgesteld worden volgens een oppervlak. Voor een puntbron krijgen we een oppervlak dat zich sferisch uitbreidt in functie van de tijd. Dit oppervlak noemt men een golffront. De lijn loodrecht op het golffront (de normaal op het golffront) wordt de golfnormaal of de straal genoemd.
We kunnen dit toepassen voor opeenvolgende pulsen. Indien de opeenvolgende pulsen periodiek zijn, dan kunnen we oppervlakken bepalen waarvan alle punten in fase met mekaar zijn. Is het milieu homogeen en isotroop, dan zal de verplaatsing loodrecht staan op dit golffront.

</doc>
<doc id="25822" url="https://nl.wikipedia.org/wiki?curid=25822" title="Kalkoen (dier)">
Kalkoen (dier)

De kalkoen ("Meleagris gallopavo") is een vogel uit de familie van de fazantachtigen (Phasianidae) en is familie van de kip. 
Kenmerken.
Een kalkoen wordt gekenmerkt door zijn bronskleurig, iriserend verenkleed en de naakte rode kop, met vlezige blauwe en rode lellen aan beide kanten van zijn snavel en het geluid dat hij voortbrengt.
Een volwassen kalkoen heeft tussen de vijfduizend en zesduizend veren, verspreid over zijn hele lichaam. Het verschil tussen de mannetjes en vrouwtjes is vooral aan de kleur te zien: mannetjes zijn veel kleurrijker dan vrouwtjes. Daarnaast hebben mannetjes ook nog sporen en een baard; beide geslachten worden geboren met een kleine knop aan de achterkant van de poten, maar bij het mannelijke geslacht begint dit al snel te groeien tot een gebogen en puntige spoor die wel 5 cm lang kan worden. Mannetjes hebben ook baarden die uit hun borst groeien en een gemiddelde lengte bereiken van 22,5 cm. Hier moet wel aan worden toegevoegd dat 10-20 % van de vrouwtjes ook baarden krijgen.
Leefwijze.
Deze omnivore dieren eten allerlei zaden, kruiden, wortels, knoppen en bloemen, maar ook insecten en andere ongewervelden staan op het menu. De kuikens voeden zich vooral met insecten. Het grootste deel van het jaar leven kalkoenen in groepjes van ongeveer 20 vogels, maar tijdens het broedseizoen hebben de mannetjes elk een eigen territorium. Ze baltsen met uitgespreide staart, laaggehouden vleugels en opgeheven kop, terwijl ze klokkende geluiden maken. Ze paren met meerdere vrouwtjes.
Eigenschappen.
Kalkoenen zijn zeer weerbaar: ze pikken, krabben en delen klappen uit met hun vleugels. Ze hebben een uitstekend gezichtsvermogen overdag, maar 's nachts kunnen ze minder goed zien. Ze zijn ook zeer beweeglijk. Een kalkoen haalt een loopsnelheid van wel 40 km/h en ze vliegen met snelheden van rond de 90 km/h. Het is een standvogel.
Geschiedenis.
De kalkoen bestaat ook in gedomesticeerde vorm. De wilde vorm is afkomstig uit Noord- en Centraal-Amerika, waar hij door de Maya's gehouden werd (ondersoort "Meleagris gallopavo mexicana"). In de 16e eeuw werd de vogel in Europa populair op het menu. Het beest werd bij de Europese ontdekking van Amerika aangezien voor een parelhoen, een vogel die men uit het oosten kende. De namen "kalkoen" ('Calicoet-hoen'), "dinde" (Frans: 'poule d'Inde', 'Indiase kip') en "turkey" (Engels: 'turkey fowl, turkey hen', 'turkije hen') waren oorspronkelijk synoniemen voor het parelhoen. De Pilgrim Fathers namen kalkoenen mee naar Noord-Amerika. Dat was echter onnodig, aangezien daar een andere grote, wilde ondersoort bleek voor te komen, namelijk de "wild turkey" of "Meleagris gallopavo silvestris". Deze ondersoort wordt in de VS traditioneel gegeten op Thanksgiving Day.
In 2010 werden in Nederland ruim 1.000.000 kalkoenen in de landbouw gehouden.
Ondersoorten.
Er worden zes ondersoorten onderscheiden:
Rassen.
Van de gedomesticeerde kalkoen zijn ongeveer twintig rassen bekend:
Trivia.
Op Thanksgiving Day staat traditioneel kalkoen op het menu van de Amerikanen. John F. Kennedy at waarschijnlijk als eerste Amerikaanse president een geschonken kalkoen niet op. Sporadisch werd een kalkoen gespaard door een president. Ronald Reagan gebruikte als eerste het woord gratie voor een kalkoen om een lastige vraag over gratie voor een journalist af te wenden. Bush Sr. gaf als eerste officieel gratie aan een kalkoen en sindsdien is het een gewoonte en inmiddels een traditie, de "National Thanksgiving Turkey".

</doc>
<doc id="25823" url="https://nl.wikipedia.org/wiki?curid=25823" title="Helmparelhoen">
Helmparelhoen

Het helmparelhoen ("Numida meleagris") is een snelle loopvogel uit de familie van de parelhoenders ("Numididae"). Hij leeft vooral op de Afrikaanse savannen ten zuiden van de Sahara. Deze gebieden bestaan uit warme, droge en open vlaktes met enkele bomen en struiken.
Uiterlijk.
Het helmparelhoen is een grote vogel met een rond lichaam en een kleine kop. De grootte varieert van 53 tot 58 centimeter en zijn gewicht is gemiddeld 1,3 kilogram. Zijn naam heeft het helmparelhoen ten eerste te danken aan de witte stippen op het verenkleed, die doen denken aan parels. Daarnaast heeft hij op zijn kop een benige en blauwgekleurde knobbel die aan een helm doet denken.
Voedsel.
Het helmparelhoen is een alleseter. Net als kippen zoeken helmparelhoenders hun eten door met hun sterke klauwen de grond om te wroeten. Ze eten vooral zaden, fruit, slakken, spinnen, wormen, maar ook kikkers, hagedissen, kleine slangen, kleine zoogdieren en teken.
Voortplanting.
Het broeden van eieren doet het helmparelhoen meestal in of na het regenseizoen. De legsels bestaan gemiddeld uit 20 tot 30 eieren. De hen legt haar eieren in een goed bedekte holte en daar broedt ze de eieren in 26 tot 28 dagen uit. De kuikens hebben een schutkleur en hun vleugels groeien snel. Na een week zijn ze al in staat zich al fladderend snel te verplaatsen. De soort wordt in het wild maximaal 12 jaar oud.
Eind negentiende eeuw werd de soort in het wild uitgezet in Duitsland en Hongarije, maar hield daar geen stand.
In Nederland wordt het helmparelhoen met regelmaat verwilderd aangetroffen; voortplanting is daarbij niet vastgesteld.
Gedrag.
Het hoen leeft in groepen van ongeveer 25 dieren, maar in het paarseizoen trekken ze op in paren. De vogel kan vliegen maar is veel meer een loper, hij kan zo op een dag een afstand van 10 kilometer afleggen.
Gebruik door de mens.
Helmparelhoenders worden in veel landen gehouden, vooral voor het vlees maar ook voor eieren. Ze zijn in Europa een veel voorkomend onderdeel van de levende have van kinderboerderijen en kleine dierentuinen.
In België staat het hoen vooral in de kerstperiode op het menu. Voorbeelden van recepten zijn: 'gestoomde parelhoen met groene saus', 'parelhoen met whisky' en 'parelhoen met champignons en glühwein'.
Verspreiding en leefgebied.
De soort telt negen ondersoorten:

</doc>
<doc id="25824" url="https://nl.wikipedia.org/wiki?curid=25824" title="Luchtledige">
Luchtledige



</doc>
<doc id="25825" url="https://nl.wikipedia.org/wiki?curid=25825" title="Koerdistan">
Koerdistan

Koerdistan (Koerdisch: كوردستان [letterlijk land van de Koerden], vroeger Curdia, Latijn: Corduene) is een historisch-geografische landstreek in het noordoosten van het Midden-Oosten die sinds 1918 verdeeld is over Turkije, Perzië (Iran), Syrië, Armenië en Irak en die voornamelijk bewoond wordt door Koerden met een Aramese, Arabische, Turkse en Armeense minderheid.
In bepaalde Koerdische steden dateert de stedelijke nederzetting uit de prehistorie, vooral Piranshahr met 8000 jaar stedelijke nederzetting en Arbil met 6000 jaar stedelijke nederzetting.
Staatkunde en geografie.
De precieze grenzen zijn niet duidelijk, maar Koerdistan bestaat ongeveer uit Turks-Koerdistan (of Noord-Koerdistan, Bakur) in het zuidoosten van Turkije, Iraaks-Koerdistan (of Zuid-Koerdistan, Bashur) in noordelijk Irak (Koerdische Autonome Regio en enkele gebieden daarbuiten), Iraans-Koerdistan (of Oost-Koerdistan, Rojhelat) in noordwestelijk Iran (vooral West-Azerbeidzjan, Kordestan en Kermanshah), West-Koerdistan (Rojava) in het noordoosten van Syrië en een klein gebied in Armenië.
Het gebied heeft een geschatte oppervlakte van ongeveer 191.660 km² tot 392.000 km², afhankelijk van welke gebieden ertoe worden gerekend. Het bestaat voornamelijk uit bergachtige streken (Zagros- en Taurusgebergte) en enkele lager gelegen woestijnachtige streken. Het gebied wordt bevloeid door de twee grote rivieren Tigris en Eufraat.
Sommige Koerdische nationalistische organisaties streven naar een onafhankelijke staat, bestaande uit enkele of alle van de gebieden met Koerdische meerderheden, terwijl andere organisaties streven naar grotere Koerdische autonomie binnen de bestaande nationale grenzen. Iraaks-Koerdistan kreeg als eerste de autonome status in 1970 door een overeenkomst met de Iraakse regering; haar status werd opnieuw bevestigd als een zelfstandige entiteit binnen de federale Iraakse republiek in 2005. Koerden die vechten in de Syrische Burgeroorlog waren in staat om de controle over grote delen van het noordoosten van Syrië over te nemen, de gecreëerde de facto autonome regio heet Rojava.
Bevolking.
Het gebied is etnisch zeer divers. De grootste groep vormen de Koerden, vandaar de naamgeving. In Turks-Koerdistan leven daarnaast ook grote groepen Turken, Zaza en Turkmenen. Op het platteland in Zuidoost-Turkije leven ook nog relatief veel Armeniërs en Arameeërs. In Syrisch- en Iraaks Koerdistan is er eveneens een grote populatie Turkmenen, Arabieren, Arameeërs, Armeniërs en kleinere groepen Jezidi's. In Iraans-Koerdistan vormen de Azeri de grootste minderheid en is ook een kleine gemeenschap van Joden aanwezig.
Naar schatting zijn er ruim 30 miljoen Koerden, waarvan de meeste in Koerdistan zelf wonen; de overige Koerden wonen verspreid over Azië, de Verenigde Staten en vooral Europa.
Taal.
Het Koerdisch ("Kurdî"), waarvan meerdere varianten en dialecten bestaan, is net als het Perzisch een Indo-Iraanse taal. Koerden vieren Newroz (het begin van de lente) wat een aanduiding is voor hun zoroastrische en Indo-Europese afkomst. Daarnaast wordt er het Aramees, Armeens, Turks en Arabisch door verschillende minderheden gesproken.
Geschiedenis.
Uit vondsten in Jarmo (Irak) kan men opmaken dat het gebied reeds in het 7e millennium voor Christus bewoond was. De eerste tekenen van een Koerdistan gaan terug naar ongeveer 3000 voor Christus. Het kreeg zijn huidige etnische structuur pas door de Perzische invallen van circa 800 voor Christus.
In de loop der tijd werden de Koerden geïntegreerd in en veroverd door vele volkeren. Het gebied werd in de 16e eeuw verdeeld tussen het Ottomaanse en het Safawidenrijk (1501-1736). In de tijd van de Ottomanen woonden de meeste Koerden in de buurt van Amed.
Eerste Wereldoorlog en interbellum.
Na de val van het Ottomaanse Rijk aan het einde van de Eerste Wereldoorlog werd in het Verdrag van Sèvres, dat eenzijdig werd opgesteld door de geallieerden onder leiding van de Engelsen en Fransen, de Koerden (en ook andere volkeren zoals de Armeniërs) een eigen land beloofd. Dit verdrag is echter nooit geaccepteerd door de Turken. Mustafa Kemal Atatürk begon een Onafhankelijkheidsoorlog en verjoeg de geallieerden uit het huidige Turkije. De Vrede van Lausanne was hiervan het gevolg. Hierin komen de woorden "Koerden", "Koerdistan" of "Koerdisch" niet voor; alhoewel er veel artikelen waren die over onder meer de Koerden gingen, werden ze niet bij naam genoemd (artikelen 38 t/m 44 waarborgden de rechten van minderheden, maar vooral die van "niet-moslimminderheden").
Omdat "Koerd" zeggen - oftewel alles wat ermee te maken had - verboden was, werden Koerden sinds de jaren 1930 officieel "Bergturken" genoemd. Dit leidde tot hevige opstanden zoals de Opstand van Sheik Said of de Opstand van Dersim. Deze opstanden werden door de Turkse regering allemaal bruut neergeslagen. Door het hele land werden Koerden vervolgd en geëxecuteerd, onder wie ook Sheik Said Piran. De aanvoerder van de Opstand van Dersim, Seyid Riza, werd met andere Koerdische leiders en strijders opgehangen.
Na 1945.
In 1946 riepen Koerden onder leiding van Mustafa Barzani, gesteund door Russische bezettingstroepen, de Republiek Mahabad uit in Noord-Iran. Echter, zodra de Russen zich terugtrokken maakte het Iraanse leger een einde aan de republiek. Barzani vluchtte naar de Sovjet-Unie, maar mocht na de val van de Iraakse monarchie in 1958 terugkeren naar Irak. Evenwel werden de beloften aan zijn partij KDP voor autonomie voor de Iraakse Koerden niet nagekomen.
In de jaren 80 begon de PKK onder leiding van Abdullah Öcalan een gewapende strijd voor een onafhankelijk Koerdistan. De strijd heeft al meer dan 30.000 doden gekost maar nog geen Koerdische autonomie opgeleverd.
De Koerden in het tegenwoordig Turkije werden voor een groot deel door de Turken geassimileerd. Veel Koerden uit Turkije (Noord-Koerdistan) kunnen dan ook geen Koerdisch meer spreken.
Politiek.
Veel Koerden streven er al sinds het begin van de 20e eeuw naar om hun volk te verenigen in een onafhankelijke staat. Deze wens domineert de Koerdische politiek in de betrokken landen. Heden ten dage zijn er zowel pacifistische Koerdische organisaties als Koerden die gewapend strijd voeren met als doel autonomie voor Koerdistan. Op 25 september 2017 sprak een niet-bindend referendum zich met ruim 92% voor een onafhankelijk Koerdistan uit.
Irak.
In het noorden van Irak (Zuid-Koerdistan) hebben de Koerden gedeeltelijke autonomie gekregen, mede dankzij het ineenstorten van het centraal gezag van Saddam Hoessein tijdens de Irakoorlog (sinds 2003) en de militaire steun geboden door de Multinationale troepenmacht in Irak. Sedertdien wint Iraaks-Koerdistan geleidelijk aan autonomie, met als belangrijke politieke kwestie de status van de oliestad Kirkoek, die formeel buiten de Koerdische regio valt maar er mogelijk bij aan zal sluiten. Iraaks-Koerdistan heeft de afgelopen jaren wereldwijd diplomatieke banden aangeknoopt, met als een van de belangrijkste landen buurland Turkije.
Iran.
Ook wel Oost-Koerdistan genoemd en omvat het noordwesten van Kordestan, Kermanshah, Ilam en delen van West-Azerbeidzjan. Van de twaalf tot vijftien miljoen Iraanse Koerden is een groot deel sjiitisch.
Turkije.
Als gevolg van de staatsgreep van Mustafa Kemal Atatürk, waaruit de Republiek Turkije werd uitgeroepen, werd Turkije een panturkische staat die de rechten van minderheden zoals de Koerden en Arameeërs niet wilde erkennen. De Koerden werden behandeld als tweederangsburgers. Ze werden "bergturken" genoemd, die werd verboden om het Koerdisch te spreken en ze mochten zichzelf niet Koerdisch noemen.
Het taboe op de naam van Koerdistan en de Koerden in de politiek werd begin 21e eeuw doorbroken. De regering van Recep Tayyip Erdoğan heeft, mede met het oog op Turkse EU-toetreding, hervormingen doorgevoerd ten aanzien van de Koerden. Hoewel de PKK verboden en bestreden blijft, worden andere Turks-Koerdische partijen toegelaten. Door de hoge kiesdrempel slagen Koerdische kandidaten er vooralsnog niet in met een partij in het Turkse parlement te komen, maar door als onafhankelijke partij op te komen en na de verkiezingen een fractie te vormen in het parlement kunnen Koerden steeds meer deelnemen aan de Turkse politiek.
Syrië.
Tijdens de Syrische Burgeroorlog hebben de Syrische Koerden kans gezien om een autonoom gebied te realiseren, genaamd Ro­ja­va.
Koerdistan
Sport.
Koerdistan wordt in het voetbal vertegenwoordigd door het Koerdisch voetbalelftal. Het speelt soms internationale wedstrijden. Het team bestaat vooral uit spelers uit de Iraakse Koerdische Autonome Regio. Onder auspiciën van de voetbalbond NF-Board bereikten de Koerden tweemaal de finale van het VIVA-wereldkampioenschap voetbal, waar het zowel in 2009 als in 2010 verloor van Padanië.

</doc>
<doc id="25826" url="https://nl.wikipedia.org/wiki?curid=25826" title="Hermelijn (dier)">
Hermelijn (dier)

De hermelijn ("Mustela erminea") is een klein zoogdier uit de familie van de marterachtigen (Mustelidae). De wetenschappelijke naam van de soort werd in 1758 gepubliceerd door Carl Linnaeus in de tiende editie van "Systema naturae".
Kenmerken.
De hermelijn is familie van de wezel en lijkt er veel op, maar de hermelijn is zwaarder. Hij heeft een langgerekt lichaam. De vacht is kastanjebruin van kleur, met een gelig witte buikzijde en een zwarte staartpunt. De hermelijn heeft een zomer- en een wintervacht. In de zomer is de vacht roodachtig bruin, in de winter is ze wit. In het noorden van het verspreidingsgebied wordt de vacht geheel wit (met uitzondering van het zwarte staartpuntje), maar in zuidelijker gelegen gebieden wordt ze slechts gedeeltelijk wit. In vroegere tijden werden de wintervachten van hermelijnen massaal verwerkt in de bontafzettingen van koningsmantels, vandaar de overdadige zwarte stippen daarop.
Het dier kan 16 tot 31 centimeter lang worden, met een staartlengte van 9,5 tot 14 centimeter en een gewicht van 90 tot 445 gram. Mannetjes zijn veel groter dan vrouwtjes. De kop-romplengte van een mannetje is gemiddeld 297 millimeter, de staartlengte 117 millimeter en het lichaamsgewicht is 200 tot 445 gram. Het vrouwtje heeft een kop-romplengte van 264 millimeter, met een staartlengte van 110 millimeter en een gewicht van 140 tot 280 gram. Noordelijke populaties zijn kleiner van formaat.
Gedrag.
De hermelijn is zowel overdag als 's nachts actief, met rustpauzes tussendoor. Het is een carnivoor, die voornamelijk op knaagdieren als woelmuizen jaagt. Ook vogels en haasachtigen (die groter zijn dan hijzelf) worden gedood. Mannetjes doden grotere prooidieren dan vrouwtjes. De prooidieren worden met een beet in de nek gedood. Typisch gedrag van de hermelijn is het kegelen waarbij het dier op de achterpoten zittend het lichaam omhoog strekt om het gebied te overzien.
Voortplanting.
De paartijd valt in mei en juni. Tijdens de paartijd gaat het mannetje zwerven. Zijn woongebied overlapt dan enkele territoria van vrouwtjes. De draagtijd wordt met 280 dagen verlengd, en pas in maart komt het embryo tot ontwikkeling, waarna de eigenlijke draagtijd 21 tot 28 dagen duurt.
Ze leven solitair in territoria. Binnen een territorium bevinden zich twee tot tien nesten. Hermelijnen gebruiken een holle boom, een ruimte tussen rotsen of een verlaten hol als nest. De verlaten holen kunnen van prooidieren zijn. Het nest wordt bedekt met de vacht van knaagdieren.
In april en mei worden vijf tot twaalf jongen geboren. De jongen zijn blind en doof, maar zijn al bedekt met een bleke, pluizige vacht. Een donkerbruine maan groeit op de nek. Als de moeder de jongen verplaatst, grijpt ze de jongen in deze maan. Na vier weken krijgen ze hun eerste prooi en ze worden gespeend na vijf weken. Na twaalf weken kunnen de jongen goed jagen. Rond deze tijd zijn ze onafhankelijk.
Na een jaar zijn de mannetjes geslachtsrijp, vrouwtjes al na vijf weken. In juli en augustus verlaten de jongen het nest. Mannetjes trekken verder weg dan vrouwtjes.
Volwassen mannetjes paren soms met jonge vrouwtjes, die nog niet gespeend zijn. Deze vrouwtjes zijn praktisch hun gehele kindertijd drachtig.
Hermelijnen kunnen tien jaar oud worden, maar gemiddeld worden ze slechts anderhalf jaar oud.
Verspreiding en leefgebied.
De hermelijn komt voor in heel Alaska en Canada, het westen en noordoosten van de Verenigde Staten, Europa en Noord-Azië, zuidwaarts tot de Kaukasus, de Himalaya en Japan. Hij is ingevoerd in Nieuw-Zeeland. Hij komt in alle biotopen voor, zolang er voldoende bedekking is om in te schuilen. Hij is dus te vinden van de kust tot de bergen, in moerasgebieden en in weilanden.

</doc>
<doc id="25827" url="https://nl.wikipedia.org/wiki?curid=25827" title="Zwarte koppen ziekte">
Zwarte koppen ziekte



</doc>
<doc id="25828" url="https://nl.wikipedia.org/wiki?curid=25828" title="Atheneum">
Atheneum

Het atheneum (vernoemd naar het door keizer Hadrianus in Rome gestichte Athenaeum) is in Nederland een vorm van voortgezet onderwijs (voor 12- tot 18-jarigen). De zesjarige opleiding is een vorm van voorbereidend wetenschappelijk onderwijs (vwo) zonder de klassieke talen Grieks en Latijn.
In Vlaanderen is het Koninklijk Atheneum (KA) een openbare school van het Gemeenschapsonderwijs (onderwijs van de Vlaamse Gemeenschap) met algemeen secundair onderwijs (ASO), het Koninklijk Technisch Atheneum (KTA) met technisch secundair onderwijs (TSO). Naast het Gemeenschapsonderwijs bestaat ook het vrij onderwijs (niet-overheidsgerelateerd) en het officieel onderwijs, dat georganiseerd wordt door de lokale besturen, dat wil zeggen steden en gemeenten of provincies.
Het atheneum in Nederland.
Met de invoering van de Mammoetwet in 1968 werd het atheneum met het gymnasium samengevoegd in het vwo. Het atheneum is hiermee de opvolger van de vroegere Hogere Burgerschool (HBS). De exameneisen zijn gelijk voor alle vwo-leerlingen, maar gymnasiasten doen ook eindexamen in ten minste een van de klassieke talen.
Tot 2000 (veel scholen 2001) deden atheneumleerlingen eindexamen in de A (alfa)- of de B (bèta)-richting. A legde de nadruk op talen, B op de exacte vakken. Op de meeste scholen was de leerling echter redelijk vrij om een eigen pakket samen te stellen. De enige beperking was vaak wanneer vakken elkaar roostertechnisch overlapten. Hierdoor kwam het nogal eens voor dat leerlingen zogenaamde "pretpakketten" samenstelden.
Sinds de nieuwe inrichting van de tweede fase (de laatste drie leerjaren) doet iedere leerling eindexamen in een of twee van de vier profielen: Cultuur &amp; Maatschappij, Economie &amp; Maatschappij, Natuur &amp; Gezondheid en Natuur &amp; Techniek. In 2007 werd de 2e fase herzien. De profielen blijven behouden, maar vakken die in meerdere vormen beschikbaar waren worden 1 vak, (bijvoorbeeld Frans-1 en Frans-1,2 of scheikunde-1 en scheikunde-1,2). Wiskunde blijft wel in verschillende vormen beschikbaar. De indeling voor de profielen veranderde ook, zo is bij Natuur en Gezondheid geen natuurkunde meer verplicht en mag er wiskunde A worden gekozen.
Veel athenea zijn met andere schooltypen verenigd in een scholengemeenschap of lyceum. Van de vwo-leerlingen volgde in het schooljaar 2015-2016 ongeveer 73% het atheneum en 27% het gymnasium.
Het Atheneum in Vlaanderen.
In Vlaanderen hebben scholieren de keuze tussen
Openbare scholen bieden vrije keuze van lessen niet-confessionele zedenleer of godsdienst (katholiek, protestants, joods, islam, ...).
Een Atheneum is een school van het GO! - Onderwijs van de Vlaamse Gemeenschap voor algemeen secundair onderwijs (ASO, voorheen ook "humaniora" genoemd). Een Technisch Atheneum (TA) is een school voor technisch secundair onderwijs (TSO) en/of beroepssecundair onderwijs (BSO). 
Sinds enkele jaren zijn Athenea, net als andere scholen, opgenomen in scholengemeenschappen.
Vele (Technische) Athenea dragen nog de titel "Koninklijk" voor "Atheneum", dit stamt nog van in de tijd dat het onderwijs door het koninkrijk, en dus nog niet door de gemeenschappen, werd aangeboden. Sommigen stappen hiervan af, zoals het Atheneum van Diksmuide.
Met het woord Atheneum duidt men overigens ook het "gebouw" van zo'n school aan, sommige met architecturale waarde. Bekende athenea zijn: het Koninklijk Atheneum van Antwerpen, het Koninklijk Atheneum 1 Centrum Oostende, het Koninklijk Atheneum van Veurne, het Koninklijk Atheneum van Gent, het Koninklijk Atheneum van Denderleeuw, het Koninklijk Atheneum van Dendermonde e.a.
Het atheneum in Suriname.
In Suriname zijn er twee athenea: het Vrije Atheneum dat het best vergelijkbaar is met het Nederlandse atheneum, en het Openbaar Atheneum dat een havo-top is (klas 4 en 5).

</doc>
<doc id="25829" url="https://nl.wikipedia.org/wiki?curid=25829" title="Algiers">
Algiers

Algiers (Frans: "Alger", Arabisch: الجزائر "Jezairi", letterlijk: "de eilanden") is de hoofdstad en de grootste stad van het Noord-Afrikaanse land Algerije. De stad is in 944 gesticht door Buluggin ibn Ziri, zoon van de stichter van de Ziriden-dynastie. Ze is gesitueerd aan de westkant van een baai aan de Middellandse Zee, waaraan ze haar naam heeft te danken. De stad is gebouwd op de flanken van het gebied in Algerije dat Sahel heet, een rij heuvels die parallel aan de kust ligt. Algiers telde 2.481.788 inwoners bij de laatste volkstelling van 2008. In de agglomeratie woonden toen 7.796.923 mensen. Ongeveer de helft van de bevolking heeft een oorsprong in het nabijgelegen Kabylië.
De stad heeft een zeehaven en een belangrijke textiel- en leerindustrie. Ze is daarnaast vooral een universiteitsstad. Algiers bestaat uit twee delen: een modern deel, op een vlak gebied aan de zeekust gebouwd en de oude stad die tegen de steile heuvels is gelegen en onder andere uit de kasba of citadel bestaat. Deze kasba staat sinds 1992 op de Werelderfgoedlijst van UNESCO.
Geschiedenis.
Eerste stad Icosium/Ikosim.
De stad, vroeger genaamd Icosium door de Romeinen, was een Fenicische handelspost van voor de vierde eeuw voor christus. De stad maakte later deel uit van het Carthaagse Rijk. In 202 BC kwam de stad onder de Romeinse invloed. De stad bleef deel uitmaken van het Romeinse Rijk tot 429 AD toen de Vandalen de stad plunderden. Met een verdrag tussen de Romeinen en de Vandalen kwam de stad vanaf 442 AD weer onder Romeinse invloed. Na de overname in het begin van de zesde eeuw door de Berberstammen, werd 533 AD werd de stad heroverd door het Byzantijnse rijk.
Tweede stad.
De moslims veroverden Algiers In 700 AD op de Berberstammen. Tegen die tijd was er van de stad weinig overgebleven dan ruïnes. De Berbers bleven zich verzetten tegen de verschillende Islamistische kalifaten. De emir Bologhine ibn Ziri van de Zirides dynastie bouwde de stad Algiers op de ruïnes van de oude stad Icosium. In 960 noemde hij de nieuwe stad «El Djazair Beni Mezghenna». In 1097 werd de Grote moskee gebouwd onder het bewind van de Emir Ali ibn Yusuf. In 1151 AD veroverde Abd al-Mu'min ibn Ali Algiers. Hiermee begon de Berberse Almohaden dynastie. Na het verval van de Almohaden in de Magreb kuststreek in 1236 maakte de stad deel uit van het koninkrijk van Tlemcem onder het bestuur van de Zianiden dynastie.
Met de Spaanse verovering van Grenada in 1492 ontving de stad veel Joodse en islamitische vluchtelingen uit Spanje. In 1510 veroverden de Spanjaarden de stad Algiers en bouwden het fort ´el Peñón de Argel´ op een eiland van de baai van Algiers. In 1516 riepen de inwoners de hulp in van de Turkse zeerover ´Arudj Barberousse´ om de stad te bevrijden van de Spanjaarden. Dit lukte, maar de Spanjaarden bleven in het bezit van het fort tot 1520. De Spanjaarden werden definitief verjaagd met de hulp van de Ottomanen. Dat was het begin van Barbarijse provincie van Algiers, die een grote onafhankelijkheid genoot binnen het Ottomaanse Rijk. De stad werd een uitvalbasis voor piraten. Ook Nederlandse piraten hebben Algiers als uitvalbasis tegen Spanje gebruikt tot 1609. Veel Europese landen betaalden losgeld om hun schepen vrij te kopen en/of afkoopgeld om hun schepen te vrijwaren van piraterij. De stad werd wegens de piraterij diverse keren aangevallen door de Europese marines/schepen:
Moderne tijd.
Na een driejarige blokkade in het kader van een Frans Ottomaanse oorlog stuurde Frankrijk in 1830 een expeditieleger naar Algiers als een strafexpeditie, maar de Fransen zijn gebleven en hebben Algerije onder koloniaal bewind geplaatst. Met de kolonisatie werd de stad voor de Eerste Wereldoorlog hoofdzakelijk bewoond door Europeanen. Na de Eerste Wereldoorlog kwamen veel plattelandsbewoners naar de stad en was er een grote inheemse bevolkingsgroei waardoor de Europeanen weer een minderheid werden. De Franse inwoners beschouwden Algerije niet als een kolonie maar als een land dat integraal deel uitmaakte van Frankrijk. De Algerijnse stad werd dan ook zoveel mogelijk als een Franse stad ingericht. Initieel werden veel Arabische wijken met nauwe straten gesloopt en herbouwd om ruimte te geven aan voertuigen. Gaande weg is er meer respect gekomen voor de Arabische cultuur en werden meer oorspronkelijke gebouwen bewaard. De Fransen vestigden zich hoofdzakelijk in de buitenwijken.
De spoorwegmaatschappij `Chemins de fer sur routes d'Algérie` (CFRA) bouwde en exploiteerde vanaf 1894 een metersporig lokaalspoornet in en rond Algiers. Later werden deze lijnen geëlektrificeerd. De laatste van deze spoor/tramlijnen sloot in 1958. Naast dit streekspoornet werd vanaf 1896 een elektrisch tramnet op 1055 mm spoorwijdte geëxploiteerd door de `Société des tramways algériens` (TA) . De laatste trams reden tot 1960, wanneer tijdens een oproer de trams werden ingerukt en nooit meer terugkwamen.
Na de Franse capitulatie kwam Algerije onder het gezag van de Franse Vichy vazalstaat. Op 8 november 1942 kwam door middel van een Amerikaanse invasie en met hulp van de Franse weerstand, Algiers in handen van de geallieerden onder de operatie Torch. Dit verliep zonder veel bloedvergieten en het Frans koloniaal leger sloot zich aan bij de geallieerden en de Franse regering in ballingschap. Algiers wordt het geallieerde hoofdkwartier in Noord-Afrika. De ´Comité français de Libération nationale´ wordt opgericht in juni 1943, een voorlopige Franse regering. In november trad de ´Assemblée consultative provisoire´, een voorlopig parlement in functie. In een wet over de organisatie van de staat na de bevrijding, die op 21 april 1944 wordt bekrachtigd, wordt het vrouwenkiesrecht geregeld. (Er waren al wetten hiervoor aangenomen maar die sneuvelden telkens bij de Franse senaat). Op 3 juni 1944 hernoemde de Franse regering in ballingschap zich ´Gouvernement provisoire de la République française´ en verhuisde van Algiers naar Parijs zodra deze laatste bevrijd werd.
Tijdens de burgeroorlog werd in Algiers in 1956 de ´Zone autonome d'Alger´ uitgeroepen. Eind 1957 kwamen 10.000 Franse paracommando-troepen de stad bezetten om het verzet te breken, de slag om Algiers. Deze wordt gewonnen door het Franse leger, maar wel met grote morele schade door het gebruik van martelingen en andere repressieve methodes die ook in Frankrijk verzet opwierpen. Na een volksraadpleging voor de onafhankelijkheid werd er tijdens de nacht van 21 op 22 april 1961 in Algiers een mislukte staatsgreep gepleegd door Franse militairen die Algerije Frans wilden houden. Op 5 juli 1962 werd Algerije onafhankelijk. Het gevolg was dat ongeveer 350.000 personen van Europese en joodse origine de stad verlieten en emigreerden naar Frankrijk. De banden met Frankrijk blijven sterk.
Transport.
Openbaar vervoer.
De stad heeft als railinfrastructuur twee spoorlijnen, een metro en een tramlijn. De eerste spoorlijn in Algerije is geopend op 8 september 1862 van Algiers tot Blida naar het westen. De spoorlijn van Algiers naar Constantine naar het oosten werd geopend in 1886. Zowel de west- als de oostspoorlijn komen samen in El Harrach voor het gezamenlijk traject naar het kopstation in het centrum van de stad. Er rijden voorstadstreinen tot Baba Ali (westlijn) en Reghaìa (oostlijn). De eerste sectie van de metrolijn tussen Tafourah - Grande Poste en Haï El Badr is geopend op 31 oktober 2011. Op 4 juli 2015 werd de metrolijn verlengd van Hai El Badr tot El Harrach Centre. De metrolijn heeft 14 stations en is 11,6 km lang en rijdt automatisch hoewel er nog een bestuurder aanwezig is. De metro wordt nog verder verlengd naar de luchthaven en naar de oude stad. Op 8 mei 2011 werd de eerste sectie van een moderne tramlijn geopend van Bordj el Kiffan tot Cité Mokhtar Zerhouni. Na twee verlengingen rijdt de tram van Dergana tot Les Fusillés waar er aansluiting is op de metro. De tram rijdt op een vrije baan.
Sport.
Algiers heeft vijf clubs die meestal in de hoogste klasse spelen en ook allen al landskampioen werden: CR Belouizdad, MC Alger, NA Hussein Dey, USM Alger en USM El Harrach. Ook RC Kouba werd landskampioen, maar deze club speelde in 2009 voor het laatst in de hoogste klasse.
Klimaat.
Algiers heeft een mediterraan klimaat met lange, warme en droge zomers en relatief koele, natte winters.

</doc>
<doc id="25831" url="https://nl.wikipedia.org/wiki?curid=25831" title="Claudie Haigneré">
Claudie Haigneré

Claudie Haigneré (Le Creusot, 13 mei 1957) voorheen Claudie André-Deshays, is een Frans ruimtevaarder, wetenschapper en politicus.
Ze is de tweede niet-Russische Europese vrouw in de ruimte. Ruim vijf jaar eerder vloog de Britse Helen Sharman in de ruimte. Haigneré vloog één keer naar de Mir en één keer naar het internationale ruimtestation ISS.
Haigneré beëindigde haar ruimtevaartcarrière in 2002 en werd politicus. Ze diende in de regering van Jean-Pierre Raffarin als staatssecretaris van onderzoek en nieuwe technologieën (2002-2004) en als minister van Europese zaken (2004-2005).
Ze werd in april 2007 benoemd tot Commandeur in het Legioen van Eer. Ze is getrouwd met voormalig astronaut Jean-Pierre Haigneré.

</doc>
<doc id="25832" url="https://nl.wikipedia.org/wiki?curid=25832" title="Onzevader">
Onzevader

Het Onzevader of Paternoster is het meest verbreide christelijke gebed en dateert uit de 1e eeuw. Het gebed is gericht tot God en werd volgens de evangeliën in het Nieuwe Testament van de Bijbel door Jezus Christus zelf aan zijn leerlingen geleerd. Het gebed staat in Matteüs 6:9-13 als onderdeel van de bergrede en in Lucas 11:2-4. De versie van Lucas is korter dan die van Matteüs.
De Woordenlijst van de Nederlandse taal vermeldt 'Onzevader' als officiële spelling, maar in de katholieke, orthodoxe en protestantse traditie is 'Onze Vader' gebruikelijker. Het wordt ook het 'Gebed des He(e)ren' of 'het allervolmaakste gebed' genoemd en is een van de bekendste gebeden in de Kerk.
Teksten.
De oudste teksten van het Onzevader die zijn overgeleverd, zijn in het Koinè-Grieks. In het Nederlandse taalgebied heeft elke religieuze stroming meestal een eigen vertaling. Er zijn verschillende protestantse vertalingen. De weergaven hieronder gaan uit van de langere versie van Matteüs.
Joods karakter.
Het Onzevader vertoont veel overeenkomsten met oude Joodse gebeden. Ook is de inhoud van het gebed sterk gekleurd door teksten uit de Hebreeuwse Bijbel en de Septuagint. De aanhef lijkt onder meer op uitdrukkingen in Jesaja 63:15-16 en 64:7, de eerste bede op uitdrukkingen in Jesaja 29:23 en Ezechiël 36:23, de tweede bede op Obadja 1:21, de derde op 1 Samuel 3:18 en 1 Makkabeeën 3:60, de vierde op Spreuken 30:8, de vijfde op Sirach 28:2 en de zesde op Psalm 17:30 (Septuagint) en Psalm 26:2. De lofprijzing in de jongere handschriften is gebaseerd op 1 Kronieken 29:11-13.
Tekstvarianten.
De versie van Matteüs in de wetenschappelijke uitgave van het Nieuwe Testament (Nestle-Aland) is korter dan die in de Textus Receptus, de tekstvorm die in gebruik was voor de opkomst van de moderne tekstkritiek.
In jongere handschriften is de versie van Lucas uitgebreid aan de hand van Matteüs.
Rooms-katholieke vertaling.
Vertalingen tot 2016.
De huidige vertaling van het Onzevader werd in 2014 geschreven en hief de bestaande verschillen tussen België en Nederland op. Deze tekst werd van kracht vanaf de advent van 2016, vanaf 27 november 2016. Tot dan bleven de oude Belgische en Nederlandse vertalingen in gebruik.
De verschillen met de vertaling die vanaf 27 november 2016 wordt gebruikt, zijn vet-gecursiveerd aangegeven.
Protestantse vertaling.
Vertaling volgens het Nederlands Bijbelgenootschap
Oud-Katholieke vertaling.
Vertaling volgens het Oud-Katholiek Kerkboek:
Raad van Kerken / Oecumenisch.
Oecumenische vertaling zoals die wordt voorgesteld door de Raad van Kerken.
Vertaalaspecten.
Letterlijke vertaling eerste zinnen.
Volgens evangelisch spreker David Uijl zijn alle moderne vertalingen van het Onzevader fout. Hij stelt dat omdat de werkwoorden in de eerste drie zinnen van het Onzevader de vorm hebben van de imperativus aoristus in de 3e persoon, deze niet gericht zijn aan 'Onze Vader'. De vertaling van Uijl luidt als volgt:
In twee artikelen in het Nederlands Dagblad en het Reformatorisch Dagblad stelde dr. Michael C. Mulder, universitair docent Nieuwe Testament en judaïstiek aan de Theologische Universiteit Apeldoorn, dat de eerste drie werkwoorden in het Onzevader niet verkeerd vertaald zijn.
Vertaling van het woord "epiousion" met dagelijks.
De vertaling van het Griekse ἡμῶν ἄρτον τὸν ἐπιούσιον, "hemōn arton ton epiousion" als 'ons dagelijks brood' is omstreden. Het woord "epiousion" komt in geen of slechts een enkele buiten-Bijbelse bron voor en ook in de Bijbel wordt het woord alleen in het Onzevader gebruikt. De traditionele vertaling als ‘dagelijks [brood]’ wordt door de meeste moderne geleerden afgewezen, mede door het erop volgende καθ ἡμέρᾱν, "kath hèméran", "vandaag". Mogelijke vertalingen die tegenwoordig worden voorgesteld zijn onder andere '[brood] dat nodig is om te bestaan' en '[brood] voor de komende dag', waarbij 'de komende dag' vaak een eschatologische betekenis krijgt. Soms wordt het brood als iets symbolisch opgevat, naar de woorden uit Deuteronomium 8:3 en Matteüs 4:4 dat de mens niet van brood alleen zal leven, maar van elk woord dat uit de mond van God komt. Andere interpretaties stellen echter dat de voorafgaande woorden ‘heden/vandaag’ en ‘ons’ erop duiden dat het gaat om gewoon tastbaar brood of voedsel.
Gebruik.
Verschillen tussen protestanten en rooms-katholieken.
In het Onzevader, zoals gebruikt door de protestanten, komen alle drie de onderdelen van een gebed terug, in de katholieke versie zijn de verschillen: beproeving in plaats van verzoeking en kwade in plaats van boze:
De slotwoorden "Want van U is het koninkrijk en de kracht en de heerlijkheid in eeuwigheid" ontbreken in de oudste handschriften van Matteüs.
Embolisme.
In de katholieke misviering volgens de Novus Ordo Missae sluit de priester het gebed af met het embolisme.
Orthodoxe Kerk.
In de orthodoxe kerken wordt de doxologie nooit uitgesproken door de gelovigen. Deze wordt altijd gedaan door de priester. In de Griekse traditie gebruikt men bij het afwezig zijn van de priester: "Door de gebeden van onze Heilige Vaders, Heer Jezus Christus Onze God ontferm U over ons, Amen."
Indisch Onze Vader.
Het Indisch Onze Vader is ontstaan tijdens de Japanse bezetting van Nederlands-Indië. De Japanse geheime dienst, de Kempeitai, had tijdens de Tweede Wereldoorlog in Nederlands-Indië een Indisch meisje gevangengenomen. Iedere avond om zes uur zong zij in de gevangenis het Onzevader, zoals zij dat geleerd had op de kloosterschool van de Ursulinen in Batavia.
Het lied kreeg in de oorlog een speciale bekendheid, doordat de gevangenen die na verhoor door de Kempeitai naar hun kamp terugkeerden, dit gebed zongen voor hun lotgenoten. Dit gezongen gebed wordt vaak tijdens herdenkingen ten gehore gebracht, zoals sinds 1970 op de jaarlijkse Nationale Herdenking 15 augustus 1945.
Parodie.
Het Gentsch Vader-Onze is een parodie op het Onzevader, geschreven door een anonieme auteur in 1572.

</doc>
<doc id="25834" url="https://nl.wikipedia.org/wiki?curid=25834" title="Weesgegroet">
Weesgegroet

Het Weesgegroet (Latijn: "Ave Maria") is een gebed gericht aan de Heilige Maagd Maria, de moeder van Jezus Christus. Het neemt een belangrijke plaats in binnen het rozenkransgebed.
De namen Maria en Jezus zijn aan het eerste, respectievelijk tweede deel toegevoegd. Pas na de elfde eeuw is het gebruik van het Weesgegroet vast te stellen uit bronnen. Het derde deel van het gebed komt niet uit het evangelie en is dus later ontstaan. Rond het Concilie van Trente (16e eeuw) is het derde deel officieel toegevoegd.
In de (Byzantijnse) oosterse kerken bidt men een gebed dat op het Weesgegroet lijkt:
Toonzettingen.
Verschillende componisten hebben het Ave Maria getoonzet, onder wie Gounod. In zijn "Ave Maria" gebruikt hij het akkoordenpatroon van de eerste Prelude uit "Das wohltemperierte Klavier" van J.S. Bach als basis voor zijn melodie. 
Wereldberoemd is ook "Ellens dritter Gesang", beter bekend als het "Ave Maria" van Schubert. In veel uitvoeringen wordt daarbij de originele Duitse tekst vervangen door het Latijnse "Ave Maria".

</doc>
<doc id="25835" url="https://nl.wikipedia.org/wiki?curid=25835" title="Paternoster">
Paternoster

Paternoster betekent "Onze Vader" en komt voor in verschillende betekenissen:

</doc>
<doc id="25836" url="https://nl.wikipedia.org/wiki?curid=25836" title="Ave Maria">
Ave Maria



</doc>
<doc id="25837" url="https://nl.wikipedia.org/wiki?curid=25837" title="Patholoog-anatoom">
Patholoog-anatoom



</doc>
<doc id="25838" url="https://nl.wikipedia.org/wiki?curid=25838" title="Lawaaidoofheid">
Lawaaidoofheid

Lawaaidoofheid is het verschijnsel dat iemand permanente gehoorschade kan oplopen door meestal langdurige blootstelling aan lawaai. Met behulp van audiometrie kan lawaaidoofheid worden vastgesteld.
Het gehoor is een zintuig dat erg gevoelig is voor langdurige overbelasting. Deze overbelasting begint al bij een geluidsniveau van 80 dB(A) gedurende langere tijd. Deze waarde wordt, uitgaande van 8 uren per dag en 5 dagen in de week, gedurende meerdere werkzame jaren, als veilige grens beschouwd in de Arbeidsomstandighedenwet (ARBO wetgeving).
Bij hogere geluidsniveaus moet de periode van blootstelling korter zijn om permanente beschadiging van het oor te voorkomen. Bij 3 dB toename van het geluid (dit is een factor 2), mag de periode slechts de helft zijn, dus bij 83 dB(A) is maximaal 4 uren toegestaan.
Tot de jaren 80 (van de 20e eeuw) heersten er op veel werkplekken geluidsniveaus die de veilige grens overschreden. Met name in fabrieken en in de bouw (onder andere heimachines) waren plekken waar mensen in geluidsniveaus van 90 tot wel 110 dB(A) moesten werken. Sommige mensen droegen daarbij geen of onvoldoende gehoorbescherming (oorpluggen en geluidskappen). Door de langdurige blootstelling aan deze geluidsniveaus ontstond permanente gehoorschade, vanwege de oorzaak meestal "lawaaidoofheid" genoemd. Ook militairen (dienstplichtigen) hebben vaak lawaaidoofheid door het schieten met een geweer vlak naast het oor. Meestal betreft dit dan ook één oor.
In jaren tachtig is via de Nederlandse ARBO wetgeving veel geregeld op het gebied van geluidsniveaus. Boven de 85 dB(A) is uitreiking van en toezien op het gebruik van gehoorbeschermingsmiddelen verplicht voor de werkgever (én de werknemer). Later werd deze grens aangescherpt tot 80 dB(A).
Na blootstelling aan een te hoog geluidsniveau ontstaat een tijdelijke verhoging van de gehoordrempel, die zich echter na een tijdje weer spontaan herstelt. Ook kan men last van oorsuizen krijgen (ook wel tinnitus genoemd). Als men terwijl de tijdelijke verhoging van de gehoordrempel nog bestaat telkens weer blootgesteld wordt aan te hard geluid, ontstaat permanente gehoorschade.
Lawaaidoofheid is een sluipend proces. Als het eenmaal ontstaan is, zal het niet meer verdwijnen. Een lichte lawaaidoofheid betekent echter nog geen ernstige handicap, maar als de persoon ouder wordt, ontstaat boven op de lawaaidoofheid ook nog de ouderdomsdoofheid, hetgeen kan leiden tot grote moeite met het verstaan van andere mensen, het horen van alarmsignalen in het verkeer, etc.
Discotheek.
In discotheken ligt het geluidsniveau vaak al op 110 dB(A), waarbij de discotheekgangers vaak ook in elkaars oor schreeuwend proberen te converseren. Dit kan bij jongeren die regelmatig in discotheken verkeren tot gehoorschade leiden. Een enkele keer in een discotheek verblijven zal niet altijd schade opleveren, als dit echter wekelijks gebeurt neemt het risico op gehoorschade aanmerkelijk toe.
Het personeel in een discotheek zal op grond van ARBO-wetgeving verplicht zijn om gehoorbescherming te gebruiken, de discotheekgangers verblijven echter onbeschermd in dezelfde ruimte.
De VNPF, de Vereniging Nederlandse Poppodia en Festivals, De VVEM Vereniging Van Evenementen Makers en de Nationale Hoorstichting hebben een convenant gesloten om geluidsniveaus te beperken tot 103 dB(A) gemiddeld over 15 minuten op 2 meter hoogte aan de mengtafel. Het betreft echter een convenant dat geen navolging kan afdwingen.
In Vlaanderen is sinds 2013 een soortgelijke limiet van 100 dB(A) van kracht.
Mp3-spelers, mp4-spelers en iPods.
Ook het gebruik van iPods en mp3-spelers brengt risico op lawaaidoofheid met zich mee, hoewel tegenwoordig de walkmans met behulp van een limiter begrensd zijn in het geluidsniveau dat zij kunnen bereiken.

</doc>
<doc id="25839" url="https://nl.wikipedia.org/wiki?curid=25839" title="Jip en Janneke">
Jip en Janneke

Onder de titel Jip en Janneke schreef Annie M.G. Schmidt in de jaren 1950 een groot aantal korte kinderverhalen, die als wekelijkse afleveringen verschenen in het dagblad "Het Parool".
De verhaaltjes.
Op 13 september 1952 publiceerde "Het Parool" het eerste Jip-en-Jannekeverhaal, waarin Janneke het nieuwe buurmeisje is van Jip. Elk Jip-en-Jannekeverhaal werd door Schmidt in luttele minuten geschreven in het rumoerige redactielokaal van "Het Parool". Het laatste verhaal verscheen op 7 september 1957.
De verhaaltjes gaan over het dagelijks leven van twee buurkinderen, Jip en Janneke. De hond Takkie en de poes Siepie zijn de belangrijke nevenfiguren. Veel van de verhaaltjes spelen zich af in of rond het huis van een van de twee kinderen. De ouders van Jip en Janneke komen er vaak in voor, in het bijzonder de moeder van Jip. Ook andere familieleden van Jip en Janneke duiken soms op.
Inspiratiebronnen.
Sommige belevenissen van Jip en Janneke zijn gebaseerd op dingen die Schmidts zoontje Flip en diens buurmeisje daadwerkelijk samen meemaakten.
De verhaaltjes vertonen enige gelijkenis met "Ot en Sien". Zelf verklaarde Schmidt eens in een interview dat ze zich bij het schrijven van de "Jip en Janneke"-verhalen onbewust door deze oudere kinderboekenserie had laten inspireren.
In boekvorm.
Het eerste bundeltje met Jip-en-Jannekeverhalen verscheen in 1953 bij De Arbeiderspers. Tot 1960 werden in totaal acht boekjes uitgebracht. In de loop der jaren verschenen er tevens vertalingen in het Pools ("Julek i Julka"), Duits ("Heiner und Hanni" en "Julia und Alexander"), Engels ("Mick and Mandy", "Bob and Jilly" of "Jim and Jennifer"), Spaans ("Mila y Yaco"), Russisch ("Sasja i Masja" - "Саша и Маша"), Hebreeuws ("Yip we-Yaneqe"), Indonesisch ("Tono dan Tini"), Estisch ("Jip ja Janneke"), Twents ("Jipke en Jannöaken"), Mandarijn (“乙乙和丫丫” － “Yíyǐ hé Yāyā”), Latijn ("Jippus et Jannica") en Litouws ("Jipas ir Janikė").
In 2008 kwam de huidige Nederlandse uitgever, Querido, zelf met een nieuwe Engelse vertaling onder de titel "Jip and Janneke". In 2009 werden de verhaaltjes vertaald in het Farsi, maar noch de vertaalster noch de uitgever in Teheran had een licentiecontract met de rechthebbende uitgeverij Querido afgesloten. Niettemin werden 2000 exemplaren gedrukt; de Nederlandse ambassade kocht 500 stuks om uit te delen ter gelegenheid van de opening van de nieuwe locatie van de ambassade in Teheran.
Illustraties.
De verhaaltjes werden geïllustreerd door een andere vaste Paroolmedewerkster, Fiep Westendorp, die ook veel andere verhalen van Annie M.G. Schmidt van illustraties heeft voorzien.
De illustraties van Westendorp waren volgens de Britse uitgever niet geschikt voor de Engelse markt. Om de plaatjes ook met de eenvoudige druktechniek van een krant goed te laten ogen, had Westendorp ervoor gekozen om Jip en Janneke steevast als zwarte silhouetten weer te geven. Dit werkte volgens de Britten echter discriminatie in de hand, aangezien Jip en Janneke er op deze manier uitzagen als zwarte kinderen. In het Verenigd Koninkrijk werden daarom andere illustraties gebruikt bij de vertaling "Bob and Jilly". In 2013 bracht Querido echter zelf Jip en Janneke in het Engels uit voor de Engelstalige markt in Nederland, waarbij de originele tekeningen van Fiep Westendorp alsnog werden gebruikt. In deze boeken behielden "Jip and Janneke" ook hun eigen naam, hoewel voor de overige personages in de boeken wel andere, meer Engels klinkende namen werden gebruikt.
Erfenis.
Met het verschijnen van het laatste verhaaltje in 1957 was de geschiedenis van Jip en Janneke niet ten einde. In de jaren zeventig voorzag Fiep Westendorp voor het tijdschrift "Bobo" alle verhaaltjes van nieuwe tekeningen. Hoewel het hier kleurenillustraties betrof, bleven Jip en Janneke zelf zwart-witfiguurtjes, waardoor het oorspronkelijke karakter van de plaatjes gehandhaafd bleef.
Behalve de boekjes zijn er nog talrijke andere Jip-en-Jannekeproducten in de handel gebracht. Het startsein voor deze merchandising werd al in 1959 gegeven toen de firma Dehnert &amp; Jansen Jip-en-Jannekegordijnen op de markt bracht. Het assortiment is in de loop der jaren uitgebreid met legpuzzels, pyjama's, melkbekers, tandenborstels, kinderstoeltjes, lunchtrommels enz. Het meeste hiervan is alleen bij de HEMA te koop.
Op 10 oktober 1992 werd in Zaltbommel een beeld van Jip en Janneke (en Takkie) onthuld door Annie M.G. Schmidt en Fiep Westendorp, die in Zaltbommel geboren is. Het beeld is gemaakt door Ton Koops.
Na het overlijden van Westendorp in 2004 zijn haar tekenkamer en meubels aan het Stadskasteel Zaltbommel geschonken, alwaar een vaste expositie over haar leven en werk is.
Jip-en-janneketaal.
Vanwege de eenvoud van de taal in de Jip en Janneke-verhaaltjes werd "jip-en-janneketaal" in het Nederlands in de jaren negentig een algemene aanduiding voor heldere en makkelijke taal bij de overheid en het bedrijfsleven. Voor zover bekend is de geestelijk vader van de term "jip-en-janneketaal" Peter Zuijdgeest, die eind jaren tachtig voorlichter was bij de gemeente Voorburg. Voor zijn traininge"n Begrijpelijk Schrijven voor ambtenaren" maakte hij een affiche met de tekst 'Burgemeester Eenhoorn schrijft begrijpelijk. Vindt hij. Maar begrijpelijk voor wie? Jip en Janneke of Einstein?'.
De term kreeg grotere bekendheid in 2002. De door Zuijdgeest genoemde Bas Eenhoorn, destijds voorzitter van de VVD, hanteerde hem dat jaar in de aanloop naar de verkiezingen in de Tweede Kamer. Hij raadde VVD-lijsttrekker Hans Dijkstal aan om meer klare taal te gebruiken. Politieke tegenstanders van de VVD gebruikten Eenhoorns woordkeus vervolgens om te suggereren dat de VVD het electoraat als kleine kinderen zou beschouwen. De uitdrukking "jip-en-janneketaal" wordt sindsdien zowel in positieve als in negatieve zin gebruikt voor eenvoudig taalgebruik door politici en andere volwassenen.
Ook de streepjes tussen de lettergrepen die in sommige edities van de Jip-en-Jannekeverhalen werden gebruikt om ze voor kinderen eenvoudiger leesbaar te maken, hebben een bredere betekenis gekregen. De Taalkalender gebruikte ooit het woord "Jip-en-Jannekestreepjes" voor overbodige streepjes tussen de leden van lange samenstellingen.

</doc>
<doc id="25840" url="https://nl.wikipedia.org/wiki?curid=25840" title="Pater Noster">
Pater Noster



</doc>
<doc id="25841" url="https://nl.wikipedia.org/wiki?curid=25841" title="Formaline">
Formaline



</doc>
<doc id="25842" url="https://nl.wikipedia.org/wiki?curid=25842" title="Baudotcode">
Baudotcode

De baudotcode is een door Émile Baudot ontworpen codering, die wordt gebruikt om informatie op een automatische wijze via een lijnverbinding over te dragen, aanvankelijk met de hand op een toetsenbord met vijf toetsen en naderhand door middel van een op de typemachine gebaseerd toetsenbord op telexmachines. Het systeem was een opvolger van de morsecode en maakte het mogelijk om tot vier berichten gelijktijdig over één lijn te verzenden. De allereerste apparatuur waarmee berichten volgens het systeem van Baudot konden worden verzonden werkte als volgt: vier operators stonden rond een tafel waaroverheen een arm mechanisch ronddraaide over een aantal contacten. Alle vier de operators hadden een toetsenbord waarop met de vingers van de linkerhand twee en met de vingers van de rechterhand drie toetsen konden worden bediend. Deze toetsen waren verbonden met de contacten op de tafel waarover de arm bewoog. Iedere operator kon de toetsencombinatie voor één letter instellen zolang de arm niet over zijn kant van de tafel bewoog. Op deze manier werd een tijdwinst geboekt, waardoor de berichten sneller konden worden verzonden dan met de gangbare morsecode. De baudotcode was geoptimaliseerd naar het gebruik van het toetsenbord, zodat de meest voorkomende letters konden worden ingesteld met zo eenvoudig mogelijke bewegingen van de vingers. Later gingen de ontwikkelingen verder.
Voor het overbrengen van morseberichten waren getrainde marconisten nodig en de snelheid was beperkt. In eerste instantie werden morseschrijvers ingezet, waarmee men de ontvangen code op een smalle papierstrook liet schrijven. Toch was nog steeds een persoon nodig om de punten en strepen om te zetten naar leesbare tekst.
Men ging op zoek naar mogelijkheden om dit proces te automatiseren. Tegelijk met de ontwikkeling van de typemachine werd een systeem bedacht om automatisch de toetsaanslagen in een code om te zetten, die vervolgens via de bestaande telegrafie-bedrading naar een ander telegrafie-station overgebracht kon worden. De aangepaste typemachines werden telex genoemd, of in het Engels "teletype", om aan te geven dat op afstand werd getypt. Op dit moment was de grond voor de indeling van de originele baudotcode niet meer relevant. De code werd aangepast om een zo goed mogelijk gebruik te kunnen maken van de bandbreedte van de lijnverbinding. De nieuwe code werd murraycode genoemd.
Cruciaal was het gebruik van de telegrafie-bekabeling, omdat dit netwerk reeds zeer uitgebreid voorhanden was. Om de letters van het alfabet om te zetten, maakte men gebruik van een vijfbits code. Elke letter kreeg een eigen vijfbits code, zodat met de 26 letters ook 26 codes in gebruik waren, waarbij er dus zes codes overbleven (25=32). Om ook cijfers over te kunnen sturen, moest men een truc bedenken: twee extra codes werden toegewezen om van letters naar cijfers om te schakelen en terug. Bovendien kon men zo meer lettertekens overbrengen.
Er bestaan verschillende varianten van de baudotcode, onder andere voor cyrillisch schrift. Door het grotere aantal letters in het cyrillisch alfabet moesten meerdere shifts worden gebruikt dan de twee die in de baudot- of murraycode bestaan.
De oorspronkelijke baudotcode (CCITT-1).
De oorspronkelijke baudotcode (later bekend onder de naam International Telegraph Alphabet No. 1 (ITA1), CCITT-1) werd door Émile Baudot in 1870 ontworpen voor gebruik in combinatie met een toetsenbord met vijf toetsen, waarbij de linkerwijs- en middelvinger en de rechterwijs-, middel- en ringvinger werden gebruikt om de combinaties te maken. De snelheid van deze vorm van communicatie kon tot 180 tekens per minuut bedragen.
Baudots telegraafsysteem werd in 1875 door de Franse overheid aangenomen. Na de eerste geslaagde proeven op de lijn Parijs-Bordeaux in november 1877 breidde het succes ervan zich over Oost- en Midden-Europa uit. De bijzondere tekens in de tekentabel sloten niet aan op de behoeften van andere telegraafdiensten, waardoor nationale varianten ontstonden. De (basis)letters en cijfers behielden echter in alle varianten hun positie.
Tegenover de handmatige codering met behulp van een toetsenbord stond een automatische decodering, waarbij de ontvangen tekens op een strook papier werden afgedrukt. Dit was met de indertijd ter beschikking staande techniek mogelijk omdat alle tekens dezelfde lengte (vijf bits) hebben. Voor morsetekens was zoiets veel complexer, omdat morsetekens een variabele lengte hebben.
De nummering van de toetsen op het toetsenbord was 4 5 1 2 3. Ingedrukte toetsen zijn aangegeven met "o", niet-ingedrukte toetsen met "."
De murraycode (CCITT-2).
Toetsenbord.
De Brit Donald Murray ontwikkelde omstreeks 1901 een toetsenbord vergelijkbaar met dat van de schrijfmachine, waarmee de tekens sneller en eenvoudiger konden worden gecodeerd. Ieder teken kon nu met een enkele toetsaanslag op een ponsband worden gecodeerd. De ponsband kon vervolgens door een ander apparaat worden gelezen en verzonden. De apparaten van Murray waren voor die tijd zeer snel. Zo werd tijdens een test bij de Britse posterijen in 1908 een snelheid van 1260 tekens per minuut gehaald. De apparaten van Murray zijn te beschouwen als voorlopers van de telexmachines, die met een alfanumeriek toetsenbord en een afdrukrol werken.
Code.
Murray behield de opdeling in blokken, maar wijzigde de tabel zodanig dat voor vaak gebruikte letters zoals de "E" en de "T" zo min mogelijk signaalveranderingen op de lijn nodig waren. Hierdoor sleten de mechanische componenten minder, waardoor het onderhoud minder was. Murray voegde ook een code in om naar een nieuwe regel te springen. Dit was nodig omdat de nieuwe machines het bericht op een blad afdrukten en niet meer op een strook.
De tekens anders dan A-Z en 0-9 in de murraycode zijn, net als bij de baudotcode het geval was, in de loop der tijd gewijzigd. De codes voor omschakeling tussen letters en cijfers werden gescheiden van de code voor een "leeg" teken. Voor bladschrijvers werden afzonderlijke codes gedefinieerd voor de wagenterugloop en het verspringen naar een nieuwe regel. Er kwam ook een speciale code voor het opstarten van een automatische identificatie bij het tegenstation, het zogenaamde "WRU?"-teken ("Who are you?"). Een belcode liet bij het tegenstation de bel overgaan.
In 1932 werd de code door de CCITT aangenomen onder de naam "Internationaal Telegrafiealfabet Nr. 2" (afgekort CCITT-2 of ITA2). Een aantal tekens werd voor nationale tekens vrijgehouden. Nederlandse telexmachines hadden bijvoorbeeld het ƒ-teken voor het afdrukken van bedragen in guldens.
In de tabel komt een "0" in de code overeen met een gaatje in de ponsband, een "1" is géén gaatje. Op de ponsband stonden de gaatjes ten opzichte van de tabel bovendien van rechts naar links. Tussen de tweede en de derde positie zaten kleinere gaatjes die dienden voor het papiertransport. Op de ponsband zag de tekst "ABCDE" er dan ook zó uit (van boven naar beneden lezen):
De ongebruikte code "00000" werd als correctieteken gebruikt. Omdat eenmaal geponste gaten niet meer kunnen worden veranderd was dit praktisch: de band werd na een fout getypt teken handmatig één positie teruggezet en op die positie werden alle vijf gaten geponst.
Gebruik.
De CCITT-2 codering werd de standaard in het telexverkeer. Tevens werd de oorspronkelijke synchrone datatransmissie, die vereist dat de zendende en de ontvangende partij op ieder moment synchroon lopen, door asynchrone datatransmissie vervangen. Daartoe worden voor ieder teken start- en stopbits toegevoegd waarmee het mogelijk wordt voor ieder te ontvangen teken opnieuw te synchroniseren. De telexmachines draaiden op een constante snelheid van 400 à 600 tekens per minuut. De exacte snelheid was afhankelijk van het specifieke telexnetwerk.
De CCITT-2 codering werd later nog aangepast. In de Sovjet-Unie werd in 1963 de МТК-2-variant ingevoerd waarin naast het Latijnse alfabet ook de cyrillische letters aanwezig zijn. Aangezien zo meer tekens ontstonden dan de standaardcodering kan weergeven werd naast de standaardkolommen "letters" en "cijfers/leestekens" een extra verzameling tekens geïntroduceerd. Overschakelen naar deze verzameling gebeurde met de code "00000", die normaal gesproken niet in gebruik was. Een soortgelijke aanpassing werd ook gebruikt om bijvoorbeeld naast de "gewone" letters ook Griekse letters te kunnen verzenden. Met name in de Verenigde Staten werden ook binnen de verschillende netwerken licht afwijkende indelingen gebruikt.

</doc>
<doc id="25843" url="https://nl.wikipedia.org/wiki?curid=25843" title="Kanaal Eilanden">
Kanaal Eilanden



</doc>
<doc id="25844" url="https://nl.wikipedia.org/wiki?curid=25844" title="PowerBASIC">
PowerBASIC

PowerBASIC is een uiterst moderne variant van het aloude BASIC-front. PowerBASIC werkt met een compiler.
PowerBASIC is de opvolger van Borlands TurboBASIC. Programmeur Robert Zale kocht in 1991 de rechten van Borland terug (hij was de oorspronkelijke ontwikkelaar) en ontwikkelde de taal verder. In 1991 werd PowerBASIC 2.0 (als opvolger van TurboBASIC 1.1) uitgebracht.
Kenmerken van de taal zijn: 
PowerBASIC is de verdere ontwikkeling van Borlands TurboBASIC, die tezamen met TurboC en TurboPascal destijds een revolutie in pc-land betekenden: kleine compilers (op één floppydisk) die een enorme kracht en snelheid aan zelf geschreven programma's kon geven. Tot die tijd was men aangewezen op grote compilers (UCSD-compiler bijvoorbeeld) die alleen op grote mainframes konden draaien.
Destijds al een enorme snelheid, maar aangezien de ontwikkeling van TurboBASIC tot PowerBASIC tot in 2003 is voortgezet, is PowerBASIC een uiterst modern product, met alle moderne mogelijkheden van moderne talen. Zo bevat bijvoorbeeld PowerBASIC for DOS vanaf versie 3.2 al pointers. Dit was de enige Basic-compiler die pointers aanbood. De Windows versie is tot 2011 doorontwikkeld. 
Versies.
Sinds versie 7.0 van de Windowscompiler is deze van PB/DLL naar PB/Win hernoemd, omdat deze perfect geschikt is om complete programmatuur te schrijven en niet specifiek voor schrijven van DLL's is bedoeld.
Sinds versie 9.0 beschikt PB/WIN over uitgebreide mogelijkheden voor objectgeoriënteerd programmeren (OOP). 

</doc>
<doc id="25845" url="https://nl.wikipedia.org/wiki?curid=25845" title="Bloedverwantschap">
Bloedverwantschap

Bloedverwantschap of consanguiniteit (letterlijk: "gemeenschappelijk bloed") is de relatie tussen twee personen die een gemeenschappelijke voorouder hebben.
Merk het verschil op met een geestelijke verwante, zoals de genealogische verwantschap tussen een stiefkind en een stiefouder, of tussen een petekind en de doopouders: dit zijn weliswaar nauwe verwanten, maar niet noodzakelijk bloedverwanten.
Voor verwantschap in de antropologische betekenis, zie Verwantschap.
Graad van bloedverwantschap.
De mate van bloedverwantschap wordt uitgedrukt in graden. Er bestond een verschillende telwijze van de graden naargelang het canoniek recht en het romeinse recht. In het Romeinse recht telt men de geboortes tussen de ene persoon en de gemeenschappelijke voorouder, en vervolgens die tussen deze voorouder en de andere persoon. In het canonieke recht telde men (tot 1983) het aantal geboortes in de langste lijn naar de gemeenschappelijke voorouder. Bij twee personen van dezelfde generatie zal de oude canonieke graad dus de helft zijn van de Romeinse graad. In het canonieke stelsel is het merkwaardig dat twee neven onderling even sterk verwant zijn als ieder voor zich met de gemeenschappelijke grootvader (tweede graad).
Huwelijksverbod historisch.
Er geldt een huwelijksverbod wanneer twee personen te dichte bloedverwantschap hebben. Dit bloedverwantschapsvoorbehoud vindt een juridische grondslag in het Romeins recht (en uiteraard de praktische vaststelling dat inteelt aanleiding gaf tot genetische fenomenen).
Het canonieke recht heeft de wetsregel uit het Romeinse recht later overgenomen, alhoewel er in de Bijbel geen duidelijke fundamenten te vinden zijn om een huwelijksverbod te staven. De laatste verboden verwantschapsgraad werd op zeven gebracht op initiatief van bisschop Isidorus van Sevilla (rond 600). Zijn stelling werd destijds beargumenteerd met het argument dat ook God de zevende dag rustte: "quia in septimo die quievit Deus ex omnibus operibus suis".
In het Duitse Rijk werd tijdens de 11e eeuw het betwisten van de legitimiteit van een huwelijk op grond van de 7e-graadsregel een politiek wapen bij uitstek. Hoewel eerst van toepassing in het erfrecht, wordt de verbodsregel namelijk vanaf het "Decretum Burchardi" (Burchard van Worms, 1008-1012) met het huwelijksrecht vermengd. Overtredingen werden door de paus, echter veelal op aansturen of met instemming van de Duitse keizer, met excommunicatie en ontbinding van de contracten bestraft. Voor edelen met ambities in het hogere rijksbestuur bracht dit ernstige problemen mee, daar zij door een dergelijke maatregel in principe uit hun ambten ontheven werden.
Ook bij de verkiezing van de Duitse keizers werd nauw toegekeken dat de verbodsregel werd geëerbiedigd en leidden zelfs hogere dan de 7e verwantschapsgraad tot kritiek.
De canones-verzameling van Bonizo van Sutri (1090-1095), het Eerste Lateraans Concilie (1123) en het Decretum Gratiani (Bologna, 1140) bevestigen nog steeds de strenge 7e graad. Het is pas bij het vierde concilie van Lateranen (1215) dat paus Innocentius III de verboden graad tot vier terugbracht. Andermaal moest men zich op een spitsvondigheid beroepen, ditmaal uit de Grieks-Romeinse wijsbegeerte, namelijk dat er ook vier humores en vier elementa bestonden. Tegelijk werd de praktijk van dispensaties voorafgaand aan het huwelijk ingevoerd, daar waar dispensaties voorheen veeleer vergoelijkingen waren van een reeds geconsummeerde toestand of een politiek compromis.
In het Franse en Engelse koninkrijk was de norm aanzienlijk lakser, of althans minder politiek gedreven dan in het Duitse rijk. Tijdens de 11e eeuw voldoen de huwelijksverbintenissen daar niet altijd aan de aanzienlijk strengere nuptiale restricties uit het Duitse rijk. Het protest van de paus of de plaatselijke bisschoppen sorteerde dan ook niet altijd het gewenste politieke effect.
Burgerlijk recht.
De verwantschapsgraad wordt in het Nederlands burgerlijk recht volgens de Romeinse rekenregel geteld. Dit is in Nederland vastgelegd in artikel 3 van Boek 1 van het Burgerlijk Wetboek:
Zo is er bloedverwantschap in de eerste graad tussen ouder en kind (anders gezegd: ouder en kind zijn bloedverwant(en) in de eerste graad, de bloedverwanten in de eerste graad van iemand zijn de ouders en kinderen van deze persoon).
Verder is er bloedverwantschap in de tweede graad tussen grootouder en kleinkind, enz.
De graad van bloedverwantschap tussen twee personen in de zijlijn wordt gevonden door het totaal aantal geboorten te tellen, eerst van de ene persoon naar de eerste gemeenschappelijke voorouder, en vervolgens naar de andere persoon. Dit betekent dat broers en zussen bloedverwanten zijn in de tweede graad, ooms en tantes in de derde, en volle neven en nichten in de vierde graad. Kinderen van broer of zus zijn bloedverwant in de derde graad.
Het Belgische en Franse burgerlijk recht hanteren de oude canonieke regel, waardoor zij in de tweede graad verwant zijn.
Er bestaan verschillen qua strafbaarheid voor huwelijken tussen bloedverwanten (consanguïene huwelijken). Een huwelijk tussen neef en nicht is zowel in Nederland als in België niet strafbaar, alleen trouwen met een broer of zus is in Nederland verboden, tenzij dit een broer of zus door adoptie is. Tijdens de invoering van het Nieuwe Burgerlijke Wetboek in 1970 is het verbod op huwelijken tussen aanverwanten en bloedverwanten in de derde graad (dus oom-nicht en tante-neef) opgeheven.
Incest.
Geslachtsgemeenschap tussen bloedverwanten in de nabije graad is bloedschande of incest.
Genetisch.
Tussen twee mensen kunnen meerdere consanguiniteitsverbanden bestaan, bijvoorbeeld naarmate ze meer gemeenschappelijke voorouders hebben. Consanguïne personen hebben meer genen met elkaar gemeen dan op grond van het toeval verwacht kan worden. Zo heeft iedereen 50% van zijn genen gemeen met zijn vader en met zijn moeder; en 25% met ieder van zijn grootvaders en grootmoeders, en gemiddeld 50% met zijn volle broers en zussen.
Bij het bepalen van bloedverwantschap kan DNA een grote rol spelen. Soms blijkt bij genetisch onderzoek naar erfelijke aandoeningen weleens dat iemand met een recessief erfelijke ziekte twee kopieën van een defect gen heeft geërfd van dezelfde al dan niet verre voorouder.
Wanneer een broer en zus of neef en nicht met elkaar kinderen krijgen treedt dit verschijnsel in sterke mate op; maar hoe verder men teruggaat in de tijd, met des te meer mensen men in de verte verwant blijkt te zijn.

</doc>
<doc id="25846" url="https://nl.wikipedia.org/wiki?curid=25846" title="Data Encryption Standard">
Data Encryption Standard

De Data Encryption Standard DES is een methode om gegevens met symmetrische cryptografie te versleutelen.
DES is gebaseerd op het algoritme Lucifer van de firma IBM, en is in 1977 tot standaard verheven. DES werkt in de basisvorm met een sleutellengte van 64 bits: 56 bits en 8 controlebits, maar in 1995 is gebleken dat DES in de oorspronkelijke vorm niet meer betrouwbaar en veilig was.
Kenmerk van DES is dat de informatie die moet worden versleuteld wordt opgedeeld in datablokken van ieder 64 bits, die in 16 stappen op gedefinieerde manieren door elkaar worden geschoven. De helft van de bits wordt in de meeste stappen via een xor-functie gemanipuleerd, waarbij zowel per stap de sleutel wisselt, als ook de groep van bits. 
Nadeel van de basisversie van DES is, dat bij dezelfde sleutel er bij dezelfde invoer altijd dezelfde uitvoer verschijnt. En aangezien er steeds in blokken van 64 bits wordt gewerkt, kan men dus blokken van 64 bits overschrijven met een ander blok van 64 bits, zodat een deel van de boodschap wordt herhaald. Om dit tegen te gaan zijn extra maatregelen bedacht. 
Veiligheid en cryptoanalyse.
DES is vanaf het begin door een grote groep deskundigen gewantrouwd. Lucifer, waarop DES is gebaseerd, werkte met sleutels van 48, 64 of 128 bits lengte. Hierdoor zijn er aanvallen met brute force mogelijk. De beste aanval is sinds 2008 lineaire cryptoanalyse. Daarvoor moeten 243 klare teksten bekend zijn, maar de gebruikte sleutel is daarna met brute force in enkele uren gevonden.
DES werd desondanks als standaard voorzien van sleutels van slechts 56 bits lengte. De National Security Agency NSA heeft hierin de hand gehad, waarschijnlijk om ervoor te zorgen dat DES-code voor de Amerikaanse overheid te kraken bleef. Toch bleek in de jaren 90 dat de aanpassingen door de NSA DES veiliger tegen bepaalde cryptografische aanvallen had gemaakt.
Kraken van standaard-DES is niet onhaalbaar, zeker niet voor een overheid: projecten als SETI tonen aan dat combineren van rekenkracht eenvoudig is te realiseren, zeker als argeloze burgers mee willen werken om hun computer mee te laten doen. Dit type bedreiging staat wel bekend als de Chinese Loterij.
Om de sleutellengte en daarmee waarschijnlijk ook de veiligheid van DES te vergroten, heeft men een schakeling bedacht waarbij drie DES-algoritmes achter elkaar zijn geschakeld. Dit wordt 3DES-encryptiealgoritme, 3DES of Triple DES, genoemd. DES werd als encryptie-standaard vanwege de tekortkomingen opgevolgd door het veiliger geachte AES.

</doc>
<doc id="25847" url="https://nl.wikipedia.org/wiki?curid=25847" title="National Security Agency">
National Security Agency

De National Security Agency (NSA) is een Amerikaanse geheime dienst die werd opgericht op 4 november 1952 door de toenmalige president Harry S. Truman. Deze dienst is gespecialiseerd in het vergaren, afluisteren en analyseren van elektronische informatie uit communicatie via telefonie, internet en het ontcijferen via cryptoanalyse. De NSA beschikt over cryptoanalisten en supercomputers, waarmee versleutelde berichten van vreemde of vijandige mogendheden kunnen worden gekraakt. De NSA is met zo'n 38.000 personeelsleden de grootste Amerikaanse geheime dienst en valt onder verantwoordelijkheid van het ministerie van Defensie.
Geschiedenis.
De dienst was lange tijd de meest geheime van de inlichtingen- en veiligheidsdiensten in de VS. Ook het memorandum van Truman, daterende van 24 oktober 1952, was geclassificeerd als "Top Secret". De activiteiten van de NSA worden zo belangrijk en geheim geacht, dat weinig informatie beschikbaar is over dit agentschap. De Amerikaanse overheid heeft lange tijd het bestaan van NSA ontkend, vandaar dat men soms ook sprak over "No Such Agency" of "Never Say Anything".
Dit gold overigens niet alleen voor de NSA, maar ook voor organisaties die betrokken waren bij het beheer van spionagesatellieten, zoals de National Reconnaissance Office en de foto-interpretatiecentra waar foto's afkomstig van spionagesatellieten, zoals Big Bird werden bekeken.
Militaire voorgangers.
De voorganger van de NSA kan teruggevonden worden in de Eerste Wereldoorlog. Een paar weken nadat het Amerikaanse congres Duitsland de oorlog had verklaard, werd een eenheid opgericht met als taak het coderen en ontcijferen van berichten, ook bekend als het Cipher Bureau and Military Intelligence Branch, Section 8 (MI-8). Deze eenheid werd opgeheven door Henry Stimson op 1 november 1929 na een stopzetting van de financiering.
Op 1 januari 1921 werden de militaire cryptografische diensten in The Code and Cipher Section gecentraliseerd. De daaropvolgende jaren ontstond een nieuwe dienst genaamd de Signals Intelligence Service (SIS) onder de War Plans and Training Division, tot deze op 23 april 1938 een zelfstandige eenheid werd. In de Tweede Wereldoorlog speelde het SIS een belangrijke rol in het versleutelen van geallieerde communicatie en het onderscheppen en ontcijferen van vijandige communicatie. Om geallieerde telefoongesprekken te coderen, werd gebruikgemaakt van een revolutionaire uitvinding: een speciale centrale (SIGSALY), die door Bell Telephone Laboratories was ontwikkeld. Deze centrale was in staat om elk bericht waar ook ter wereld voor alle geallieerde staatshoofden en generaals te versleutelen. Hiervoor werd asymmetrische cryptografie gebruikt, waardoor het decoderen door de asmogendheden nagenoeg onmogelijk werd geacht. Nazi-Duitsland is er nooit in geslaagd om deze versleuteling te breken. In de SIGSALY-centrales werden de ongecodeerde berichten ontvangen en via langspeelplaten (waar de versleutelingscode op stond) versleuteld. Daarna werd het bericht pas via de media gestuurd. Ontvangen berichten werden gedecodeerd in een centrale van aankomst.
Duitsland.
Naast het beschermen van geallieerde communicatie trachtten geallieerde cryptologen de berichten van nazi-Duitsland te ontcijferen. De Duitsers maakten gebruik van de Enigma-codeermachine. Deze machine was in staat om op een directe manier berichten te coderen. Volgens de Duitsers was deze code onbreekbaar, voor elk karakter waren 2280 combinaties mogelijk. De Amerikanen waren door middel van een soort computer in staat om alle mogelijke combinaties op een "snelle" manier uit te proberen. Hierdoor konden geallieerde schepen de locaties van de U-boten achterhalen om maritieme konvooien te beschermen. Ook ter voorbereiding op D-day droegen cryptologen hun steentje bij. Zo onderschepten ze berichten van een Japanse ambassadeur in Berlijn over Duitse verdedigingen aan de Franse kusten.
Japan.
Tegen Japan stonden cryptologen voor een andere uitdaging, namelijk het breken van de Japanse JN-25-code. In tegenstelling tot de Duitse code was de Japanse code niet gebaseerd op technologische hulpmiddelen. Hierdoor gingen de geallieerde cryptologen aan de slag met hun eigen gezond verstand. Door de ontcijfering van de JN-25-code waren de geallieerde troepen in staat om Japanse troepen te misleiden. Een voorbeeld hiervan is de hinderlaag van admiraal Chester Nimitz tijdens de slag om de Midway-eilanden. Een van de grootste cryptologische successen tegen Japan werd gehaald op 13 april 1943. Onderscheppingsposten onderschepten een bericht met de reisplannen van de Japanse admiraal Isoroku Yamamoto, de architect van de aanval op Pearl Harbor. Door deze kennis waren de Amerikanen in staat om het vliegtuig van deze admiraal neer te halen.
Koude Oorlog.
Naar aanleiding van de vele successen die de Amerikaanse cryptologen tijdens de Tweede Wereldoorlog behaalden, bedankte generaal Dwight D. Eisenhower persoonlijk de cryptologen in het hoofdkwartier in Washington. De Amerikaanse beleidsmakers waren zich bewust van het belang van deze diensten waardoor er werd gestreefd naar een eenmaking van deze diensten. Na zeven jaar op 4 november 1952, werd onder leiding van president Harry S. Truman de NSA opgericht. Dit gebeurde tijdens de Koude Oorlog.
Nog voordat de Koude Oorlog begonnen was, luisterden Amerikaanse cryptologen Sovjetcommunicatie tijdens de Tweede Wereldoorlog af. Deze berichten bestonden uit een dubbele encryptie, een code in een code. In 1944 heeft een Amerikaanse cryptoloog een fout in het codeersysteem van de Sovjets ontdekt. Daardoor konden de Amerikanen Sovjetberichten ontcijferen, waardoor een Sovjetspionagenetwerk in de Verenigde Staten aan het licht kwam. Daaruit bleek dat de Sovjets op belangrijke functies spionnen hadden. Zo waren er spionnen aanwezig in de nabije kring van de Amerikaanse president Franklin Delano Roosevelt en spionnen binnen het Manhattanproject. Zo werden er zo'n zestigtal spionnen opgepakt door de politie en voor de rechtbank gebracht, tot op heden zijn nog zo'n 140-tal personen onbekend.
Tijdens de jaren zestig van de 20e eeuw bleef de NSA zich actief richten op de Sovjets. Zo wist de NSA dat de Sovjets Cuba van raketten voorzag. Deze informatie kwam voort uit onderschepte communicatie over bepaalde procedures tussen Sovjetschepen en Cuba. Zo mochten deze schepen enkel 's nachts worden gelost, de lading werd bewaakt door zwaarbewapende manschappen en zwarte schermen. De grootste doorbraak vond plaats op 15 september 1962 toen de NSA een elektronische vingerafdruk van een operationele SA-2-luchtdoelraket. Deze raket was kenmerkend voor de ondersteuning van nucleaire raketten. Toen in oktober 1962 de Cubacrisis uitbarstte, was de Amerikaanse president John F. Kennedy hierop voorbereid. Zo werd een maritieme blokkade opgericht om de aanvoer van raketten te stoppen. De NSA maakte gebruik van aangepaste vliegtuigen die dicht bij de Sovjetgrenzen vlogen om communicatie op te vangen. Bepaalde vliegtuigen vlogen dicht bij de grond met als doel de Sovjetluchtverdediging te kunnen analyseren.
Ook tijdens de Oorlog in Vietnam en de Zesdaagse Oorlog zette de NSA personeel en materiaal in. Tijdens de Koude Oorlog werden verschillende cryptologen van de NSA gedood.
Cyberoorlog.
Door de toename van elektronische apparaten en het gebruik van internet werd de wereld geglobaliseerd waardoor steeds meer mensen toegang kregen tot deze technologieën. Daardoor moest de NSA de Verenigde Staten beschermen tegen mogelijke cyberaanvallen. Militaire experts uit die tijd waarschuwden immers dat een terrorist gewapend met een ‘muis en modem’, dramatische gevolgen kon hebben op vlak van veiligheid. De prioriteit verschoof naar het bewaken van de binnenlandse elektronische systemen en het voorkomen van een elektronische Pearl Harbour.
Een elektronische Pearl Harbour zou beginnen met reeksen van elektronisch onopvallende software ‘af te vuren’, beter gekend als logic bombs. Nadien worden verschillende computervirussen gestuurd. Het hoofddoelwit zouden computers zijn die worden gebruikt om de nationale economie aan te sturen. Miljoenen mensen hun persoonlijke bankrekeningen zouden op deze manier geplunderd kunnen worden. Dit zou economische instabiliteit kunnen veroorzaken waardoor er paniek ontstaat. Daarbuiten zou ook het nationaal transportbeheersysteem aangevallen worden. Daardoor kan de veiligheid op het wegennet, het luchtverkeer en op het water niet meer worden gewaarborgd. Door deze mogelijke aanval zou in de Verenigde Staten de anarchie heersen. Door deze mogelijke bedreiging werd snel duidelijk dat de prioriteit gericht moest worden op elektronische oorlogsvoering.
War on Terror.
Proloog 9/11.
In mei 1999 moest de toenmalige baas van de NSA, Michael Hayden, zich verantwoorden in het Huis van Afgevaardigden voor het ECHELON-programma. Dit programma pleegde volgens de republikein Bob Barr inbreuken op de privacy van burgers. De burgers hadden volgens hem het recht om door de overheid met rust gelaten te worden. In die tijd onderschepte de NSA al dataverkeer in de VS en dataverkeer van en naar de VS. Toen dit programma aan het licht kwam, werd er in Europa gevreesd voor bedrijfsspionage door de NSA. Als antwoord hierop werd een volledig onderzoek door het Europees Parlement opgestart. Het besluit van dit onderzoek was dat de NSA alle e-mails, telefoongesprekken en faxen onderschepte. Deze informatie werd via Londen via een satelliet doorgestuurd naar Fort George G. Meade, het hoofdkwartier van de NSA.
In 1999 had de NSA al kennis over de operationele commandopost van Al Qaida in Jemen. Deze commandopost werd toen gelinkt aan Osama bin Laden en aan de aanslagen op de Amerikaanse ambassades in Tanzania en Kenia. Ondanks alle tegenstand van het ECHELON-programma onderschepte de NSA eind december 1999 een telefoongesprek tussen leden van Al Qaida. In dit bericht werd uitdrukkelijk vermeld dat twee personen; Khalid en Nawaf, zich via Kuala Lumpur naar de Verenigde Staten zouden begeven. Toen de NSA dit bericht aan de CIA en de FBI doorstuurde, werden enkel de voornamen van deze personen doorgegeven. Niemand binnen de NSA had eraan gedacht deze naam door hun database te halen. Hierdoor ontbrak dit bericht allerlei relevante informatie. Door het ontbreken van de familienaam konden inlichtingendiensten niet weten dat Nawaf al-Hamzi - een vermoedelijke terrorist - een visum voor de VS had aangevraagd. Binnen de NSA vonden ze dat dit niet hun taak was om de identiteit van vermoedelijke terroristen te onderzoeken. Dit kwam mede door de concurrentie met het Counterterrorism Center van de CIA.
Toen Khalid en Nawaf in de VS aankwamen, raakten zij zonder problemen voorbij de identiteitscontrole. Met ondersteuning van Omar al-Bayoumi kregen de vermoedelijke terroristen onderdak en werden deze geïntroduceerd bij de lokale moslimgemeenschap. Al snel bleek de huur te kostelijk, toen bood Abdussattar Shaikh - een gepensioneerde professor aan de San Diego State University - onderdak in zijn huis aan. Ondanks het feit dat Abdussattar een FBI-informant was, gaf hij enkel de voornamen van zijn gasten door. Na verloop van tijd misten Hazmi en Mihdar hun thuisfront, daardoor belden deze personen veel met hun familie in Saoedi-Arabië. Uit vermoedelijke luiheid belden deze personen met hun landlijn naar hun familie. Ze besteden ook veel tijd op het internet, versturen van e-mails e.d. Het was door middel van e-mailverkeer dat ze in contact bleven met de chef van operaties van Al Qaida in Pakistan.
De NSA bleek al maanden het dataverkeer van Hamzi en Mihdar te onderscheppen zonder hun locatie aan de andere inlichtingendiensten door te geven. Tijdens de winter van 2000 bleven de anti-terrorist specialisten de communicatie van deze personen onderscheppen. Ondanks het feit dat personen met een Amerikaanse landcode belden, gaven deze specialisten dit niet door aan de FBI en CIA. Dit kwam omdat deze bezorgd waren dat ze binnenlandse communicatie onderschepten. De toenmalige baas van de NSA, Michael Hayden, besloot om drastische maatregelen te nemen en alle onderscheppingen van en naar de VS stop te zetten, ook deze gelinkt aan terrorisme. Deze maatregelen gingen zo ver dat de er niet werd doorgegeven dat vermoedelijke terroristen gelinkt aan Osama bin Laden zich op Amerikaanse bodem bevonden.
In 2006 gaf de NSA, na een verzoek van Michael Ravnitzky op basis van de "Freedom of Information Act", een aantal bibliografische indexen van interne publicaties vrij.
Infrastructuur.
Hoofdkwartier.
Het hoofdkwartier van de NSA is gelegen in Fort George G. Meade in Maryland. Op deze militaire site zijn 95 diensten gelegen, van Army, Navy, Air Force, Marines, Coast Guard tot verschillende andere federale agentschappen, zoals het Defense Media Activity, Defense Informations Systems Agency, de Defence Courier Service en U.S. Cyber Command. In totaal werken zo'n 100.000 personen op deze basis. De werknemers van de NSA hebben hun eigen afrit op de Maryland Route 295 South. De oppervlakte van deze site bedraagt 21,91 km², waarvan 105,41 kilometer geasfalteerde wegen. Op deze site staan ongeveer 1300 gebouwen, waaronder een winkelcentrum, banken, postkantoren, kapellen en verschillende voorzieningen.
Het gebouw wordt beveiligd door elektrische hekkens, gewapende agenten, antitankbarrières, bewegingsdetectoren en roterende camera's. Om het gebouw tegen elektronische infiltratie te beschermen werkt het gebouw als een kooi van Faraday. Door middel van koper dat zich in de muren bevindt, is het gebouw in staat om zowel inkomende als uitgaande signalen tegen te houden.
Regionale centra.
Hawaï.
De NSA is sinds 1998 aanwezig op het Hawaïaanse eiland Oahu. Op 7 januari 2012 werd een nieuw centrum, het Capt Joseph J. Rochefort Building, ingehuldigd. Dit gebouw is gelegen op de Joint Base Pearl Harbor. Het oorspronkelijke gebouw werd gebouwd tijdens de Tweede Wereldoorlog, maar voldeed niet meer aan de eisen van de NSA. Dit kwam door de ouderdom, de locatie en de infrastructuur. Het nieuwe gebouw voorziet cryptologen met de hulpmiddelen die noodzakelijk zijn om data te interpreteren.
Utah.
De NSA heeft in Utah het datacentrum Utah Data Center. In februari 2012 vermeldde de toenmalige gouverneur Gary R. Herbert dat het centrum een capaciteit van yottabytes zou hebben. Volgens verschillende bronnen zou de capaciteit zijn opgedreven tot zettabytes of zelf exabytes. De NSA deelt de exacte capaciteit om veiligheidsredenen niet mee. Het centrum is met toekomstige uitbreidingen in het achterhoofd gebouwd.
Successen.
Europa.
Op 3 juli 2013 vond in Nederland een vergadering plaats van de Commissie van Toezicht op de Inlichtingen- en Veiligheidsdiensten met de minister van Binnenlandse Zaken, minister van Defensie, minister van Veiligheid en Justitie. Deze vergadering ging over het aftappen van gegevens met behulp van het programma PRISM, dat de Amerikanen (National Security Agency, NSA) gebruiken voor het vergaren van inlichtingen.
In de vergadering is bericht dat dankzij de inzet van PRISM 26 aanslagen in Europa (waaronder één in Nederland) zijn verijdeld. De commissie is medegedeeld dat ongerichte en onbeperkte toegang tot bijvoorbeeld internetverkeer en het mobiele telefoonverkeer in Nederland niet is toegestaan en niet plaatsvindt. In dit kader is de commissie medegedeeld dat de Eurocommissaris van Justitie, Viviane Reding, de Amerikanen om opheldering heeft gevraagd. De Amerikanen hebben toegezegd de EU nader te informeren over PRISM en vergelijkbare programma's.
Controverses.
De dienst is controversieel, niet in het minst buiten de Verenigde Staten. In de jaren 90 van de twintigste eeuw kwam het afluisterprogramma ECHELON, waarin de NSA samenwerkte met Britse veiligheidsdiensten, onder vuur te liggen van onder meer de Europese Unie. Massaal zou de privacy van niet-Amerikaanse burgers en instellingen worden geschonden door taps van telefoon- en internetverkeer. In 2013 ontstond er een vergelijkbare controverse. The Washington Post onthulde dat de NSA met het geheime programma PRISM al jarenlang informatie verzamelde via computerservers van onder meer Google, Apple, Facebook, Yahoo! en Microsoft.
Edward Snowden.
Een voormalig medewerker van de NSA lekte in juni 2013 geheime informatie over tal van spionageactiviteiten door de NSA op internet. Als eerste was er het PRISM-programma dat uitlekte door de voormalige NSA-medewerker. Later volgden ook de programma's XKeyscore en Bullrun dat beveiligde internetcommunicatie kan ontcijferen.

</doc>
<doc id="25848" url="https://nl.wikipedia.org/wiki?curid=25848" title="Cryptoanalyse">
Cryptoanalyse

Cryptoanalyse is binnen de cryptografie de techniek om te proberen versleutelde berichten te ontcijferen en zodoende de klare tekst van het onderschepte bericht beschikbaar te krijgen, zonder dat de daarbij gebruikte sleutel bekend is. Hoewel cryptoanalyse al bekend is sinds de 9e eeuw, is de moderne, wiskundige werkwijze pas in de 20e eeuw ontwikkeld. Het grote voorbeeld in de geschiedenis was het breken door de geallieerden van de cijfertekst, die door de Enigma codeermachine in de Tweede Wereldoorlog werd gegenereerd. De Enigma werd door de Duitsers gebruikt.
Cryptoanalyse is voor een groot deel werk voor wiskundigen, omdat veel bestaande algoritmes op wiskundige modellen zijn gebaseerd en door analyse met beperkte informatie de cijfertekst van een onderschept bericht kunnen breken. De frequentieanalyse is een voorbeeld van een dergelijk algoritme. Met verschillende encryptiemethodes, of synoniem daarmee met cijfers, wordt geprobeerd het de cryptoanalisten zo moeilijk mogelijk te maken.

</doc>
<doc id="25849" url="https://nl.wikipedia.org/wiki?curid=25849" title="International Data Encryption Algorithm">
International Data Encryption Algorithm

IDEA, volluit International Data Encryption Algorithm, is een encryptiemethode ontwikkeld in Zwitserland in het begin van de jaren negentig. IDEA gebruikt een sleutellengte van 128 bits en wordt daarom betrouwbaar en veilig geacht, mede omdat er in 2012 geen methodes of strategieën bekend zijn om IDEA te kraken. 
IDEA is op een vergelijkbare manier als DES opgebouwd, maar de manipulatie van de bits binnen de stappen van het algoritme zijn veel complexer.

</doc>
<doc id="25850" url="https://nl.wikipedia.org/wiki?curid=25850" title="Decryptie">
Decryptie



</doc>
<doc id="25851" url="https://nl.wikipedia.org/wiki?curid=25851" title="ARBO">
ARBO



</doc>
<doc id="25852" url="https://nl.wikipedia.org/wiki?curid=25852" title="Finse Golf">
Finse Golf

De Finse Golf (Fins: "Suomenlahti", Estisch: "Soome laht", Russisch: Финский залив; "Finskij zaliv", Zweeds: "Finska viken") is het gedeelte van de Oostzee tussen de zuidkust van Finland en de noordkust van Estland en het ten oosten daarvan gelegen Russische kustgebied. 
Geografie.
De zee heeft een oppervlakte van 29.500 km². De maximale breedte is 130 kilometer. Het is een ondiepe zee, de zeembodem ligt gemiddeld 38 meter onder de zeespiegel en op het diepste punt op 115 meter.
De westgrens van de Finse Golf wordt doorgaans getrokken tussen de schiereilanden Hanko in Finland en Põõsaspea in Estland. De voornaamste zoetwaterleverancier is de Neva, die bij Sint-Petersburg uitmondt in de Nevabaai, het meest oostelijke deel van de Finse Golf. 
Van de eilanden in de Finse Golf is het Russische eiland Hogland met 21 km² het grootste. Op een oostelijker Russisch eiland, Kotlin, bevindt zich het referentiepunt waaraan hoogtemetingen in Rusland en een groot deel van Oost-Europa worden gerelateerd, het peil van Kronstadt. Keri (eiland), Prangli en Aksi zijn eilanden die tot Estland behoren.
De saliniteit van de Finse Golf is nog lager dan die van de rest van de Oostzee: deze is in het westen tot 6 promille en neemt naar het oosten toe verder af. Door het lage zoutgehalte bevriest de zee gemakkelijk. Delen van de golf kunnen van eind november tot eind april bevriezen; de ijsvorming begint in het oosten en breidt zich geleidelijk uit naar het westen. Een volledige ijsdekking treedt meestal eind januari op in strenge winters. De gemiddelde watertemperatuur in de winter is nagenoeg 0°C en in de zomer stijgt dit naar 15 tot 17°C aan de oppervlakte gemeten. 
Het noordelijkste puntje van Estland ligt in de Finse Golf en is de kaap Purekkari neem. Een onderdeel van de Finse Golf is de Baai van Tallinn, ten noorden van Tallinn.
Meer dan 10 miljoen mensen wonen rond de Finse Golf en de grootste steden aan de kust zijn Sint-Petersburg, Helsinki en Tallinn. Er zijn verschillende belangrijke havens in de Finse Golf en de Nord Stream aardgaspijpleiding loopt op de bodem. Op 1 januari 2020 werd de Balticconnector in gebruik genomen. Deze aardgaspijpleiding loopt van Ingå in Finland naar Paldiski in Estland. Het aardgas kan in beide richtingen worden getransporteerd. Finland heeft hiermee een aansluiting gekregen met de Europese aardgasnetwerk.
Natuur.
In Finland is de vogeltrek vooral geconcentreerd langs de kustlijnen van de Finse Golf en de Botnische Golf. De migratieroute van Arctische watervogels en ganzen in de Finse Golf is ook internationaal belangrijk. Honderdduizenden vogels trekken naar Siberië langs de Finse Golf.
Milieuproblemen.
Door vervuiling is de Finse Golf het meest geëutrofieerde deel van de Oostzee.
Naast de vervuiling vanaf het land wordt de Finse Golf bedreigd door het groeiende tankerverkeer. Er zijn verschillende olieraffinaderijen langs de kust, waar veel tankerverkeer naartoe gaat. In de Finse Golf wordt jaarlijks 165 miljoen ton aardolie vervoerd.
Als eerste over de Finse Golf.
De eerste ballonvaart over de Finse Golf staat op naam van de Finnen Jan Fröjdman en Timo Sulin-Saaristo. Zij vertrokken op 20 april 1997 vanuit Sipoo en landden na 3 uur en 39 minuten op 21 km ten oosten van Tallinn.
Op 26 juli 2008 werd de golf door twee Esten voor het eerst officieel overgezwommen. Bruno Nopponen legde het 55 kilometer lange traject van het Finse Porkkala naar het Estische Suurupi af in 19 uur en 13 minuten. Priit Vehm deed er drie uur langer over. Vier anderen haalden de overkant niet.

</doc>
<doc id="25854" url="https://nl.wikipedia.org/wiki?curid=25854" title="Geluidssterkte">
Geluidssterkte

Het ene geluid klinkt stiller dan het andere. Geluiden verschillen onderling in geluidssterkte. Geluidssterkte is een populaire term, die wetenschappelijk niet goed is gedefinieerd. Men kan met geluidssterkte bijvoorbeeld bedoelen:
Die geluidssterkte is afhankelijk van het vermogen dat door het geluid aan ons oor wordt overgedragen. Omdat geluid bestaat uit kleine, snelle drukschommelingen om de atmosferische druk, is het ontwikkelde vermogen afhankelijk van de druk.
Subjectieve geluidssterkte.
De door het menselijk oor ervaren luidheid loopt niet gelijk met zo'n exacte maat als het geluidsniveau. Zo blijkt een (subjectieve) verdubbeling van de luidheid overeen te komen met een stijging van het geluidsniveau met 10 dB, dus met een factor 10 voor de intensiteit. Bij geluidsniveaus boven ca. 80 dB gedraagt het gehoor zich heel anders en bestaat gevaar voor gehoorschade als het gehoor dagelijks gedurende lange tijd aan dit niveau wordt blootgesteld. Bovendien is het menselijk gehoor niet voor alle frequenties even gevoelig. Er zijn curves opgesteld die voor de verschillende frequenties de geluidsniveaus van gelijke geluidsterktewaarneming met elkaar verbinden; men noemt dergelijke curves "isofonen". Deze maat wordt wetenschappelijk weergegeven als de luidheid.
Houdt men bij de bepaling van het geluidsniveau, door (elektronische) filtering van het geluidssignaal, rekening met enkele van deze effecten, dan drukt men het geluidsniveau uit in dB(A). Het zo verkregen geluidsniveau komt dan meer overeen met onze momentane subjectieve geluidswaarneming.
Het gemiddelde geluidsniveau over lange tijd wordt vaak weergegeven als een equivalente waarde, de LAeq. Maar ook de geluidshinder heeft geen evenredige relatie met dit equivalente niveau. Bij hogere niveaus wordt de hinder sterker dan je op grond van een lineair verband met het equivalent niveau zou verwachten.

</doc>
<doc id="25855" url="https://nl.wikipedia.org/wiki?curid=25855" title="Geluidniveau">
Geluidniveau



</doc>
<doc id="25856" url="https://nl.wikipedia.org/wiki?curid=25856" title="Suske">
Suske

De jongen Suske is een van de hoofdpersonages uit de Suske en Wiske-reeks. Ook in de stripserie "Amoras" en "De Kronieken van Amoras" speelt Suske een belangrijke rol, het eerste album van de Amoras-reeks is naar hem genoemd ("Suske").
Zijn volledige naam is François Antigoon, maar zo wordt hij zelden genoemd. Wiske noemt hem af en toe Fransiscus of Frans. Willy Vandersteen vernoemde Suske naar zijn eigen vader, die Franciscus heette maar vaak "Sus" werd genoemd.
Uiterlijk.
Suske is in de eerste albums te herkennen aan een korte knievrije zwarte broek, een rood shirt en een kuifje in zijn zwarte haar. In het allereerste album, Het eiland Amoras, draagt hij echter een zeer eenvoudig zwart kort broekje zonder pijpen, en van boven alleen maar een rood met geel giletje.
In latere albums wordt dit een lange zwarte broek. Op een gegeven moment duikt hij op in modernere kleren, zoals een beige skatebroek. De kleurcode van de personages bleek echter zeer belangrijk, er kwamen in 2001 vele protesten na de (uiterlijke) aanpassingen van de hoofdpersonages, en na vele verhalen kreeg Suske (net als Wiske) zijn vertrouwde kleding terug. Toch draagt hij net als de anderen vaak (tijdelijk) andere kleding, afhankelijk van het verhaal. 
In 2017 werd opnieuw een make-over doorgevoerd. Suske draagt nu skinny jeans en een rode trui met capuchon.
Rol in de serie.
Suske is de laatst levende nakomeling van Sus Antigoon, zijn over-over-overgrootvader was de stichter van Amoras. Hij verschijnt voor het eerst in "Op het eiland Amoras" (1947). Hij is een weesjongen op Amoras en behoort tot de clan der 'Mageren'. Op het eiland strijden Suske, Wiske, tante Sidonia en professor Barabas in een oorlog tussen de Vetten en de Mageren, aan de kant van de laatsten. Na dit avontuur wil Suske niet meer van Wiske scheiden en reist met de vrienden mee terug naar België. Hij wordt nu geadopteerd door tante Sidonia.
Suske is in het algemeen veel braver dan Wiske, maar om iemand in nood te helpen zal hij toch wel regels overtreden. Suske is onverschrokken; vaak toont hij geen angst als hij de strijd met de vijand aan gaat. Hij is wel terughoudender dan Wiske, maar mensen (en dieren) in nood kunnen altijd op zijn hulp rekenen.
Suske is minder nieuwsgierig, maar misschien iets slimmer dan Wiske. Hij denkt vaak na als anderen zich laten meeslepen in de chaos. Meestal wordt hij echter niet serieus genomen. De volwassenen zien zijn standpunt vaak alleen als de mening van een klein kind of fantasie, dit gebeurt Wiske ook regelmatig.
Een paar keer in de verhalen is de hoofdrol min of meer weggelegd voor Suske, zoals in "De stalen bloempot" (1951) waarin hij koning van Amoras wordt. In "De curieuze neuzen" (2007) loopt Suske weg, omdat hij zich als adoptiekind niet gewenst voelt tijdens een gezellig familiefeest bij tante Sidonia. Suske loopt ook weg in "Het ros Bazhaar" (1974) waarin hij zich onbegrepen voelt. In "De goalgetter" (1990), waar hij met behulp van een magische ster een kampioen in voetbal wordt, verliest Suske tijdelijk alles uit het oog door zijn succes. Wiske kan dit niet verdragen, ook in andere avonturen neemt zij het niet als Suske aandacht voor iets of iemand anders heeft dan voor haar.
Vertalingen.
Enkele Suske en Wiske-albums zijn ook verschenen in andere landen en in deze vertalingen heeft Suske een andere naam:
Suske heeft zijn oorspronkelijke naam behouden in de volgende vertalingen:

</doc>
<doc id="25857" url="https://nl.wikipedia.org/wiki?curid=25857" title="Golf van Riga">
Golf van Riga

De Golf van Riga (Estisch: Liivi laht, Lets: Rīgas jūras līcis, Lijfs: Rīgõ lop) is het gedeelte van de Oostzee tussen de kust van Letland, de zuidwestkust van Estland en het Estische eiland Saaremaa. In dit water mondt de rivier de Westelijke Dvina uit: bij deze monding ligt de naamgever van de golf: de Letse hoofdstad Riga. De Estische stad Pärnu is de andere grotere stad aan de Golf van Riga.
De Internationale Hydrografische Organisatie heeft de grenzen van de golf als volgt bepaald: een lijn met vaste kompasrichting vanaf Oviši (57° 34' NB) op het Letse vasteland, naar de zuidelijkste punt van het eiland Saaremaa, over het eiland naar Pammana (22° 34' OL), dan in een lijn naar de zuidelijkste punt van het eiland Hiiumaa, over het eiland naar de noordelijkste punt van het eiland en vandaar naar de landtong van het Estse vasteland bij Spithami.
In de Golf van Riga liggen drie kleine bewoonde eilanden, die alle tot Estland behoren: Ruhnu, Kihnu en Abruka.
De golf wordt door een aantal eilanden, waaronder Hiiumaa en Muhu, afgesloten van de Oostzee. Het water staat in contact met elkaar via een aantal zeestraten. De Irbenstraat vormt de breedste verbinding met de rest van de Oostzee.
De golf heeft een oppervlakte van zo’n 18.000 km². Het is relatief ondiep, het diepste punt ligt op 54 meter onder de zeespiegel. In warme zomers kan de watertemperatuur in het midden van de golf oplopen tot 22-23°C. Tussen december en april wordt het water bedekt met ijs. In drie van de vijf winters is het hele oppervlak bedekt met ijs. In de strenge winter van 1941-42 werd een record ijsdikte gemeten van 90 centimeter in het oosten van de golf.

</doc>
<doc id="25858" url="https://nl.wikipedia.org/wiki?curid=25858" title="Gemini 7">
Gemini 7

Gemini 7 was de vierde van tien bemande ruimtevluchten in het kader van het Amerikaanse Geminiprogramma. Het duurrecord voor bemande ruimtevluchten werd wederom gebroken. Tevens voerde de Gemini 7 met de Gemini 6A het eerste zogenoemde rendezvous uit.
Het doel van de Gemini 7 was om een vlucht van 14 dagen uit te voeren en het effect daarvan op de bemanning te bestuderen.
Een ander belangrijk doel was de ontmoeting met de Gemini 6A, waarbij de bemanning van de Gemini 6A oefende in het uitvoeren van rendezvousmanoeuvres. De Gemini 6A werd 11 dagen na de Gemini 7 gelanceerd. Het was voor het eerst dat twee bemande Amerikaanse ruimtevaartuigen in de ruimte vlogen. De Sovjet-Unie had enkele jaren daarvoor twee keer gezamenlijke vluchten uitgevoerd, met de Vostok 3 en 4, en met de Vostok 5 en 6. Tijdens de gezamenlijke vlucht van Gemini 7 en 6A waren voor het eerst in de geschiedenis vier mensen tegelijkertijd in de ruimte.
De Gemini 7 landde 11,8 kilometer naast het beoogde doel in de Atlantische Oceaan.
Het duurrecord van de Gemini 7 hield vier en een half jaar stand tot het werd gebroken door de vlucht van de Sojoez 9.
De capsule van de Gemini 7 wordt tentoongesteld in het National Air and Space Museum (Smithsonian Institution) in Washington D.C., Verenigde Staten.
Literatuur.
National Geographic: "Space Rendezvous, Milestone on the Way to the Moon" (Kenneth F. Weaver, April 1966).

</doc>
<doc id="25860" url="https://nl.wikipedia.org/wiki?curid=25860" title="Gehoorbescherming">
Gehoorbescherming

Onder gehoorbescherming wordt in het algemeen de fysieke bescherming van het oor tegen lawaai verstaan. Dit voorkomt lawaaidoofheid. Het valt onder de categorie "Persoonlijke beschermingsmiddelen". Gehoorbescherming wordt niet alleen gedragen als bescherming tegen lawaai. Zwemmers dragen bijvoorbeeld ook gehoorbescherming, maar dat is ervoor dat zij tijdens het zwemmen geen water in hun oren krijgen. Er zijn speciale slaapdoppen die tegen omgevingsgeluid helpen aan een goede nachtrust.
Het gehoor is een zintuig dat erg gevoelig is voor langdurige overbelasting. Deze overbelasting begint al bij een geluidsniveau van 80 dB(A) gedurende langere tijd. Deze waarde wordt, uitgaande van 8 uren per dag en 5 dagen in de week, gedurende meerdere werkzame jaren, als veilige grens beschouwd in de Arbeidsomstandighedenwet. Dit geluidsniveau is echter de grenswaarde voor acht uren achtereenvolgende blootstelling.
Bij hogere geluidsniveaus moet de periode van blootstelling korter zijn om permanente beschadiging van het oor te voorkomen. Bij 3 dB toename van het geluid (dit is een factor 2), mag de periode slechts de helft zijn, dus bij 83 dB(A) is maximaal 4 uren toegestaan.
Er zijn verschillende soorten bescherming:
Deskundigen bevelen aan beschermingsmiddelen individueel te kiezen en de werkelijke geluidsdemping voor elke werknemer te meten.
Oorkappen in de klas.
Een relatief nieuwe trend was dat sinds het begin van het tweede decennium van de 21e eeuw ook basisschoolleerlingen in klaslokalen oorkappen gingen dragen tegen omgevingsgeluid zoals geklets en tikkende potloden, om zich zo beter te kunnen concentreren. Sommige basisscholen hebben de gehoorbeschermers opgenomen in hun inventaris en voorzien de schoolgaande kinderen hier zelf van. Dergelijk standaardgebruik wordt evenwel afgeraden. Het langdurig dragen van geluidsbescherming waar dat niet nodig is kan ertoe leiden dat de gebruiker steeds gevoeliger wordt voor geluidsprikkels, omdat het kind normale geluidsniveaus ontwend raakt. Het kan daardoor in een vicieuze cirkel belanden waardoor gevoeligheid steeds meer toeneemt en kappen steeds meer gedragen worden.

</doc>
<doc id="25861" url="https://nl.wikipedia.org/wiki?curid=25861" title="Oorplug">
Oorplug



</doc>
<doc id="25862" url="https://nl.wikipedia.org/wiki?curid=25862" title="Geluidskap">
Geluidskap



</doc>
<doc id="25863" url="https://nl.wikipedia.org/wiki?curid=25863" title="Viaduct">
Viaduct

Een viaduct is een brug die een (spoor)weg over iets voert, dit kan een andere (spoor)weg of een dal zijn. Dit type brug is een bouwwerk of constructie als vaste verbinding voor spoor- of wegverkeer over een hindernis zonder de doorgang onder de verbinding te belemmeren. Een viaduct bestaat sinds de tweede helft van de twintigste eeuw vaak uit een horizontale vlakke verbinding rustend op een aantal overspanningen achter elkaar. Oude viaducten kunnen opgebouwd zijn uit (gemetselde) bogen of metalen vakwerkconstructie. Een verkeersbrug die voornamelijk over water voert wordt geen viaduct genoemd, maar wanneer een brug over een vallei met daarin een kleine beek voert, wordt deze wel weer een viaduct genoemd.
Men onderscheidt onder andere een (weg)viaduct voor wegverkeer en een spoorviaduct, al naargelang van het soort verkeer dat over de brug gaat. Een viaduct onderscheidt zich van een tunnel door de afwezigheid van natuurlijke elementen tussen de kruisende infrastructuur. Bij een tunnel zijn er wel natuurlijke elementen aanwezig.
Etymologie.
Het woord viaduct is een moderne afleiding van de Latijnse woorden "via" (weg) en "ducere" (voltooid deelwoord: "ductum"; leiden), analoog aan het Latijnse woord "aquaduct". De eerste viaducten waren vaak op eenzelfde wijze geconstrueerd als de Romeinse aquaducten, de lengte bestaand uit een aantal bogen van min of meer gelijke overspanning.
Minimale hoogte.
Een belangrijk kenmerk van viaducten is de hoogte van de overspanning. Een hoogte van minimaal 4 meter geldt voor een viaduct over een weg als voldoende, op snelwegen worden viaducten meestal gebouwd op een hoogte van 5,60 meter. Bij lagere viaducten worden verbodsborden geplaatst en worden extra maatregelen genomen om te voorkomen dat een onderlangs passerend voertuig het viaduct beschadigt.

</doc>
<doc id="25864" url="https://nl.wikipedia.org/wiki?curid=25864" title="435 v.Chr.">
435 v.Chr.

Het jaar 435 v.Chr. is een jaartal volgens de christelijke jaartelling.

</doc>
<doc id="25865" url="https://nl.wikipedia.org/wiki?curid=25865" title="Ligamentum parodontale">
Ligamentum parodontale

Het ligamentum parodontale of "parodontale ligament" is het bindweefsel tegen de tanden, de groep vezels die de tanden in hun tandkas houden. De uiteinden dringen als vezels van Sharpey het cement en het kaakbot binnen. Het ligamentum parodontale bevindt zich tussen het kaakbeen en de tand. Alle tanden of kiezen hebben in de gezonde situatie iets speling doordat het ligamentum parodontale iets kan worden ingedrukt. Als een tand of kies direct in het bot is vergroeid, spreekt men van een ankylotisch element. Deze tand of kies heeft dan ook niet de fysiologische mobiliteit oftewel speling van een gezonde tand of kies.

</doc>
<doc id="25866" url="https://nl.wikipedia.org/wiki?curid=25866" title="CMD">
CMD



</doc>
<doc id="25867" url="https://nl.wikipedia.org/wiki?curid=25867" title="CranioMandibulaire Dysfunctie">
CranioMandibulaire Dysfunctie



</doc>
<doc id="25868" url="https://nl.wikipedia.org/wiki?curid=25868" title="Temporomandibulaire disfunctie">
Temporomandibulaire disfunctie

Temporomandibulaire disfunctie (TMD), ook wel genoemd craniomandibulaire disfunctie (CMD), is een term uit de tandheelkunde en betekent het disfunctioneren van het kaakcomplex.
Symptomen.
Meest voorkomende symptomen zijn:
Oorzaak.
Volgens de huidige inzichten bestaat er niet een enkele oorzaak voor het ontstaan of het in stand blijven van TMD, maar is er vaak sprake van een combinatie van factoren, zoals:
Vormen.
Waar gewoonlijk gesproken wordt over kaakklachten, moet onderscheid worden gemaakt tussen: 
Bij myogene vormen van TMD zijn er problemen met de kauwspieren. Vaak gaat het hierbij om de kauwspier op de slaap (musculus temporalis) of de kauwspier aan de kaakhoek (musculus masseter). Mogelijke therapie kan zijn bewegingstherapie, oro-myofunctionele therapie(OMFT) of relaxatietherapie. Ook het 's nachts dragen van een opbeetplaat kan in bepaalde gevallen de klachten verhelpen.
De artrogene vormen van TMD hebben betrekking op het kaakgewricht. Deze situeren zich ter hoogte van het kaakkopje (condylus), van de gewrichtsschijf (discus articularis) of van de ligamenten.

</doc>
<doc id="25869" url="https://nl.wikipedia.org/wiki?curid=25869" title="Lucilinburhuc">
Lucilinburhuc



</doc>
<doc id="25870" url="https://nl.wikipedia.org/wiki?curid=25870" title="Azide">
Azide

Een azide is een chemische verbinding die het azide-ion N3− (in ionaire verbindingen) of de azidegroep (in covalente verbindingen) bevat.
Anorganische aziden.
Aziden kunnen als zouten beschouwd worden van het zuur waterstofazide. Hun oplosbaarheid in water lijkt op die van de halogeniden. Er zijn aziden bekend van een aantal metalen (metaalaziden). De verbindingen ontleden bij verhitting. Sommige zijn zelfs explosief en detoneren, zoals Pb(N3)2, Hg(N3)2 en TlN3. De ontleding van alkalimetaalaziden zoals natriumazide geschiedt minder heftig en leidt tot het vrijkomen van de elementen, behalve in het geval van lithium, omdat dat gemakkelijk met stikstof een nitride vormt.
Organische aziden.
Ook organische aziden zijn mogelijk. Zij hebben een R-N3 structuur. Ze splitsen gemakkelijk stikstofgas (N2) af en dit wordt uitgebuit in reacties zoals de Curtius-omlegging en de Staudinger-reactie. Bij de Huisgen-1,3-dipolaire cycloadditie wordt een azide in reactie gebracht met een alkyn, om zo een 1,2,3-triazool te vormen.

</doc>
<doc id="25871" url="https://nl.wikipedia.org/wiki?curid=25871" title="Sint Katharina klooster">
Sint Katharina klooster



</doc>
<doc id="25872" url="https://nl.wikipedia.org/wiki?curid=25872" title="Sint Katharinaklooster">
Sint Katharinaklooster



</doc>
<doc id="25873" url="https://nl.wikipedia.org/wiki?curid=25873" title="Waterstofazide">
Waterstofazide

Waterstofazide is een anorganische verbinding van stikstof en waterstof, met als brutoformule HN3.
Synthese.
Waterstofazide kan onder andere bereid worden door de voorzichtige oxidatie van hydrazine met een waterige oplossing van salpeterzuur (bij 40 °C):
Een alternatieve methode is de reactie van hydrazine met salpeterigzuur:
Een gedeelte van het ontstane waterstofazide gaat echter verloren door reactie met salpeterigzuur:
In de praktijk kan het bereid worden als stockoplossing in tolueen, door een bifasische systeem van natriumazide in water en tolueen te behandelen met zwavelzuur. De tolueenfase kan dan gedecanteerd en "in situ" gebruikt worden.
Eigenschappen.
Waterstofazide is in waterige oplossing een zwak anorganisch zuur. In DMSO bedraagt de zuurconstante (p"K"a) 7,9.
In zuivere vorm is waterstofazide een gevaarlijke verbinding, omdat de zuivere stof tot explosies kan leiden. Bovendien is ze toxisch.
In de dampvorm bestaat de verbinding uit een lineair azidegedeelte, met een waterstofatoom onder een hoek van 110°52'. De twee N-N-bindingen zijn niet even lang. De drievoudige binding is 113 pm lang en de dubbele 124 pm. Het azidegedeelte wordt gekenmerkt door de aanwezigheid van twee resonantiestructuren:
Op dit zuur zijn zouten en esters gebaseerd die aziden genoemd worden.
Toepassingen.
Waterstofazide wordt hoofdzakelijk in de organische synthese toegepast om een azidefunctie in een organische verbinding te introduceren (via een Mitsunobu-reactie op een alcohol) of om via een 1,3-dipolaire cycloadditie een 1,2,3-triazool te bereiden. Voor toepassing bij dergelijke reacties kan het op relatief veilige wijze bereid worden door een bifasische systeem van water, waarin natriumazide is opgelost, en tolueen te behandelen met zwavelzuur. Het gevormde waterstofazide lost goed op in de tolueenfase, die kan gedecanteerd worden en gebruikt worden voor een specifieke transformatie.
Daarnaast kunnen uit waterstofazide talrijke anorganische zouten bereid worden, zoals natriumazide, kaliumazide, zilverazide of lood(II)azide. Deze verbindingen zijn stuk voor stuk zeer schokgevoelige stoffen.

</doc>
<doc id="25874" url="https://nl.wikipedia.org/wiki?curid=25874" title="Creolistiek">
Creolistiek



</doc>
<doc id="25877" url="https://nl.wikipedia.org/wiki?curid=25877" title="Yom Kippoer oorlog">
Yom Kippoer oorlog



</doc>
<doc id="25878" url="https://nl.wikipedia.org/wiki?curid=25878" title="Schelvispekel">
Schelvispekel

Schelvispekel is een sterke, gekruide alcoholische drank die kan worden gerangschikt onder de kruidenbitters. 
De drank bevat 35% alcohol. Het is dus geen zoutoplossing waarin schelvis wordt bewaard, zoals de naam doet vermoeden. De naam schijnt te zijn ontstaan als schuilnaam voor de drank, die de vissers gebruikten om aan hun vrouwen te verzwijgen dat het om sterkedrank ging.
Geschiedenis.
De drank werd oorspronkelijk vooral gedronken door vissers uit Vlaardingen om zich tegen de kou te beschermen als zij gingen vissen bij de Doggersbank.
Bereidingsproces.
Oorspronkelijk (voor 1900) maakten de vissers de drank zelf uit brandewijn en specerijen, zoals kaneel en nootmuskaat. De drank stond dan minimaal 6 weken te trekken in stenen trekpotten in de kombuis. In de trekpotten geven de specerijen hun geur en smaak af aan de brandewijn. Na toevoeging van suiker aan het extract is de schelvispekel klaar. 
Schelvispekel wordt tegenwoordig alleen nog gestookt door distilleerderij H van Toor &amp; Jzn in Vlaardingen.

</doc>
<doc id="25879" url="https://nl.wikipedia.org/wiki?curid=25879" title="Vincent Price">
Vincent Price

Vincent Leonard Price Jr. (St. Louis (Missouri), 27 mei 1911 – Los Angeles (Californië), 25 oktober 1993) was een Amerikaans acteur. Hij is voornamelijk bekend om zijn rollen in horrorfilms.
Jeugd en vroege carrière.
Price werd geboren in St. Louis in de staat Missouri. Zijn vader was directeur van de National Candy Company, zijn grootvader was de 'uitvinder' van Dr. Price's Baking Powder en verzekerde de familie van een vrij bescheiden kapitaal. Vincent werd opgeleid aan de Yale-universiteit en het Courtauld Institute in Londen, in kunstgeschiedenis en fijne kunst. In de jaren dertig raakte hij geïnteresseerd in het theater. Vanaf 1935 was hij beroepsacteur.
Carrière.
Zijn filmdebuut was zijn rol in de film "Service de Luxe", daarna speelde hij in verschillende andere films, zoals in "Laura" (1944) van Otto Preminger. In de jaren vijftig begon hij meer rollen aan te nemen in het horrorgenre en speelde hij in films als "The House of Wax" (1953) en "The Fly" (1958).
In de jaren 60 had Price enkele successen. Hij speelde onder andere in low-budget films zoals: "The Pit and the Pendulum" (1961), "Tales of Terror" (1962), "The Comedy of Terrors" (1963) en "The Raven" (1963).
Hij speelde ook in enkele komische films zoals "Dr. Goldfoot and the Bikini Machine" (1965) en in 1968 speelde hij met Patricia Routledge ook in de musical "Darling of the Day".
Latere carrière.
In de jaren 70 presenteerde hij een radioprogramma van de BBC, "The Price of Fear", speelde hij een bijrol in het kinderprogramma "The Hilarious House of Frightenstein" en deed mee in de episode "Black Magic" uit de serie "The Bionic Woman".
Wat veel mensen aansprak, was zijn donkere, scherpe stem, die onder meer terug kan worden gehoord in het nummer " Devil's food " op het album van Alice Cooper "Welcome to My Nightmare" en in het nummer "Thriller" van het gelijknamige album van Michael Jackson.
Buiten zijn werk als acteur was Price een fervent kunstverzamelaar en een gewaardeerd kok. Zijn kunstverzameling resulteerde uiteindelijk in de oprichting van de Vincent Price Gallery.
Dood.
Op 25 oktober 1993 stierf Vincent Price aan de gevolgen van longkanker. Hij werd gecremeerd.

</doc>
<doc id="25882" url="https://nl.wikipedia.org/wiki?curid=25882" title="Pijnacker">
Pijnacker

Pijnacker is een plaats in de Nederlandse provincie Zuid-Holland. Het dorp ligt tussen Rotterdam, Den Haag, Delft en Zoetermeer. Bij het dorp ligt de buurtschap Vlieland.
Het is sinds 2002 onderdeel van de gemeente Pijnacker-Nootdorp; voor deze tijd was Pijnacker een zelfstandige gemeente.
Geschiedenis.
Het eerst nu bekende voorkomen van de naam Pijnacker ("Pinacker") is van 1222. Andere naamsvarianten zijn Pinacre, Piinaker, Pijnacker, Pinaicker, Pijnaken of Pynaker. Het wordt wel verklaard als een samenstelling van "akker" 'ploegland, bouwland' en het middelnederlandse "pine" 'straf, pijniging', ter aanduiding van een strafplaats. Een andere betekenis van "pine" is 'moeite, zware arbeid' en dat zou kunnen wijzen op de inspanning die men zich moest getroosten om de akker te bewerken. Een verband met pijnbomen is niet waarschijnlijk.
In 1812 werd de al van oudsher bestaande gemeente Pijnacker uitgebreid met de volgende heerlijkheden: de vrije heerlijkheid Ackersdijk en Vrouwenregt, de hoge heerlijkheid Tempel, en de ambachtsheerlijkheden Abtsregt, Biesland, Ruyven en Hof van Delft. In 1817 werden Abtsregt, Ackersdijk en Vrouwenregt, Biesland, Ruiven, Tempel en een deel van Hof van Delft afgesplitst tot afzonderlijke gemeenten. In 1846 werd Ruyven weer aan Pijnacker toegevoegd.
Plaatsen in de omgeving.
Tot de gemeente Pijnacker-Nootdorp behoren ook de dorpen Nootdorp en Delfgauw en de buurtschap Oude Leede.
"Heron Business Park".
Te Pijnacker-Nootdorp is het bedrijvenpark "Heron Business Park" in ontwikkeling, met een "ChemTech Centre Plot" langs de A12. De internationale Organization for the Prohibition of Chemical Weapons (OPCW) met het hoofdkwartier in Den Haag bouwde hier in 2021-2022 het OPCW Centre for Chemistry and Technology dat training en onderzoek doet in verband met de detectie van chemische wapens. Deze faciliteiten komen in de plaats van de bestaande OPCW Laboratory and Equipment Store die sinds 1996 is gevestigd te Rijswijk. 
Openbaar vervoer.
Pijnacker ligt centraal tussen de steden Rotterdam, Delft, Den Haag en Zoetermeer. Buslijn 455 rijdt tussen Zoetermeer en 's-Gravenzande via Pijnacker, Delfgauw en Delft. Buslijn 174 rijdt tussen station Rotterdam-Noord en station Delft via Berkel en Rodenrijs en Pijnacker-Zuid. Verder beschikt Pijnacker over twee metrostations aan de Rotterdamse metro lijn E. De metrostations zijn: Pijnacker Centrum en Pijnacker Zuid.
Sport.
In Pijnacker is er een korfbalvereniging, genaamd "Avanti", twee voetbalverenigingen, namelijk "DSVP" (Door Samenwerking Verkregen Pijnacker) en "Oliveo" (Onze Leus Is Vooruit En Overwinnen), twee turnverenigingen: "K&amp;V" (Kracht en Vlugheid) en "Oliveo Gymnastiek". Ook is er een hockeyvereniging, genaamd "HCP" (Hockey Club Pijnacker), een handbalvereniging "Oliveo", een ijsvereniging, genaamd "YVP" (IJsvereniging Pijnacker) en twee sportscholen, genaamd "Sportinstituut Pijnacker" waar verschillende budosporten, spinning, fitness en andere zaalsporten kunnen worden beoefend, en tot slot De Viergang, een complex waar men ook kan fitnessen, spinnen en zwemmen. Daarnaast zijn er in Pijnacker ook een waterpolovereniging, een zwemvereniging, een tennisvereniging "TVP" (Tennis Vereniging Pijnacker) , een jeu-de-boulesvereniging (Folâtre), een badmintonclub, een tafeltennisclub, een scouting, een dansschool "De Dansacker", een volleybalclub "Netwerk" en twee paardrijverenigingen: "Blauw Gele Vendel" en "RCP" (Ruiterclub Pijnacker). Daarnaast zijn er twee bij de Nederlandse Bridge Bond (NBB) aangesloten bridgeverenigingen en wel de Pijnackerse Bridge Club (PBC) en B.C. Multibridge.

</doc>
<doc id="25884" url="https://nl.wikipedia.org/wiki?curid=25884" title="Burgerlijke stand">
Burgerlijke stand

In de registers van de burgerlijke stand wordt iemands burgerlijke staat opgenomen. Er worden akten opgemaakt: bij geboorte (geboorteakte), bij huwelijk, bij echtscheiding en bij overlijden (overlijdensakte). Eveneens wordt het geregistreerd partnerschap bijgehouden.
Een ambtenaar van de burgerlijke stand is een ambtenaar van een Nederlandse of Belgische gemeente, gerechtigd tot het opmaken van aktes in registers van de burgerlijke stand.
Geschiedenis.
In 1611 was in het Eeuwig Edict reeds vastgelegd dat doopsels, huwelijken en begrafenissen in de Zuidelijke Nederlanden verplicht werden geregistreerd. Dit gebeurde door de kerk en de wijze waarop dit gebeurde verschilde van plaats tot plaats.
Na de Franse Revolutie, maar nog voor het regime van Napoleon in 1799 begon, werd bij de Franse wet van 20-25 september 1792 de burgerlijke stand vastgelegd. Na de annexatie van de Zuidelijke Nederlanden door Frankrijk werd bij decreet van 17 juni 1796 ook in de Belgische departementen de burgerlijke stand ingevoerd.
In Nederland werden geboortes, huwelijken en overlijdens in de grotere steden al in de tweede helft van de 18e eeuw geregistreerd. Een wettelijke regeling voor het hele land werd pas in 1811 ingevoerd, met uitzondering van de gemeente Vlissingen waar de burgerlijke stand al op 1 april 1808 zijn intrede deed. In Zeeuws-Vlaanderen en de delen van Limburg die al in 1795 door de Fransen geannexeerd werden, werd de burgerlijke stand al in 1796 ingevoerd. De feitelijke invoering verschilde van plaats tot plaats. Zo werden de eerste huwelijksaktes in Amsterdam opgemaakt op 3 maart 1811. De overlijdens- en geboorteaktes begonnen daar op 23 juli van datzelfde jaar. In Friesland zijn er ook gemeenten waarvan de registers pas in 1812 begonnen. In de vrije gebieden Gemert en Ravenstein werd eind 18e eeuw ook al met de Burgerlijke Stand geëxperimenteerd.
Onder het bewind van Napoleon werd in 1804 de Code Napoléon ingevoerd. Dit burgerlijk wetboek omvatte naast de regelgeving omtrent de Burgerlijke Stand nog vele andere zaken.
Met behulp van de Burgerlijke Stand kon Napoleon o.a. de dienstplicht ten behoeve van zijn leger beter afdwingen en een efficiëntere belastingheffing invoeren. Onder meer hierom werden zijn hervormingen door de overheden ook na zijn bewind gehandhaafd in de eertijds door hem bezette gebieden.
Bij de invoering van de Burgerlijke Stand in de Belgische departementen waren de familienamen daar al eeuwenlang gestabiliseerd, maar dat was niet zo in de Noordelijke provincies van Nederland. Iedere burger die daar nog geen vaste achternaam had, werd door een apart decreet van Napoleon van 18 augustus 1811 verplicht er een te kiezen. Dat sommige mensen bij wijze van protest een belachelijke naam als Naaktgeboren of Zondervan zouden hebben gekozen, is een hardnekkige mythe. De namen zijn vaak al ouder.
Toch bleven er in Noord-Nederland nog geruime tijd mensen over die geen achternaam hadden. Op 17 mei 1813 werd een nieuw decreet uitgevaardigd waarin bepaald werd dat men toch echt voor 1 januari 1814 een achternaam moest kiezen. Maar ook dat werd niet overal opgevolgd. Veel later, toen het Verenigd Koninkrijk der Nederlanden alweer enige tijd een feit was, vaardigde koning Willem I op 8 november 1825 nog een Koninklijk Besluit uit waarin werd bepaald dat wie nog geen (vaste) achternaam had vastgelegd, daar nog 6 maanden de tijd voor kreeg.
In Suriname werd de burgerlijke stand ingevoerd op 1 juli 1828, maar alleen voor vrije mensen. De slaven werden vanaf 1826 verplicht geregistreerd in slavenregisters, die in 1863 na de Emancipatie werden opgenomen in het bevolkingsregister.
Gebruik voor genealogisch onderzoek.
De Burgerlijke Stand is een belangrijke informatiebron voor mensen die aan stamboomonderzoek doen. Sinds eind jaren negentig van de vorige eeuw zijn individuele plaatselijke, regionale en provinciale archiefdiensten begonnen deze gegevens gedigitaliseerd beschikbaar te stellen via internet; daarnaast is een in Nederland overkoepelend project Genlias opgezet (per 1 januari 2013 vervangen door Wiewaswie) om deze gegevens gebundeld aan te bieden. Ook voor allerlei andere onderzoeken kunnen deze gegevens van belang zijn.
Voor gegevens uit de Burgerlijke Stand gelden beperkingen aan de openbaarheid om de privacy van nog levende personen te beschermen. Voor geboorteaktes geldt in Nederland een openbaarheidsbeperking van 100 jaar, voor huwelijksaktes 75 jaar en overlijdensaktes 50 jaar.
Nederland.
Akten van de burgerlijke stand worden gemaakt en bewaard in de gemeente waar het desbetreffende feit heeft plaatsgevonden. Als een gemeente fuseert, gaan de akten mee naar het nieuwe gemeentehuis. Uitzondering hierop zijn buitenlandse akten en echtscheidingsakten van in het buitenland gesloten huwelijken die in Den Haag geregistreerd (kunnen) worden. Dit is dus een verschil met de Basisregistratie Personen, die wordt bijgehouden door de gemeente waar men woont, en dus overgaat naar de nieuwe gemeente als men verhuist. Een nieuwe akte van de burgerlijke stand is wel aanleiding de Basisregistratie Personen bij te werken.
Digitalisering.
Op 31 maart 2019 zullen de papieren aktes van de burgerlijke standen in België vervangen worden door digitale aktes. De ambtenaren van de burgerlijke stand zullen deze digitale aktes met hun elektronische identiteitskaart ondertekenen, waarna deze in een centrale databank bij de FOD Binnenlandse Zaken ("Databank Akten Burgerlijke Stand" oftewel DABS) bewaard zullen worden. Wanneer een akte wordt gewijzigd, zal het Rijksregister ook automatisch worden bijgewerkt. Bovendien zal de overheid zelf op aanvraag aktes doorgeven aan andere diensten. Verder zullen afschriften en uittreksels voor alle gemeentes op dezelfde (digitale) manier worden aangemaakt en afgeleverd, en kunnen deze door burgers overal worden opgevraagd ongeacht van waar ze werden opgesteld. De oprichting van DABS raakt niettemin niet aan de exclusieve bevoegdheid van de gemeentes om de aktes op te stellen en de registers bij te houden, of aan de rol van het Rijksregister als primaire databank van identiteitsgegevens. Tevens moeten alle oude papieren aktes ten laatste op 31 maart 2019 opgeladen zijn in de digitale databank.

</doc>
<doc id="25885" url="https://nl.wikipedia.org/wiki?curid=25885" title="Di-ethylstilbestrol">
Di-ethylstilbestrol

Di-ethylstilbestrol (doorgaans afgekort tot DES) is een organische verbinding met oestrogene activiteit, waarvan de chemische structuur echter niet verwant is aan die van het bij mensen natuurlijk voorkomende hormoon. De "trans"-isomeer is actiever dan de "cis"-isomeer. De stof wordt tegenwoordig niet meer voorgeschreven, omdat blootstelling ernstige consequenties voor de gezondheid met zich mee kan brengen. In het verleden werd het wel in de geneeskunde gebruikt.
De bekendste toepassing van di-ethylstilbestrol was het voorkomen van miskramen, maar later bleek dit hiervoor niet te werken. Wel had het ernstige bijwerkingen: de dochters van moeders die DES gebruikten (zgn. DES-dochters) hebben een vergroot risico op ‘clear cell’-adenocarcinoom (CCAC) en op voorstadia van baarmoederhalskanker. In Nederland werd di-ethylstilbestrol in de periode 1947-1976 voorgeschreven. Nederland telt zo'n 50.000 DES-dochters.
Geschiedenis.
In 1938 werd di-ethylstilbestrol voor het eerst gesynthetiseerd door Leon Golberg van de Universiteit van Oxford, in samenwerking met Edward Charles Dodds en Robert Robinson. Drie jaar later, in 1941, werd de nieuwe stof goedgekeurd door de Amerikaanse Food and Drug Administration (FDA) als middel tegen gonorroe bij vrouwen, vaginale atrofie, symptomen van de menopauze en ter voorkoming van opstopping in de borsten bij lactatie. Vanaf begin jaren '50 werd di-ethylstilbestrol ook voorgeschreven aan jonge meisjes om de puberteit te laten beginnen. In de loop van de jaren '40 werd er ook melding gemaakt van het minder voorkomen van miskramen na toediening van di-ethylstilbestrol. Vanaf 1947 mocht de stof officieel voorgeschreven worden om het verloop van de zwangerschap te verbeteren na goedkeuring door de FDA. Pas zes jaar later werd voor het eerst een onderzoek uitgevoerd, dat concludeerde dat er niet significant minder vroeggeboortes en miskramen plaatsvonden na inname van de stof. Toch werd het middel daarna nog uitgebreid gepromoot en pas niet meer voorgeschreven toen de ineffectiviteit van di-ethylstilbestrol door de meeste vooraanstaande literatuur werd overgenomen. In 1970 werd voor het eerst het verband gelegd tussen blootstelling aan di-ethylstilbestrol en vagina- en baarmoederhalskanker van het type CCAC ("clear cell adenocarcinoom"). In de Verenigde Staten is in de periode 1947-1974 bij ongeveer 4,8 miljoen zwangerschappen di-ethylstilbestrol voorgeschreven. Na de geboorte kregen baby's di-ethylstilbestrol toegediend in de overtuiging dat het de overlevingskansen van de pasgeborene zou vergroten.
Di-ethylstilbestrol in Nederland.
Schattingen van het aantal zwangere vrouwen in Nederland die di-ethylstilbestrol voorgeschreven hebben gekregen lopen uiteen van 189.000 tot 378.000. In Nederland werd de stof voorgeschreven aan vrouwen die eerder al een miskraam hadden gehad of die vloeiden tijdens de zwangerschap. Ook werd di-ethylstilbestrol toegediend aan zwangere vrouwen met diabetes of een hoge bloeddruk en later zelfs bij probleemloze zwangerschappen met de intentie de gezondheid van de baby te verbeteren. Op 4 februari 1972 verscheen in het Nederlands Tijdschrift voor Geneeskunde een waarschuwing het niet meer bij zwangere vrouwen voor te schrijven. In 1974 gaf het Ministerie van Volksgezondheid het officiële advies om di-ethylstilbestrol niet meer voor te schrijven aan zwangere vrouwen. Ook het Geneesmiddelenbulletin kwam tot hetzelfde advies in februari 1974. Op dat moment werd het overigens al haast niet meer gedaan. Di-ethylstilbestrol werd door Nederlandse artsen toegediend in de periode 1947-1976. Pas in 1981 ontstond er meer openbare aandacht voor de aandoeningen ten gevolge van blootstelling aan di-ethylstilbestrol nadat een jonge vrouw een brief had geschreven naar een krant over haar medische problemen. In de jaren '80 namen veel artsen de DES-problematiek niet serieus. Het kwam vaak voor dat vrouwen een te lichte of juist te intensieve behandeling moesten ondergaan. Dit laatste had tot gevolg dat sommige vrouwen door een onnodige operatie letsel opliepen, zoals ernstige littekens en onvruchtbaarheid. Het middel is in Nederland nooit officieel beoordeeld.
Toepassingen.
In aanvulling op de toepassingen die hierboven zijn beschreven werd di-ethylstilbestrol, afhankelijk van de dosis, voorgeschreven aan zwangere vrouwen in de veronderstelling dat het bloeden, braken, miskramen en pre-eclampsie zou voorkomen. Tevens werd het gebruikt om de bevalling te bespoedigen, de zwangerschap van vrouwen met hoge bloeddruk en diabetes succesvol te laten verlopen, maar ook om baby's met een gezonder geboortegewicht te krijgen. Direct na de bevalling werd di-ethylstilbestrol voorgeschreven aan de moeder om de lactatie te remmen en aan de baby om de overlevingskansen te vergroten. Bij hogere doseringen werd di-ethylstilbestrol juist gebruikt om abortus te induceren of als morning-afterpil.
De stof werd in de veehouderij bij vaarzen gebruikt als groeistimulerend middel. In de Verenigde Staten werd het toegestaan in de periode 1954-1973. Het wordt vaak gebruikt als onderdeel van de chemotherapie van borst- en prostaatkanker. Di-ethylstilbestrol blijkt de opbouw van het microtubulaire systeem te verstoren en daardoor de celdeling te remmen. Dat gebeurt door de formatie van spoeldraden bij de mitotische celdeling te hinderen.
Neveneffecten.
Er is een groot aantal afwijkingen bekend dat samenhangt met blootstelling aan di-ethylstilbestrol; veelal gaat het om een verhoogd risico op verschillende soorten kanker en/of een aangeboren afwijking aan de geslachtsorganen. Veel betrokkenen lijden onder de fysieke en emotionele gevolgen. Er zijn verschillende ziektebeelden die afhangen van het geslacht en generatie van de patiënt. De eerste generatie die blootgesteld wordt aan di-ethylstilbestrol staat bekend als de desmoeders, hun zonen en dochters als respectievelijk deszonen en desdochters. De derde generatie staat in de literatuur beschreven als deskleinkinderen.
Desmoeders.
Uit onderzoek is gebleken dat desmoeders een licht verhoogde kans op borstkanker hebben. Verder hebben ze vaak te maken met de emotionele gevolgen. Desmoeders voelen zich vaak schuldig omdat zij ooit di-ethylstilbestrol hebben gebruikt, vooral als hun kinderen klachten krijgen die veroorzaakt worden door de blootstelling aan de stof. Een significant verhoogde kans op andere vormen van kanker voor desmoeders is niet door wetenschappelijk onderzoek vastgesteld.
Desdochters.
De dochters van desmoeders ondervinden vaak problemen, zoals overmatige vaginale afscheiding (witte vloed) en/of afwijkingen aan het inwendige deel van de geslachtsorganen. De witte vloed is het gevolg van een laag cellen in de vagina die normaliter alleen in de uterus of op de baarmoederhals voorkomt. Ook hebben desdochters een verhoogde kans op buitenbaarmoederlijke zwangerschappen, premature geboortes of miskramen. Bij 0,1% van de DES-dochters komt een zeldzame vorm van vaginale kanker voor. Tevens hebben zij een verhoogde kans op goedaardige voorstadia van baarmoederhalskanker. Onvruchtbaarheid of moeilijk zwanger worden komt in deze groep ook in hogere mate voor.
Deszonen.
Bij zonen van desmoeders kan de DES-blootstelling een te kleine testikel en knobbeltjes op de bijbal tot gevolg hebben. Het heeft nauwelijks tot geen invloed op de vruchtbaarheid van deszonen. Deszonen krijgen gemiddeld evenveel kinderen als andere mannen. Of er een verhoogd risico is op zaadbalkanker en prostaatkanker, is niet duidelijk; onderzoeken komen hier tot verschillende resultaten. Hypospadie wordt ook in verband gebracht met blootstelling aan DES, maar over de mate van verhoogde kans hierop bestaat nog enige discussie. Ernstige vormen van hypospadie kunnen ook psychologische problemen met zich meebrengen.
Deskleinkinderen.
Het onderzoek naar deskleinkinderen wordt bemoeilijkt door het feit dat veel mensen in deze groep nog niet de leeftijd hebben bereikt waarop bepaalde ziektebeelden zich openbaren. Er zijn verschillende studies verricht naar effecten in de derde generatie bij dieren, maar het is onduidelijk of deze resultaten afwijkingen bij mensen kunnen voorspellen. Vooralsnog concluderen enkele wetenschappers dat deskleindochters niet dezelfde vormafwijkingen aan de geslachtsorganen vertonen als hun moeders. Deze groep heeft ook geen grotere problemen bij de menstruatie noch bij de zwangerschap. Zonen van desdochters zouden mogelijkerwijs een verhoogde kans hebben op hypospadie, maar hierover bestaat enige discussie.
Effecten op dieren.
Na toediening van di-ethylstilbestrol aan vaarzen in tabletvorm als een onderhuids implantaat werden onder andere opzwelling van de vagina en ontwikkeling van de uier geconstateerd. Naast gestimuleerde groei werd bij zowel runderen als schapen ook een grotere voedselopname geregistreerd. Orale toediening van di-ethylstilbestrol leverde minder bijwerkingen op. Het voorkomen van DES-restanten in de levers in koeien en het waarnemen van adenocarcinomen bij dochters van met di-ethylstilbestrol behandelde vaarzen leidden begin jaren '70 in de Verenigde Staten tot het verbod op het gebruik van de stof.
Biologische beschikbaarheid.
Di-ethylstilbestrol werd aan mensen gegeven in de vorm van injecties, suppositoria (anaal en vaginaal) en tabletten. Bij dieren werd het in de vorm van pellet implantaten gebruikt.
Bij mensen wordt het oraal toegediende di-ethylstilbestrol door absorptie opgenomen in het maag-darmstelsel en verspreidt zich vervolgens door het lichaam via de bloedbaan. Het passeert de meeste membranen met gemak en kan ook via de huid eenvoudig binnenkomen. Er is ook aangetoond dat di-ethylstilbestrol tijdens een zwangerschap eenvoudig de foetus kan bereiken, al is het dat in mindere mate dan bijvoorbeeld oestrogeen. Na orale toediening van di-ethylstilbestrol aan de ouder duurde het bij muizen slechts 5 minuten totdat de maximale concentratie in de organen werd bereikt en na 30 minuten werd het maximum in de foetus bereikt. Experimenten hebben aangetoond dat de concentratie di-ethylstilbestrol in de geslachtsorganen van gevorderde foetussen net zo hoog was als de concentratie in het plasma dat aantoont dat het snel en gemakkelijk zijn doelwit bereikt.
Biotransformatie.
De toxiciteit van de stof is een breed onderzocht onderwerp. Door de vele metabolische routes waar het een rol in kan spelen, bestaat er ook een groot aantal producten die bij mensen en dieren na metabolisme ontstaan. De verschillende routes kunnen ruwweg worden onderverdeeld in conjugatie (koppelen aan andere verbindingen), oxidatie en prenataal metabolisme.
Conjugatie.
In de lever wordt di-ethylstilbestrol geconjugeerd aan glucuronzuur (met behulp van het enzym UDP-glucuronyltransferase), waardoor het omgezet wordt in DESG (DES-monoglucoronide). Door het redelijk hoge moleculaire gewicht (444 g/mol) wordt er een gedeelte van DESG in de gal opgenomen, en kan zo in de enterohepatische cyclus belanden. Het kan dan in de darm weer terug gehydrolyseerd worden naar di-ethylstilbestrol en vervolgens weer terug naar de lever worden getransporteerd. Hierdoor kan di-ethylstilbestrol langer in het lichaam aanwezig blijven (en kan het ook gevonden worden in de uitwerpselen). Het grote gedeelte van DESG dat niet wordt opgenomen in de gal keert terug in het bloed om vervolgens door de nieren in de urine te worden uitgescheiden.
Naast glucuronzuur vindt ook conjugatie aan sulfaten plaats. Onderzoek naar de sulfonering van di-ethylstilbestrol bij zoogdieren heeft aangetoond dat conjugatie van één of meerdere sulfaatgroepen door de activiteit van het enzym sulfotransferase plaatsvindt. Echter worden hiervan, in vergelijking met DESG, geen grote fracties in de urine teruggevonden. Wel worden significante hoeveelheden di-ethylstilbestrol-monosulfaat-monoglucuronide aangetroffen. Dit leidde tot de ontdekking dat in zoogdieren snelle desulfonering van di-ethylstilbestrol plaatsvindt, maar dat de conjugatie van glucuronzuur aan DES-monosulfaat een zeer stabiel product levert, wat via gal kan worden uitgescheiden.
Conjugatie aan cysteïne (vorming van mercaptuurzuur) vindt maar in beperkte mate plaats en conjugatie aan glucose (vorming van di-ethylstilbestrol-glucoside) vindt in tegenstelling tot bij planten en insecten nauwelijks plaats.
Conjugatie van methyl aan oestrogenen speelt een belangrijke rol in de metabolisering ervan. In vitro is gevonden dat onder invloed van enzymen uit de lever van ratten di-ethylstilbestrol kan worden geoxideerd tot zijn catechol, waarna methylering kan plaatsvinden en DES-methoxide ontstaat (wat "in vivo" is gevonden als een belangrijk metaboliet van di-ethylstilbestrol).
Oxidatief metabolisme.
Een aantal van de metabolieten van di-ethylstilbestrol die gevonden zijn in de urine en gal ontstaat uit di-ethylstilbestrol door middel van oxidatiereacties:
Prenataal metabolisme.
Di-ethylstilbestrol kan gemakkelijk de barrière van de placenta passeren, waardoor na toediening aan de ouder de foetus hier ook effect van ondervindt. Onderzoek naar de verhouding tussen geconjugeerd en ongeconjugeerd di-ethylstilbestrol in de lever van de foetus toonde aan dat ook in de foetus di-ethylstilbestrol wordt geconjugeerd aan glucuronzuur (hoge concentraties UDP werden ook gevonden). In het plasma was de verhouding echter andersom en geconjugeerd DES werd in de placenta, darmen van de foetus en de ouderlijke uterus in mindere mate aangetroffen. Ook werden in jonge foetussen hogere concentraties ongeconjugeerd di-ethylstilbestrolen metabolieten ervan, dan in verder gevorderde foetussen aangetroffen. Dit heeft onder meer geleid tot de theorie dat in de eerdere fasen van de zwangerschap, waarbij de lever van de foetus minder ontwikkeld is, di-ethylstilbestrol in mindere mate wordt geconjugeerd en hierdoor langer in de vorm van een van zijn toxische metabolieten blijft. Of de metabolieten in de foetus afkomstig waren van de moeder of zelf waren aangemaakt is niet duidelijk. Doordat er naarmate de foetussen ouder werden ook een toename in de oxidatie capaciteit van de foetussen zichtbaar was, neemt de concentratie van potentieel gevaarlijke metabolieten van di-ethylstilbestrol ook toe.
Toxiciteit.
Di-ethylstilbestrol heeft een gelijkenis met het geslachtshormoon oestrogeen (voornamelijk met oestradiol). Zo accumuleert het ook vooral in de oestrogeen gevoelige organen. Uit verschillend onderzoeken blijkt dat di-ethylstilbestrol en zijn metabolieten tot genotoxiciteit, carcinogeniciteit, teratogeniciteit en voortplantingstoxiciteit kunnen leiden.
Een analyse met de expert knowledge database DEREK for Windows (voorspelt de toxiciteit van stoffen aan de hand van de chemische structuur en bekende literatuur) geeft vier mogelijke toxiciteitsrisico's aan: carcinogeniciteit, oestrogeniciteit, chromosomale schade en huidirritatie.
De carcinogeniciteit en de oestrogeniciteit worden waarschijnlijk veroorzaakt door de groep 4,4'-dihydroxydifenylethaan of 4,4'-dihydroxydifenyletheen. Uit onderzoek is gebleken dat di-ethylstilbestrol en zijn metabolieten volgens een non-genotoxisch mechanisme kanker kunnen verwekken. Men gaat ervan uit dat het non-genotoxische mechanisme van kankerverwekking erop berust dat stoffen die de proliferatiecyclus van een cel versnellen, een verhoogde kans vertonen op het ontstaan van spontane mutaties.
Verder heeft DES een hoge affiniteit voor de oestrogeenreceptor (net zo hoog als oestradiol), waardoor het een competitie aangaat met oestrogenen.
Er bestaan twee verschillende soorten oestrogeen receptoren. Eén is gelokaliseerd in het cytosol en gaat na activatie door di-ethylstilbestrol/oestradiol naar de celkern toe en fungeert als transcriptiefactor. De andere (GPR30) is een transmembraan G-eiwit in de membraan van het endoplasmatisch reticulum en is verantwoordelijk voor intracellulair signaaltransductie. Daarentegen heeft DES een lage affiniteit voor ander oestrogeen bindende eiwitten. De belangrijkste reden waarom di-ethylstilbestrol en zijn metabolieten kankerverwekkend zijn, hangt samen met hun gelijkenis met oestrogeen en de toename in cel proliferatie. Het feit dat di-ethylstilbestrol een affiniteit voor oestrogene doelorganen heeft, zou dan kunnen verklaren waarom vooral hier mutaties en kankervorming optreedt.
Bij de blootstelling in de uterus ontstaat er een verhoogd risico op zogenaamde "clear-cell" adenocarcinomen voor de DES-dochters. Er zijn geen betrouwbare resultaten beschikbaar die het risico van andere soorten kanker bij prenataal blootgestelde vrouwen aantonen. Vrouwen die di-ethylstilbestrol hebben genomen verhogen hun risico voor borstkanker en baarmoederkanker. Hierbij is het risico om borstkanker te ontwikkelen ongeveer 1,4 keer zo groot, met een latentietijd van 15 tot 20 jaar.
De chromosomale schade wordt (volgens DEREK) waarschijnlijk door de di- of trifenylethyleengroep veroorzaakt. Het binden van deze groep aan de DNA-streng kan misschien tot mutaties leiden. Bekende di-ethylstilbestrolmetabolieten die aan DNA kunnen binden zijn di-ethylstilbestrol-chinon en di-ethylstilbestrol-semichinon. Er is aangetoond dat DES of zijn metabolieten niet geplande DNA-synthese en zusterchromatidenuitwisseling (SCE) kunnen induceren.
Di-ethylstilbestrol en diens metabolieten binden ook sterk aan lever- en plasmaproteïnen, macromoleculen en microsomen. De verantwoordelijke metabolieten blijken uit de oxidatief omgezette metabolieten te komen, omdat bij onderzoek in vitro onder anaerobe condities bijna geen covalente binding optrad. De binding aan hepatische macromoleculen blijkt de oorzaak voor centrolobulaire necrosis te zijn.
Milieueffecten.
Het grootschalige gebruik van di-ethylstilbestrol in de veehouderij heeft ervoor gezorgd dat grote hoeveelheden di-ethylstilbestrol in het milieu terechtkwamen. De behandelde dieren scheidden het via de uitwerpselen uit in zijn ongeconjugeerde vorm en een klein gedeelte verliet geconjugeerd aan glucuronide de dieren. Doordat bacteriën met behulp van hydrolasen het geconjugeerde di-ethylstilbestrol weer omzetten in gewoon di-ethylstilbestrol, is dit de meest voorkomende vorm in de vrije natuur. Het gebruik van di-ethylstilbestrol bevattende mest bleek bij planten geen concentraties op te leveren die groter waren dan de natuurlijk voorkomende oestrogeenconcentraties.
Rechtszaken tot en met de Hoge Raad der Nederlanden.
In 1992 bepaalde de Hoge Raad dat de tien fabrikanten, die di-ethylbestrol in de handel hadden gebracht, collectief aansprakelijk waren. Slachtoffers stonden zo niet voor de bijna onmogelijke verplichting om decennia later te bewijzen van welke fabrikant ze het middel hadden geslikt. De schadevergoeding liepen uiteen van 500 euro (vormafwijkingen aan vagina of baarmoeder ) tot 125.000 euro (vaginakanker met uitzaaiingen). In 2012 bleek dat er minder was geclaimd dan de beschikbare 38 miljoen euro. Om het geheel in goede banen te leiden was er een DES-fonds opgericht.

</doc>
<doc id="25886" url="https://nl.wikipedia.org/wiki?curid=25886" title="Straat van Kertsj">
Straat van Kertsj

De Straat van Kertsj (Russisch: Ке́рченский проли́в, Oekraïens: Керченська протока, Krim-Tataars: Keriç boğazı) is de zeestraat die de verbinding vormt tussen de Zwarte Zee en de Zee van Azov. Westelijk ligt het schiereiland Kertsj, een onderdeel van de Krim, en oostelijk het schiereiland Taman in het district Temrjoekski, in de kraj Krasnodar met daarvoor het eiland Toezla.
De zeestraat is genoemd naar de stad Kertsj op de Krimse oever. In de oudheid stond de straat bekend als de Cimmerische Bosporus (niet te verwarren met de Thracische Bosporus, die nu nog steeds als Bosporus bekend staat). De Turken en Tataren noemen de straat "Yenikale".
Veerdienst.
De Krim was tot 2018 vanuit Rusland alleen te bereiken met een veerboot vanaf Port Kavkaz. De reis over de weg, via Oekraïne, was moeizaam door de slechte politieke verhouding tussen de twee landen. Voor de veerboten stonden vaak lange files.
Historische plannen voor een brug.
In de tweede helft van de 19e eeuw maakte Vladimir Mendeleev, ingenieur en officier van de marine van het Keizerrijk Rusland, concrete plannen voor een vaste oeververbinding door de straat van Kertsj. Hij stelde een dam voor tussen de Tuzla Spit en de Pavlovskikaap op de Krim ten zuiden van de stad Kertsj, ongeveer de locatie van de brug die in de 21e eeuw gebouwd werd.
Stalin's brug.
Ook de Britten waren rond 1900 geïnteresseerd in een verbinding hier, voor een spoorweg naar hun kolonie India. Daar kwam het niet van, maar ze legden wel een telecommunicatiekabel door de straat. In het begin van de 20e eeuw werden nieuwe ontwerpen gemaakt voor een brug. Door de uitbraak van de Eerste Wereldoorlog, de Russische Revolutie en de Russische Burgeroorlog kwam daar niks van terecht, maar Jozef Stalin haalde de plannen in 1934 uit de kast. Hij wilde een spoorlijn vanaf Cherson in het zuiden van Oekraïne via de Krim naar het schiereiland Taman en langs de Zwarte Zeekust via Soechoemi naar de Georgische havenstad Poti.
Het besluit tot de brug werd eind jaren 1930 genomen. De Sovjetfabrieken konden destijds de productie niet aan van de ijzeren onderdelen van de enorme brug. Nog voor het begin van de Tweede Wereldoorlog werden deze in Duitsland besteld. Vlak voor de Duitse invasie van de Sovjet-Unie was de route Feodosija naar Kertsj al aangelegd. Ook Adolf Hitler was geïnteresseerd in de oeververbinding voor strategisch-militaire doeleinden en gaf in maart 1943 opdracht voor de bouw van een 4,8 kilometer lange auto- en spoorbrug om het verplaatsen van de troepen naar de Kaukasus te vergemakkelijken. De Duitsers gebruikten voor de brug de delen die de Sovjets bij hen hadden besteld.
Er werd een begin mee gemaakt en een kabelbaan om spullen over de straat te vervoeren functioneerde, maar het Duitse leger werd al teruggedrongen naar het westen voordat de brug gereed was. De restanten bleven staan en werden door de Sovjets gebruikt om de bouw van de brug te hervatten. Op 3 november 1944, op tijd voor de 27e viering van de Oktoberrevolutie, reed de eerste trein over de brug. Tijdens de koude winter van 1945 werd de brug door ijsgang zwaar beschadigd. Er volgden studies naar een tijdelijke en een nieuwe brug, maar de Sovjet-autoriteiten legden zich uiteindelijk neer bij een veerboot die in 1953 opende en ook treinen vervoerde.
Toezla.
In de Straat van Kertsj ligt het eilandje Toezla. Het is in 1925 ontstaan, toen de smalle landengte, die het destijds met Taman verbond, door een storm wegspoelde. Op grond daarvan kan men stellen dat het eilandje tot het huidige Rusland behoort. Toezla werd echter tot de oblast Krim gerekend en later tot de Oekraïense Socialistische Sovjetrepubliek en daarna het onafhankelijke Oekraïne. Het verloop van de grens is omstreden. Russische voornemens om een verbinding aan te leggen met Toezla leidden eind 2003 tot heftige Oekraïense protesten. 
De Russische annexatie van de Krim in maart 2014 had tot gevolg dat de zeestraat, en dus ook Toezla, volgens de Russische geopolitieke doctrine binnen Rusland zelf kwam te liggen.
Krimbrug.
Op 25 april 2010 tekenden de toenmalige Oekraïense president Viktor Janoekovytsj en de toenmalige Russische president Dmitri Medvedev een principeovereenkomst om brug te bouwen over de Straat van Kertsj. Er werden verschillende varianten uitgezocht en in 2011 koos Oekraïne voor de noordelijke variant, een ruim tien kilometer lange brug. Deze zou moeten lopen van de Fonarkaap, de meest oostelijke punt van de Krim, naar Maly Koet op het Russische vasteland. Volgens Medvedev zou de brug voor de Olympische Winterspelen 2014 in Sotsji gebouwd worden.
Na de annexatie van de Krim in 2014 gaf Medvedev, inmiddels de Russische premier, opdracht om te beginnen met de bouw ervan. Het Russische staatsbedrijf Avtodor kreeg de opdracht om het project met een geschatte kostprijs van 3 miljard dollar uit te voeren. De bouwtijd werd geraamd op 3 à 4 jaar en de brug kon de veerdienst over de zeestraat vervangen. Zonder openbare aanbesteding gunde Avtodor de daadwerkelijke bouw aan Strojgazmontazj, een aannemer zonder ervaring in de bruggenbouw. De eigenaren waren de gebroeders Rotenberg, vertrouwelingen van Russische president Vladimir Poetin.
Poetin opende de Krimbrug op 15 mei 2018. De verbinding, zuidelijk van de bovengenoemde veerdienst, is 19 km lang en bestaat uit 7 km van het Russische schiereiland Taman, naar het eiland Toezla, 6,5 km over Toezla, en 5,5 km van Toezla naar de Krim. Over de brug liggen een brede verkeersweg en een spoorweg.
Incident in de Straat van Kertsj.
In 2017 ging Oekraïne in beroep bij een arbitragehof over het gebruik van de Straat van Kertsj. Sinds de opening van de Krimbrug in mei 2018 controleerde Rusland de grootte van schepen die konden passeren. Er werden nieuwe regels opgelegd en herhaaldelijk Oekraïense schepen aangehouden. Op 25 november 2018 blokkeerde de Russische marine de zeestraat en werden drie Oekraïense boten die van Odessa naar Marioepol reisden in beslag genomen door Russische oorlogsschepen; 24 Oekraïense matrozen werden vastgehouden. Een dag later, op 26 november 2018, riep het Oekraïense parlement de staat van beleg af langs de kustgebieden van Oekraïne en de grenzen met Rusland.
Explosie Krimbrug.
Op 8 oktober 2022, ten tijde van de Russische invasie van Oekraïne, liep de brug door een explosie zware schade op. Hierdoor werd de logistiek tussen Rusland en de Krim tijdelijk ernstig belemmerd.

</doc>
<doc id="25887" url="https://nl.wikipedia.org/wiki?curid=25887" title="Lijst van winnaars van het Nederlands kampioenschap schaken">
Lijst van winnaars van het Nederlands kampioenschap schaken



</doc>
<doc id="25889" url="https://nl.wikipedia.org/wiki?curid=25889" title="Burgelijke stand">
Burgelijke stand



</doc>
<doc id="25890" url="https://nl.wikipedia.org/wiki?curid=25890" title="Internationaal recht">
Internationaal recht

Internationaal recht is meestal internationaal publiekrecht, volkenrecht of volkerenrecht, het recht dat geldt tussen staten onderling. Binnen het internationaal recht vormt het Europees recht een zodanig eigen categorie dat de bestudering ervan een zelfstandige discipline is.
Internationaal recht mag niet worden verward met rechtsvergelijking, waarbij verschillend nationaal recht met elkaar wordt vergeleken.
Onderscheid met internationaal privaatrecht.
Hoewel internationaal privaatrecht ook onderdeel uitmaakt van het internationaal recht, wordt meestal het internationaal publiekrecht bedoeld als over internationaal recht gesproken wordt. Het internationaal privaatrecht omvat de regels die binnen een nationaal rechtsbestel moeten worden toegepast om te kunnen bepalen welk recht van toepassing is op een (privaatrechtelijke) aangelegenheid waarbij personen van meerdere nationaliteiten betrokken zijn.
Subjecten van internationaal publiekrecht.
Als rechtssubject van het internationale recht gelden in de eerste plaats staten. Het is het recht van de staten onderling. Daarnaast bezitten van oudsher een aantal internationale organisaties zoals de Maltezer orde en de Heilige Stoel internationale rechtssubjectiviteit. Dit geldt ook voor het Rode Kruis.
In de twintigste eeuw is men daarnaast in bepaalde gevallen ook natuurlijke personen en rechtspersonen gaan rekenen tot subjecten van internationaal recht. Hierbij kan gedacht worden aan personen die, verdacht van oorlogsmisdrijven, berecht worden voor internationale hoven, zoals bij de Neurenbergse processen of voor het Joegoslavië-tribunaal.
Handhaving.
In het volkenrecht ontbreekt in de meeste gevallen een orgaan dat de regels kan handhaven en dus kan optreden tegen schending van de regels. Staten zullen dan zelf maatregelen moeten treffen, bijvoorbeeld door het treffen van sancties, zoals een handelsboycot. Dergelijke unilaterale vormen van rechtshandhaving komen feitelijk neer op eigenrichting, een vorm van rechtshandhaving die in het nationale recht doorgaans niet toegestaan is. Is sprake van een (dreigende) schending van de internationale vrede en veiligheid, dan is er wel een internationaal orgaan bevoegd om op te treden, namelijk de Veiligheidsraad van de Verenigde Naties. Dit orgaan kan dan dwangmaatregelen treffen. Die zijn bindend voor alle staten en kunnen onder andere het inzetten van troepen inhouden.
Er is ook een aantal internationale gerechtshoven die door staten dan wel in het algemeen dan wel ten aanzien van een bepaald geschil of misdrijf worden erkend, waaronder:
Rechtsbronnen.
Het internationaal publiekrecht kent verschillende rechtsbronnen. Een uitputtende lijst bestaat niet, maar aangenomen wordt dat de bronnen die in het Statuut van het Internationale Gerechtshof genoemd worden een weerspiegeling vormen van de internationale rechtsbronnen. In artikel 38 van het Statuut worden genoemd:
Als hulpmiddelen noemt artikel 38 ook nog twee subsidiaire bronnen:
Als alternatieve rechtsbron voegt lid 2 van artikel 38 toe:
Daarnaast gelden besluiten van internationale organisaties ook als rechtsbron voor de staten die partij zijn bij de betreffende organisatie. Ook worden eenzijdige handelingen en verklaringen van staten vaak als rechtsbron genoemd. Het internationaal gerechtshof heeft deze bron in de Franse kernproef-zaak onder voorwaarden erkend, daarbij is voornamelijk doorslaggevend of een staat de bedoeling had zichzelf aan zijn verklaring te binden.
Naast deze bronnen wordt er ook een verschil gemaakt naar het karakter van de bronnen. Sommige bronnen hebben daarbij een karakter dat afwijkt van de normale regels, het gaat daarbij om onder andere:
Van deze bronnen spelen verdragen de belangrijkste rol, omdat het staten (en internationale organisaties) de mogelijkheid geeft zo nauwkeurig mogelijk afspraken vast te leggen. In veel opzichten lijkt een verdrag dan ook op een contract in de nationale rechtsorde. 
In de meeste landen moet een internationaal verdrag door de volksvertegenwoordiging uitdrukkelijk of stilzwijgend worden goedgekeurd. Daarna vindt ratificatie door de staat zelf plaats. Daarna zijn de verdragsstaten zowel intern (tegenover de burgers) als extern (tegenover de andere verdragsstaten) gebonden.
Staten kunnen echter ook gebonden worden aan andere normen dan verdragen. De meest voorkomende is het gewoonterecht, een bron die in het Nederlands recht een veel geringere rol heeft.
Geschiedenis van het internationaal recht.
Hoewel er van internationaal publiekrecht in de moderne zin pas echt kan worden gesproken vanaf ongeveer de 16e eeuw, gaan veel rechtshistorici terug tot de Griekse en Romeinse tijd, waarbij de oorsprong van het moderne volkenrecht wordt gezocht in het Griekse publiekrecht en het Romeinse concept van ius gentium, het recht dat de betrekkingen tussen Romeinse en niet-Romeinse burgers regelde.
Pas sinds de Vrede van Münster in 1648 (waarin het principe van de staatssoevereiniteit zou zijn neergelegd) wordt echt gesproken van internationaal recht. Hoewel dit feitelijk niet het geval is, is het moderne begrip van staatssoevereiniteit wel pas sinds de laatste helft van de zeventiende eeuw tot ontwikkeling gekomen. Op dit begrip is het gehele moderne volkenrecht gestoeld.
Niettemin kunnen de eerste aanzetten tot ontwikkeling van dit begrip al eerder worden aangetroffen, en wel in de werken van de Spaanse theologen Francisco de Vitoria (1480-1546) en Francisco Suárez (1548-1617) en vooral de Spaanse jurist Fernando Vazquez de Menchaca (1512-1569) uit de 16e eeuw. In 1625 volgt Hugo Grotius met zijn "De iure belli ac pacis", de eerste systematische uiteenzetting van het volkenrecht, vooral gericht op het recht van oorlog en vrede. Grotius is echter ook belangrijk daar hij het volkenrecht gedeeltelijk ontdoet van zijn natuurrechtelijke basis, en erkent dat staten onderling ook recht kunnen creëren (ius voluntarium).
In de 17e en 18e eeuw bleef in de wetenschap vooral het natuurrecht dominant, onder andere in de geschriften van Samuel von Pufendorf en Christian Wolff, maar in de tweede helft komt er een kentering in de richting van het positivisme, dat de juridische doctrine afleidt uit de statenpraktijk in plaats van uit algemene categorieën of axioma's. Daarnaast kwam het internationale recht tijdens de 18e eeuw steeds meer onder druk te staan vanwege de gespannen verhoudingen tussen grootmachten zoals Frankrijk, Pruisen, Groot-Brittannië, Rusland en Oostenrijk. De spanning tussen de principes van het recht en de noodzaak van machtspolitiek komt goed naar voren in Emer de Vattels "Du Droit des Gens" (1758). Immanuel Kant pleit daarom aan het einde van de eeuw in zijn geschriften "Zum ewigen Frieden" (1795) en de "Metaphysik der Sitten" (1797) voor een nieuwe basis voor het volkenrecht.
Vanaf 1850 is op deelgebieden de opkomst van internationale organisaties waar te nemen. Er wordt gestreefd naar geschillenbeslechting en bepaalde regels van internationaal gewoonterecht worden gecodificeerd. Maar in de politieke praktijk viert het nationalisme hoogtij. Er is dan ook veel verzet als de Russische tsaar in 1899 en 1907 de Haagse vredesconferenties bijeenroept. Beperkingen aan het oorlogsrecht en internationale arbitrage zijn echter wel eerste stappen op de ontwikkelingen van de 20e eeuw.
Na de Eerste Wereldoorlog werd een poging gedaan om het internationale recht een nieuwe basis te geven, wat echter niet mogelijk bleek. Het Handvest van de Verenigde Naties (1945) bevestigde de internationale juridische verhoudingen waarin het staatssoevereiniteitsbegrip centraal bleef staan.
In de geschiedenis van het volkenrecht zijn (vooral volgens enkele Duitse auteurs zoals Wilhelm Grewe en Karl-Heinz Ziegler) verschillende periodes te onderscheiden, zoals het Spaanse tijdvak (1494-1648), het Franse tijdvak (1648-1789/1815), het Engelse tijdvak (1789/1815-1919) en de moderne tijd, beheerst door de Verenigde Staten.
Vaak zijn nieuwe tijdvakken in deze geschiedenis verbonden aan grote verdragen, die de nieuwe verhoudingen voor onbepaalde tijd vastleggen. Zo zijn er de eerdergenoemde verdragen van Westfalen (1648), de verdragen van Rijswijk (1697) en Utrecht (1713), Wenen (1814-1815), Versailles (1919) en San Francisco (Handvest van de Verenigde Naties, 1945).

</doc>
<doc id="25891" url="https://nl.wikipedia.org/wiki?curid=25891" title="Song Meiling">
Song Meiling

Song Meiling, soms ook Soong May-Ling geschreven, (Shanghai, 5 maart 1897 of 1898 – Manhattan, New York, 23 oktober 2003) (jiaxiang: Hainan, Wenchang 海南文昌), de jongste van de drie gezusters Song, was vooral bekend als de vrouw van Chiang Kai-shek, de president van de Republiek China. Zelf was ze politica en schilderes. In China stond ze bekend als 'iemand die van macht hield'.
Ze was de vierde van zes kinderen, geboren in Shanghai als kind van Song Jiashu, een methodistisch predikant en zakenman die een fortuin verdiende met de verkoop van bijbels in China. Samen met haar zussen Song Qingling en Song Eiling staan ze ook wel bekend als de Gezusters Soong.
Biografie.
Song Meiling verhuisde op zeven- of achtjarige leeftijd naar een kostschool in de Verenigde Staten. Ze studeerde in 1917 af aan het Wellesley College in Massachusetts met een graad in Engelse literatuur en filosofie.
Song Meiling ontmoette Chiang Kai-shek in 1920. Aangezien hij elf jaar ouder was dan zij, getrouwd en bovendien boeddhistisch, was Song Meilings moeder fel tegen een huwelijk tussen de twee, maar nadat Chiang een bewijs van zijn scheiding toonde en beloofde zich te bekeren tot het christendom stemde ze uiteindelijk toe. Chiang zei tegen zijn toekomstige schoonmoeder dat hij zich niet direct kon laten dopen, want religie moest geleidelijk worden geabsorbeerd en kon niet als een pil worden geslikt.
Ze trouwden op 1 december 1927, nadat Chiang, ook wel "de Generalissimo" genoemd, de leiding over de Chinese Nationalistische Partij (de Kwomintang, afgekort KMT), had overgenomen. Sommige biografen beschouwden het huwelijk als een van de grootste liefdesrelaties ooit, terwijl anderen het als een huwelijk puur uit noodzaak zagen.
Song Meiling stichtte de Beweging van het Nieuwe Leven en werd een actief deelneemster in de Chinese politiek. Terwijl Chiang Kai-shek opklom tot leider van de KMT fungeerde zijn vrouw als zijn Engelse vertaler, secretaresse en adviseuse. Gedurende de Tweede Wereldoorlog probeerde Song Meiling de Chinese zaak te promoten en haar man hetzelfde aanzien te doen krijgen als Roosevelt, Churchill en Stalin.
Internationaal.
Doordat ze zich thuis voelde in zowel de Chinese als de westerse cultuur, werd ze populair in zowel China als daarbuiten. Volgens de Amerikaanse generaal Joseph Stilwell zou ze, gezien haar populariteit, beter benoemd kunnen worden tot minister van Defensie. In de Verenigde Staten trok ze menigtes aan van zo'n 30.000 personen en ze haalde zelfs de voorkant van TIME magazine, eerst samen met haar man als "man en vrouw van het jaar" en later onder de titel "Drakendame" ("Dragon Lady"). Op 18 februari 1943 werd ze de eerste met de Chinese nationaliteit en de tweede vrouw die het Amerikaans Congres toesprak.
Na de nederlaag van haar man in de Chinese Burgeroorlog in 1949 volgde Song Meiling hem naar Taiwan, terwijl haar zus Song Qingling op het vasteland bleef, waar ze de zijde van de communisten koos.
Song Meiling was beschermvrouwe van het Internationale Rode Kruis, erevoorzitter van het Britse steunfonds voor China en erelid van de "Bill of Rights Commemorative Society". In de jaren zestig behoorde ze tot de tien meest bewonderde vrouwen in Amerika.
Latere leven en dood.
Na de dood van haar man in 1975 verdween Song naar de achtergrond. In 1978 emigreerde ze van Taiwan naar het landgoed van haar familie in Lattingtown, Long Island (New York).
In 1995 trad ze nog een keer op de voorgrond door het bijwonen van een receptie die voor haar werd gegeven op Capitol Hill en die tevens was bedoeld als viering van het vijftigjarig jubileum van het einde van de Tweede Wereldoorlog.
Tijdens de Taiwanese presidentsverkiezingen van 2000 bracht de KMT een brief van haar hand naar buiten waarin ze haar steun uitsprak voor KMT-kandidaat Lien Chan boven de onafhankelijke kandidaat James Soong. De authenticiteit van deze brief was een bron voor heftige discussies in Taiwan. Lien werd niet verkozen.
Ze vierde haar laatste verjaardag (de 105e of 106e) op 5 maart 2003 en overleed later dat jaar in haar appartement in Manhattan, waar ze vanaf 1998 het grootste deel van haar tijd door had gebracht. Ze ligt begraven op Ferncliff Cemetery in Westchester County (New York).
Trivia.
In 2012 publiceerde de Nederlandse schrijver Lucas Zandberg nog een historische roman over Song Meiling.

</doc>
<doc id="25893" url="https://nl.wikipedia.org/wiki?curid=25893" title="Zee van Azov">
Zee van Azov

De Zee van Azov (Russisch: Азо́вское мо́ре, "Azovskoje more"; Oekraïens: Озівське of Азо́вське мо́ре, "Ozivs'ke" of "Azovs'ke more"; Krimtataars: Azaq deñizi) is een randzee van de Zwarte Zee, die aan de zuidkant van de rest van deze zee wordt gescheiden door de Straat van Kertsj. Deze zeestraat is sinds de annexatie van de Krim in 2014 in de handen van Rusland.
Bekken en geografie.
Met een oppervlakte van 37 555 km² is het een relatief kleine zee, tien keer kleiner dan de Zwarte Zee. Ook is het met een maximum diepte van slechts 14 meter de ondiepste zee ter wereld. De inhoud is ongeveer 256 km³ water. In de winter vriest zij dicht en hebben schepen hulp van ijsbrekers nodig.
Zuidwestelijk bevindt zich de Krim, inclusief de kust van de 110 kilometer lange Schoorwal van Arabat. Noordelijk ligt Oekraïens grondgebied, oostelijk ligt Rusland.
Water.
De voornaamste waterleverancier is de rivier de Don, die de zee in het noordoosten bereikt via de zeer ondiepe Golf van Taganrog. Bij de delta van de Don ligt ook de stad Azov, waarnaar de zee is genoemd. Een andere belangrijke rivier is de Koeban in het zuidoosten. Anno 1976 voedden de rivieren de zee met ongeveer 50 km³ zoet water op jaarbasis. Ondanks de significante instroom van zoet water was de saliniteit in het midden nog iets meer dan 10 promille. De belangrijkste open verbinding ligt in het zuiden naar de Zwarte Zee. Via de Straat van Kertsj stroomt het water de Zwarte Zee in, maar er is tevens een zeer grote tegenstroom van zout water waardoor de zee zout blijft.
Het water is troebel door de geringe diepte, de zanderige bodem en de stroming. De zee heeft een hoge biomassaproductie, mede door de voedingsstoffen die door de rivieren worden aangevoerd.
Stroming en schoorwallen.
In de zee is een duidelijke, tegen de klok in gaande stroming waarneembaar als gevolg van de instroom van de rivieren en de heersende wind. Door deze constante stroom zijn er langs de kust diverse schoorwallen gevormd, waarvan die van Arabat aan de westkust het grootste is. Erachter ligt Syvasj, een brakke en moerassige lagune, die via de Straat van Henitsjesk nog in verbinding staat met de Zee van Azov. Deze schoorwal is op natuurlijke wijze ontstaan door sedimentatie in de 12e eeuw. In 1835 werd er een weg over gelegd voor postkoetsen.
Tussen het schiereiland Kertsj in het zuiden tot tegenover Henitsjesk in het noorden ligt de schoorwal Tuij.
Namen.
In de oudheid werd de zee "Lacus Maeotis" genoemd, naar de stammen der Maeotae die aan haar oostkust woonden.
Nabijgelegen plaatsen en rivieren.
Plaatsen rond de zee van Azov zijn:
Rivieren die in de zee van Azov uitmonden:

</doc>
<doc id="25894" url="https://nl.wikipedia.org/wiki?curid=25894" title="Volkenrecht">
Volkenrecht



</doc>
<doc id="25895" url="https://nl.wikipedia.org/wiki?curid=25895" title="Bill Wyman">
Bill Wyman

Bill Wyman, pseudoniem van William George Perks (Penge, 24 oktober 1936), is een Brits muzikant die bekend is geworden als basgitarist van de Rolling Stones.
Biografie.
Wyman werd geboren in Penge (Kent). Vanaf zijn tiende jaar kreeg hij een aantal jaren pianoles, maar hij leerde zichzelf basgitaar te spelen.
Hij werkte een aantal jaren in Londen als klerk voor een wedkantoor en werkte daarna bij de luchtmacht. In de periode daarna begon hij een band met de naam "Tucky Buzzard and the End", later verving hij Dick Taylor als bassist van The Rolling Stones. Na een aantal jaren was Wyman het zat bij de Stones en besloot te vertrekken. Hoewel hij dit besluit al in 1988 had genomen, kondigde hij uiteindelijk pas in januari 1993 zijn vertrek aan.
Evenals Charlie Watts verkoos Wyman doorgaans niet op de voorgrond te treden, hetgeen hem de bijnaam "de stille Stone" opleverde. Tussen 1962 en 1992 bracht hij verschillende soloalbums uit. Wyman bezat een restaurant in Londen genaamd "Sticky Fingers".
Nadat hij uit The Rolling Stones stapte heeft hij een aantal succesvolle albums uitgebracht met zijn nieuwe band, "Bill Wyman's Rhythm Kings". Op 21 oktober 2002 verscheen zijn bijna 500 pagina's tellende boek "Rolling with the Stones", gebaseerd op zijn dagboeken en zijn persoonlijke archief.
Een grote hobby van hem is het zoeken naar oude voorwerpen met een metaaldetector. Samen met detectorfabrikant C.Scope bracht hij in 2007 een eigen metaaldetector op de markt: de Bill Wyman Signature Detector.
Persoonlijk.
Het privéleven van Wyman is niet onbesproken gebleven; hij is drie keer getrouwd geweest, waarvan vooral zijn huwelijk met Mandy Smith veel stof deed opwaaien. Op dit moment is hij getrouwd met Suzanne Acosta.
Bibliografie.
Door Wyman uitgegeven boeken:

</doc>
<doc id="25896" url="https://nl.wikipedia.org/wiki?curid=25896" title="Zee van Azow">
Zee van Azow



</doc>
<doc id="25898" url="https://nl.wikipedia.org/wiki?curid=25898" title="Wiske">
Wiske

Het meisje Wiske is een van de hoofdpersonages uit de serie stripverhalen van "Suske en Wiske". Haar eigenlijke naam is Louise, maar zo wordt ze slechts zelden genoemd. Wiske speelt ook een rol in de spin-offstripreeksen "Amoras" en "De Kronieken van Amoras".
Naamgeving.
Voor de naam van Wiske werd Vandersteen waarschijnlijk geïnspireerd door de Belgische actrice Louisa 'Wieske' Ghijs (1902-1985), officiële naam Ludovica Ghijs, van wie zijn moeder naar verluidt een enorme fan was.
In "Sooi en Sientje" wordt onthuld dat Willy Vandersteens eigen dochter, Helena Vandersteen, model stond voor Wiske.
Een koosnaampje voor Wiske is "Wissewis".
Familie.
Suske en Wiske zijn geen familie van elkaar. Suske werd geadopteerd door tante Sidonia nadat hij Wiske, tante Sidonia en professor Barabas ontmoet had op Amoras. Suske en Wiske zijn sindsdien onafscheidelijk, alhoewel de beste vrienden door hun verschillende karakters weleens botsen.
Tante Sidonia is wel de echte tante van Wiske. Wiske heeft ook nog een oudere broer, Rikki. Rikki verdween na het allereerste verhaal "Rikki en Wiske in Chocowakije" (1945) uit de serie en keerde pas terug in "De gevangene van Prisonov" (2003).
De Snor is de grootvader van Wiske en de vader van tante Sidonia. Waar de ouders van Rikki en Wiske zijn, blijft onduidelijk. Er wordt vermoed dat het hier om oorlogsslachtoffers zou handelen en Wiske dus een door haar tante opgevangen weeskind is.
Wiske is vernoemd naar Wiske van Stiefrijke; zij is de jongste dochter van Petra Jan Estella Van Stiefrijke (de zus van de overgrootmoeder van tante Sidonia). Wiske van Stiefrijke verblijft enige jaren bij haar oom Moustache als ze lijdt aan trachoom en reist in "Sterrenrood" (2015) haar ouders achterna naar Amerika. Ze krijgt tijdens de overtocht het lappenpopje van Madeleine Scapin de Boule, een rijke 95-jarige dame die vertelt dat Wiske van Stiefrijke enorm veel op haar overleden dochter Marie lijkt. Wiske van Stiefrijke geeft het popje veel later als geboortegeschenk aan Wiske. Dit popje "Scaboul" is dus al vele jaren in de familie aanwezig en tegenwoordig het popje van Wiske.
Ook Rosse John (die voorkomt in "De lachende wolf" uit 1953) is familie van Wiske en Sidonia.
Karakter.
Wiske en haar popje Schanulleke zijn onafscheidelijk. Verlies of schijnbare vernietiging van Schanulluke zorgt er vaak voor dat Wiske meteen flauw valt, en kan haar fataal worden. 
Wiske heeft veel hart voor de natuur. Ze heeft een grote dierenliefde, wat bijvoorbeeld blijkt als ze de aangereden hond Tobias in huis neemt..
Wiske is vaak koppig, driftig en/of jaloers, maar ze heeft een hart van goud. Anders speelt ze belangrijke bijrollen of is haar verdwijning of ontvoering de reden voor het avontuur. Ze is zodoende vaker het centrum van de aandacht dan de nuchtere en bravere Suske. Wiske zet mensen vaak op hun plaats en is tegen onrecht. Als het moet kan ze ontzettend fel in de strijd tegen onrecht zijn. Ze weet Suske vaak te manipuleren.
Wiske is ontvankelijk voor luxe, rijkdom of macht of de charmes van een jongen. Ze brengt de mensen in haar omgeving niet zelden in de problemen doordat ze haar mond voorbij praat. Haar nieuwsgierige aard is anderzijds vaak ook een uitkomst.
Wiske is soms brutaal en vertelt weleens leugentjes. In enkele verhalen (zoals "De goalgetter" uit 1990 en "Amber" uit 1997) komen vooral de negatieve karaktertrekken van Wiske uit de verf, zoals haar jaloerse aard.
Uiterlijk.
Wiske draagt meestal een rood strikje in haar blonde haar en kleedt zich in een witte jurk met een rode streep onderaan. In de "Blauwe reeks" heeft Wiske daarentegen krulletjes en lijkt ze iets volwassener te zijn dan in de "Rode reeks". In de allereerste verhalen lijkt Wiske nog een paar jaar jonger dan later.
Het hoofd van Wiske wordt wel omschreven als een "eierkopje". In veel van de verhalen draagt Wiske, net zoals de andere hoofdpersonen, kleding die bij de locatie of bij het tijdperk past.
Na de intrede van Paul Geerts als tekenaar duikt ze echter meermalig op in een shirt en spijkerbroek, dit omdat de strip moest moderniseren. Vanaf het verhaal "Amber" (1999) draagt ze enkele albums lang een topje met minirok, wat veel commotie heeft veroorzaakt onder de fans. Na vele verhalen werd besloten om haar witte jurkje en schoenen wat moderner te maken, maar ook hier kwam Studio Vandersteen later op terug. De bekende kleurcode bleek erg belangrijk voor de herkenbaarheid van de strip en Suske en Wiske kregen hun normale kleding terug.
In 2017 werd opnieuw een make-over doorgevoerd. Wiske kreeg nu een strakker gesneden jurkje met dubbele rode streep en daarover een blauw vest. Ze krijgt bruine laarsjes, een hippe rode sjaal en haar haren zijn langer. Ook krijgt Wiske, net als tante Sidonia, borsten.
Vertalingen.
Enkele Suske en Wiske-albums zijn ook verschenen in andere landen, en in deze vertalingen heeft Wiske een andere naam:
Wiske heeft haar oorspronkelijke naam behouden in de volgende vertalingen:

</doc>
<doc id="25900" url="https://nl.wikipedia.org/wiki?curid=25900" title="Tante Sidonia">
Tante Sidonia

Tante Sidonia (volledige naam: Sidonia Van Stiefrijke) is een van de vaste personages uit de Belgische stripreeks Suske en Wiske. Ze was al te zien in het allereerste verhaal uit de serie, "Rikki en Wiske in Chocowakije" (1945). Ze komt ook voor in de spin-offstripreeksen "Jerom", "Amoras" en "De Kronieken van Amoras".
Sidonia speelt de hoofdrol in enkele oude en recente verhalen in de Suske en Wiske-hoofdreeks, onder andere in "De botte botaknol", "De kattige kat", "De flierende fluiter", "De hippe heksen" en "De europummel". Verder speelde ze belangrijke bijrollen, zoals in "De nare varaan" en "Jeanne Panne".
Naamgeving.
In de oude Vlaamse publicaties en albums heette zij Sidonie, terwijl ze in de Nederlandse publicaties altijd Sidonia heeft geheten. Met de invoering van het Standaardnederlands in de stripreeks (1964) werd Sidonia haar vaste naam. 
De Vlaamse seksuologe Goedele Liekens beweerde op Sinterklaasavond 2014 op de televisie "dat Belgen deze naam als Sidonia uitspreken". Over de beklemtoning van de tweede "i" in deze naam bestaat echter geen consensus onder Vlamingen. Veelgehoord is juist de uitspraak Sidonia. 
In de Vlaamse speelfilm "Suske en Wiske en de Duistere Diamant" (2004) wordt door Vlamingen en Nederlanders zowel de naam Sidonia als Sidonie gebruikt.
Uiterlijk.
Tante Sidonia is een lange, erg smalle vrouw (ongeveer 1,80 m) die meestal een roze blouse en een lange zwarte rok draagt. Ze heeft een enorme kin, grote neus en een bril die ze afzet als ze heel kwaad is. Ook heeft ze voor- en achterop haar hoofd een kuif. Oorspronkelijk droeg ze vaak een hoedje met spelden.
Ze is vooral bekend om haar schoenmaat, die schommelt rond maat 51. Vaak gooit ze haar bovenmaatse schoenen naar iemand die een vervelende opmerking over haar maakt, vaak is dit Lambik. In 2017 wordt een make-over doorgevoerd, tante Sidonia draagt nu laarsjes. Ook krijgt tante Sidonia, net als Wiske, borsten.
Ze is supermodel geweest in het verhaal "Papa Razzi", maar vaker twijfelt ze aan haar uiterlijk. In "De jolige joffer" ruilt ze zelfs haar gezicht met als doel Lambik verliefd op haar te laten worden en in "Het babbelende bad" bezoekt tante Sidonia een plastisch chirurg om zichzelf om te toveren tot een model. Vaak moeten er vele koffers vol schoonheidsmiddelen mee op avontuur omdat tante Sidonia zich anders niet durft te vertonen.
Karakter.
Tante Sidonia is een huisvrouw en ze leeft eenvoudig, maar ze is van adellijke afkomst. Ze is vrijgezel en probeert geregeld aan een man te raken. Heimelijk is ze ook wel verliefd op Lambik. Ze probeert via allerlei schoonheidsmiddeltjes jong en mooi te blijven en is erg gevoelig wanneer Wiske of Lambik haar hierom beledigen. Vaak smijt ze in zo'n situaties haar schoen naar Lambiks achterhoofd. Het verhaal "De briesende bruid" stond geheel in het teken van haar zoektocht naar de ware, maar tante Sidonia komt erachter dat een perfecte man nog niet zo gemakkelijk te vinden is. Ze koestert een schijnbaar onbeantwoorde liefde voor Lambik, alhoewel zijn botte gedrag haar ook vaak enorm kwaad kan maken. In "De lachende wolf" (1952) zegt ze dat ze niet naar Canada zou gaan mocht Lambik haar ten huwelijk vragen. In "Sjeik El Rojenbiet" (1963) neemt ze een "I Love You"-boodschap van Lambik wat te ernstig op en begint tevergeefs van hartstocht te smelten. In "De poenschepper" (1966) zet ze maanden na Lambiks verdwijning bloemen in een vaasje te midden van een kamer vol met portretten van hem. Ondanks dat alles heeft ze in verschillende verhalen vele relaties gehad, die steeds weer mislukten. Dit maakt haar geregeld depressief, maar uiteindelijk krijgt haar genegenheid voor Suske, Wiske en haar vrienden altijd weer de bovenhand. In "De tragische tante" (2014) blijkt dat tante Sidonia nog altijd gevoelens heeft voor Lambik, nadat Suske en Wiske veel dates met verschillende mannen hebben geregeld voor haar. 
In "Operatie Siggy" (2018) wordt bekend dat tante Sidonia in haar jeugd een hippie was en ruzie kreeg met haar vader, Opa Snor. Ze liep van huis en werd straatzangeres, net als haar nicht Net de Anker kon ze namelijk erg goed zingen. Ze brak door en werd beroemd. Tante Sidonia werd ten huwelijk gevraagd door haar manager, maar die liet haar zonder enige uitleg alleen achter. Haar hart brak en ze werd een huisvrouw. Ze wilde hierna niks meer van de glamourwereld weten.
Ze is ook erg pienter en wist in bepaalde verhalen ("Het zingende nijlpaard" (1950), "De lachende wolf" (1952)...) zelf een mysterie op te lossen of redding te bieden. Ze bestuurt soms zelf de Gyronef.
Zij weet haar leptosomische lichaam − weerbarstige kuif, grote neus en kin, magere gestalte en grote platvoeten − soms handig in te zetten. In "De straatridder" (1955) kan ze zich volledig achter een lantaarnpaal verstoppen. In "De lachende wolf" (1952) kruipt ze als een slang de trap op. Het helpt haar ook om zich te vermommen: "De stierentemmer" (1950), "De sissende sampan" (1963), "De apekermis" (1965).
Sidonia heeft veel over voor Suske en Wiske en gaat voor hen door het vuur. Ze waarschuwt hen vaak voor gevaar en straft hen weleens wegens ongehoorzaamheid. In sommige albums blijft ze thuis en wacht ze haar vrienden aan het vliegveld op, maar soms gaat ze zelf in het geheim mee naar de plek waar het avontuur plaatsvindt om hen te helpen. De vrienden helpen allen in de opvoeding van Suske en Wiske, maar vinden vaak dat tante Sidonia hen te vrij laat en niet streng genoeg is. Vooral Lambik en professor Barabas kunnen zich hier aan ergeren, Jerom begrijpt het gedrag van de kinderen wel maar remt hen toch af.
Sidonia heeft ook geregeld last van paniek- en zenuwtoevallen, waarbij ze meestal achteruit springt en met haar hoofd op de grond knalt. Meestal trekt ze trillend haar hele lichaam hierbij krom in een boog. Ze wordt hiervoor weleens naar een ziekenhuis of rusthuis gebracht of met vlugzout of een mosterdvoetbad weer bijgebracht. Desondanks kan ze in noodsituaties bijzonder kordaat en moedig uit de hoek komen.
Familie.
Sidonia is de echte tante van Wiske. Ze is een ouderfiguur voor zowel Wiske als Suske, die ze adopteerde na het avontuur op Amoras in het verhaal "Het eiland Amoras".
Tante Sidonia heeft de volgende bekende familieleden: 
Sidonia is ook de tante van Rikki. Wat er met de ouders van Rikki en Wiske is gebeurd, is in de verhalen nooit duidelijk geworden.
Vertalingen.
Tante Sidonia heeft haar oorspronkelijke naam behouden in het Duits en Drents.

</doc>
<doc id="25901" url="https://nl.wikipedia.org/wiki?curid=25901" title="Hans van Delden">
Hans van Delden

Prof. dr. J.J.M. (Hans) van Delden (1960) is hoogleraar medische ethiek aan de Universiteit Utrecht. 
Hij is (mede)auteur van een groot aantal publicaties onder andere over beslissingen rond het levenseinde en medische zorg aan bejaarden.

</doc>
<doc id="25902" url="https://nl.wikipedia.org/wiki?curid=25902" title="Lambik">
Lambik

Lambik is een van de hoofdpersonages uit de Vlaamse stripreeks "Suske en Wiske". Hij maakte zijn debuut in het verhaal "De sprietatoom" (1946), het derde verhaal in de serie. 
Hij is een witte man van middelbare leeftijd. In "Bolhoed Bik" (2024) wordt duidelijk dat zijn volledige naam Lambik Geuze is. 
Lambik heeft naast zijn vaste rol in de "Suske en Wiske"-hoofdreeks ook een eigen stripreeks, "De grappen van Lambik". Hij duikt verder ook op in de spin-offreeksen " Amoras" en "De Kronieken van Amoras".
Oorsprong.
Willy Vandersteen tekende Lambik voor het eerst in de winter van 1944-1945 op een reeks losse tekenbladen. De figuur heette in eerste instantie Pukkel. Later kreeg hij zijn huidige naam, die is gebaseerd op de biersoort Gueuze Lambic, waar Vandersteen zelf dol op was. In oudere Nederlandse uitgaven heet hij Lambiek.
Er is wel geopperd dat Vandersteen Lambik heeft gebaseerd op de Franse acteur Fernand Charpin. Een andere genoemde mogelijkheid is dat Vandersteen zich voor Lambik liet inspireren door de film "Hellzapoppin"', met daarin de malle detective Quimby (gespeeld door Hugh Herbert).
Introductie in de serie.
In zijn debuutverhaal "De sprietatoom" is Lambik een loodgieter. Hij is daarnaast door professor Barabas ingehuurd als privédetective, naar eigen zeggen omdat hij heel goed verloren dingen kan terugvinden. In de rest van dit verhaal helpt Lambik – ondanks zijn alcoholisme en zijn ook hier al erg grote onhandigheid – Suske, Wiske en de professor in hun strijd tegen de kwaadaardige geleerde Savantas.
Kenmerken.
Lambik zorgt in het algemeen van alle vaste personages in de verhalen voor de meeste humor. Vandersteen heeft naar eigen zeggen heel wat van zijn eigen karaktertrekjes in Lambik gestopt. Lambik is onder meer zeer populair bij lezers van de strip omdat hij zoveel herkenbare, menselijke gebreken vertoont. Hij is vaak zwak, onnozel, en traag van begrip, maar in sommige verhalen ook zeer sterk, dapper en heldhaftig.
Uiterlijk.
Vandersteen besloot na een paar verhalen het uiterlijk van Lambik vrij drastisch aan te passen. Zo had Lambik in het allereerste begin nog niet zijn typische ronde hoofd. Ook lijkt het met name in "De sprietatoom" alsof hij hier op zijn achterhoofd nog wat meer haar heeft. Verder is duidelijk dat Lambik hier nog een echte snor heeft, die in latere verhalen niet goed meer herkenbaar is. Lezers van de latere verhalen twijfelen vaak of de zwarte streep onder Lambiks neus gewoon zijn bovenlip, dan wel een snor is. Volgens Studio Vandersteen is de zwarte streep onder de neus van Lambik een snor. Ook in de stripreeks zelf zijn hiervoor diverse aanwijzingen. Op bladzijde 40 van "De apekermis" wordt duidelijk gezegd dat Lambik een snor heeft. In "Het drijvende dorp" verkleedt Lambik zich als boerin en wordt dan door een dorpsbewoner omschreven als: "die dikke madam met haar snor". In "De blote Belg" geeft een Nederlandse toeriste een signalement van Lambik en vermeldt daarbij dat hij een snor heeft. In "Jeanne Panne" beschrijft ook Jerom Lambik als een snordrager.
Op zes hoofdharen na is hij helemaal kaal. Lambik is hier niet altijd even tevreden over. Onduidelijk is wat zijn oorspronkelijke haarkleur is geweest. In "Het zingende nijlpaard" is een jeugdportret van Lambik met zwart stekelhaar te zien, maar in "De sterrenplukkers" blijkt de jonge Lambik hoogblond haar te hebben en in De 7 schaken is Lambik als jongetje met rood haar te zien. In de eerste albumuitgave van "De zwarte madam" heeft Lambik per hoofdzijde afwisselend drie of vier haren, wat erop lijkt te duiden dat oorspronkelijk geen sprake was van een specifiek aantal haren.
Lambik draagt meestal een zwarte broek en een wit overhemd met een zwart strikje. Tot en met het begin van "De tuf-tuf-club" (1951) droeg hij in de oorspronkelijke ongekleurde albums regelmatig een stropdas. Als hij dan zijn kleding voor een negentiende-eeuws kostuum verruilt, verschijnt voor het eerst de vlinderdas. Vanaf dat moment is Lambiks strikje door alle verhalen heen een vast onderdeel van zijn verschijning. Bij het hertekenen van de oudste verhalen waarin Lambik meedeed is de oorspronkelijke stropdas soms vervangen door het strikje. In sommige verhalen is Lambik te zien met een zwarte bolhoed en een bruine of grijze jas.
Lambiks figuur is licht gezet. Vanwege zijn buik, die vooral opvalt als zijn bovenlichaam is ontbloot, is hij soms het mikpunt van spot.
Beroepen.
Ook in sommige verhalen na "De sprietatoom" werkt Lambik nog als loodgieter, zoals "De ringelingschat" (1951) en "De koeiencommissie" (2000). In "Beminde Barabas" (1975) ruilen Sidonia en Lambik van baan; Lambik gaat het huishouden doen en Sidonia gaat als loodgieter aan de slag. In andere verhalen blijkt Lambik nog tal van andere beroepen uit te oefenen, zoals journalist ("De zwarte zwaan"), arts/chirurg ("Het gouden paard"), of kapper ("De kale kapper"). In sommige verhalen (zoals "Het bevroren vuur") is hij zeeman. In "Twee toffe totems" beweert Lambik dat hij in zijn jeugd nog in de mijnen heeft gewerkt.
In "De schat van Beersel" (1952) blijkt voor het eerst dat hij in de Eerste Wereldoorlog als soldaat heeft meegevochten; hier haalt hij zijn oude uitrusting weer tevoorschijn. In "De windmakers" (1959) blijkt dit oude spul niet erg bruikbaar meer. In latere verhalen wordt Lambiks soldatenuitrusting meer omschreven als "souvenirs" uit die tijd.
Lambiks baan als loodgieter staat opnieuw centraal in "De kronieken van Amoras" (zie #De kronieken van Amoras).
Karakter.
Ondanks allerlei negatieve karaktereigenschappen is Lambik in essentie een zeer goed mens. Hij zet zich in voor slachtoffers en onderdrukten en toont zich uiteindelijk altijd bezorgd over zijn vrienden.
Als alle verhalen chronologisch worden geordend, is duidelijk te zien hoe Lambiks karakter geleidelijk aan evolueert. In de allereerste verhalen is Lambik meestal oerdom, onhandig, verstrooid en vaak onbetrouwbaar. Hij loopt de andere hoofdpersonages meer in de weg dan dat hij een nuttige hulp is. Later wordt Lambik iets slimmer, maar ook veel ijdeler en dominanter. Hij overschat zichzelf vaak en brengt zichzelf door zijn grote mond soms flink in de problemen. Hij laat zich daarnaast makkelijk voor de gek houden en heeft dit meestal pas als laatste of enige niet door. Met name in verhalen die in voorbije eeuwen spelen en waarbij Jerom er niet bij is, is hij behalve onnozel ook vaak de sterke held van het verhaal.
Lambik kan soms erg laf zijn en de schuld van alles wat er misgaat aan anderen geven. Hij reageert in bepaalde situaties soms onverwacht erg vijandig en agressief. Heel af en toe is hij dronken. Hij toont zich soms teleurgesteld in de overheid of in de maatschappij als geheel, waarin de normale man onbelangrijk lijkt te zijn. Lambik is niet zelden hebzuchtig. In veel verhalen is hij uit op rijkdom, macht, een knappe vrouw of status. Ook is hij nogal vatbaar voor verleidingen. Met name in de oudere verhalen worden Lambiks goede en slechte geweten soms verbeeld door respectievelijk een engel en een duivel. In sommige latere verhalen vervult Wiske de rol van Lambiks goede geweten. Ook de andere vrienden spannen zich in om Lambik indien nodig te behoeden voor vergissingen en domheden. Lambik heeft zijn vrienden meermaals verraden, al komt hij uiteindelijk wel altijd weer tot inkeer.
Vanaf de verhalen die midden jaren 60 verschijnen weet Lambik zich veelal geen raad meer met zijn emoties. Wanneer Paul Geerts in 1972 de reeks overneemt, zet deze trend zich voort en ontwikkelt Lambik zich meer en meer tot de nar in het verhaal, die verder weinig aan de belangrijke ontwikkelingen toevoegt. In de nog latere verhalen vanaf eind jaren 80 krijgt Lambik weer iets serieuzere rollen toebedeeld, mogelijk onder invloed van de tekenaar/scenarist Marc Verhaegen.
Een in verhalen heel vaak terugkerende grap is dat Lambik met grote vertraging op iets abnormaals reageert in plaats van op de manier zoals gebruikelijk is. In eerste instantie vindt hij de meest absurde zaken vaak heel gewoon of merkt het nog niet, waarna hij in de plaatjes erna langzaamaan tot het besef komt dat het dat niet is. Zijn Frank(oude munt) valt met vertraging. Wanneer hij bijvoorbeeld hard op zijn hoofd wordt geslagen of neergeschoten, duurt het enige tijd voordat hij zich realiseert dat hij eigenlijk bewusteloos of zwaargewond behoort neer te vallen. Een andere eigenaardigheid is het achterlaten van vreemde teksten op zijn deur, zoals "niet thuis uit hoofde van afwezigheid".
Relaties tot anderen.
Tante Sidonia.
Onduidelijk is hoe de verhouding is tussen Lambik en tante Sidonia. Sommige verhalen (zoals "De sterrenplukkers" en "De amoureuze amazone") wekken sterk de indruk dat tante Sidonia verliefd is op Lambik en zelfs met hem wil trouwen. In veel andere verhalen is hier evenwel niets van te merken; Sidonia lijkt Lambik hier enkel een zeurderige lastpost te vinden wanneer hij bij haar over de vloer is. Lambik op zijn beurt lijkt hoe dan ook totaal geen affectie voor Sidonia te voelen. Vaak jaagt hij haar heel bewust op stang met allerlei kwetsende opmerkingen over haar uiterlijk.
Jerom.
Vanaf de introductie van Jerom wordt Lambik, naarmate Jerom zelf steeds beschaafder wordt en een belangrijkere rol in de verhalen krijgt, geleidelijk aan veel minder dominant. Een van de redenen om Jerom uit de 17e eeuw mee te nemen, was om te voorkomen dat Lambik zo verwaand zou worden dat hij de rest niet meer zou zien staan. Jerom wordt dankzij zijn immense lichaamskracht vooral een grote rivaal van Lambik waar het gaat om indruk maken. Desondanks werken de twee ook geregeld goed samen en hebben ze veel voor elkaar over. Jerom trekt nadat hij zijn vaste plek in de serie heeft gekregen bij Lambik in huis. Samen zijn ze vaak bij tante Sidonia over de vloer.
Hoofdrollen.
In tientallen verhalen, zoals "De stemmenrover", "De krachtige krans", "De blote Belg" en "Robotkop", heeft Lambik zelf min of meer de hoofdrol, in plaats van Suske en Wiske. In "De kale kapper" hebben Lambik en Jerom samen in feite de belangrijkste rol.
In "Sterrenrood" (2015) komt Lambik niet voor, maar het karakter inspecteur Lambique doet hier onderzoek naar de diefstal van een diamant.
Persoonlijke achtergrond.
Over Lambiks eigen verleden is vrij weinig bekend. In "De laatste vloek" (2003) blijkt dat hij jarig is op de 14e. Volgens het − niet in de reguliere hoofdreeks gepubliceerde − verhaal "De bloedbroeder" (2013) is Lambiks sterrenbeeld Maagd; dat zou dus betekenen dat zijn geboortedatum 14 september is.
In enkele verhalen – "Het zingende nijlpaard", "De sterrenplukkers", "De 7 schaken" en "Bolhoed Bik" – wordt een beeld geschetst van hoe Lambik er als kind moet hebben uitgezien. 
In spin-offseries.
Blauwe reeks.
In de blauwe reeks-verhalen die in de jaren 50 in het weekblad "Kuifje" verschenen, werd Lambik op verzoek van Hergé door Vandersteen anatomisch correcter en atletischer getekend, om bij de stijl van het weekblad "Kuifje" te passen. Behalve dat Lambik in deze verhalen een stuk heldhaftiger is getekend, gedraagt hij zich hier ook in het algemeen veel verstandiger. Als een soort vaderfiguur van Suske en Wiske domineert in feite vooral Lambik deze verhalen. Hij heeft hier ook veel meer aanzien. Ook blijkt Lambik in de blauwe reeks over bepaalde capaciteiten te beschikken waar in andere verhalen nooit iets van te merken is; zo blijkt hij bijvoorbeeld een erg begaafd schermer te zijn. Van Lambiks ijdele, arrogante en egoïstische karakter zoals dat in de rode reeks regelmatig de kop opsteekt, is in de verhalen uit de blauwe reeks niets of nauwelijks iets te merken.
"De Vrolijke Bengels".
Van 1950 tot 1953 vervingen Lambik, Suske en Wiske tijdelijk de personages Pontius, Pilatus, Vlooike en Poliet in Vandersteens stripreeks "De Vrolijke Bengels".
"De grappen van Lambik".
Lambik heeft ook zijn eigen stripreeks: "De grappen van Lambik". De oorspronkelijke reeks albums en grappen verscheen van 1955 tot 1962. In 2004 werd begonnen met een nieuwe serie albumuitgaven met grappen van Lambik. De eerste drie albums van deze reeks bevatten een bloemlezing van gags die eerder verschenen in de jaren 50. De strips werden voor deze gelegenheid ingekleurd en het taalgebruik werd aangepast. Vanaf het vierde album, dat verscheen in maart 2005, werd de serie voortgezet met nieuwe grappen. De nieuwe strips werden gemaakt door Studio Vandersteen. Elk album bevat pagina's van diverse schrijvers en tekenaars. In verband met tijdgebrek van de Studio werd de serie na deel 7 alweer gestaakt.
"Strip Klassiek".
"De gekalibreerde kwibus" bestaat uit drie los samenhangende verhaaltjes, met Lambik als centraal figuur. Deze verhalenbundel is nooit verschenen in de reguliere Suske en Wiske-hoofdreeks, maar wel in onder andere "Strip Klassiek".
"De kronieken van Amoras".
In het eerste verhaal van de serie "De kronieken van Amoras", "De zaak Krimson" (2017), wordt duidelijk dat Lambik al had kennis gemaakt met de schurk Krimson voordat hij in "De sprietatoom" Suske, Wiske en Sidonia ontmoette. In "De droom van Arthur" ontmoet Lambik zijn broer weer na vele jaren.
Vertalingen.
Lambik heeft zijn oorspronkelijke Nederlandse naam behouden in het Duits, Fries, Limburgs en Drents.

</doc>
<doc id="25903" url="https://nl.wikipedia.org/wiki?curid=25903" title="Zeerijp">
Zeerijp

Zeerijp (Gronings: "Riep" of "Zeeriep") is een dorp in de gemeente Eemsdelta in de Nederlandse provincie Groningen. De dorpskern telt inwoners (CBS ) en het postcodegebied 9914 (dus inclusief het buitengebied) ongeveer 500 inwoners (2023).
Geografie.
Dorp.
Zeerijp bestaat voor een groot deel uit lintbebouwing langs drie hoofdwegen: de Borgweg (vroeger: Hoofdweg), de Eenumerweg en de Molenweg. Daarnaast is er enige komvorming ten noorden van de Borgweg: rond de in de 17e eeuw ontstane buurt 'De Kamp' (Kampweg), de Kwekersweg en de Noorderstraat. De huizen dateren voor de helft van voor de Tweede Wereldoorlog en voor de helft van daarna. Ongeveer 70% van de woningvoorraad bestaat uit koopwoningen. Huurwoningen (onder andere woningwetwoningen en bejaardenwoningen) werden met name in de jaren 1950 tot 1990 gebouwd rond de Noorderstraat. Een van de oudste woningbouwprojecten is de woning Kampweg 14-16 van woningstichting 't Zandt uit 1919.
Voor voorzieningen is het dorp grotendeels aangewezen op Loppersum en omstreken. Voorzieningen in het dorp zelf zijn een basisschool, een dorpshuis, een molen, een cafetaria, een kapster, twee B&amp;B's en een graanbedrijf. Verder zijn er nog tamelijk veel particulieren. Van de beide kerken wordt de grote hervormde Jacobuskerk zo'n twee keer per maand gebruikt voor diensten en ook regelmatig voor orgelconcerten. De kleinere doopsgezinde kerk is ingericht als bed &amp; breakfast en wordt verhuurd als zaaltje voor feestjes en bijeenkomsten.
Binnen het postcodegebied van het dorp liggen de gehuchten Ozingeweer, Terhorn (ook Molenhorn of Schatsborg) en De Groeve (ook Grou).
Vervoer.
Het dorp ligt te midden van de dorpen Loppersum, Westeremden, Garsthuizen-Startenhuizen, 't Zandt, Godlinze, Leermens en Eenum. Zeerijp ligt op enkele kilometers van de belangrijkste uitvalswegen; de N46 (Groningen-Eemshaven) in het westen en de N360 (Groningen-Delfzijl) in het oosten. Zeerijp heeft een busverbinding met Eemshaven en Loppersum (lijn 45).
De belangrijkste waterweg is het Zeerijpermaar ten oosten van het dorp, dat naar het zuiden toe via achtereenvolgens het Eenumermaar en het Oosterwijtwerdermaar aansluit op het Damsterdiep en naar het noorden toe via het Garsthuizermaar in het Oude Maar. Bij het dorp werd in 1855 de Zeerijpstertil of Hartmanstil aangelegd over de Zeerijpermaar, toen de weg van Zeerijp naar Terhorn door de provincie verhard werd tot een grindweg. De brug werd in 1940 vervangen door een nieuwe brug, die in 1982 werd gerestaureerd. De tegenwoordige brug wordt Schippershuistil genoemd. De brug is voorzien van sierlijke gietijzeren balusters. Bij de brug werd in 1976 een opslagplaats aangelegd, die nu dienstdoet als parkeerplaats voor vrachtwagens. Tot begin 19e eeuw was er een haventje in het dorp bij de molen, die aansloot op het Zeerijpermaar.
Bestuur.
Zeerijp ligt op de plek van de oude dijk die ooit werd aangelegd in de Fivelboezem. Het dorp vormde in de middeleeuwen onderdeel van het Westerambt, een onderkwartier van Fivelgo. Tijdens de Republiek vormde het onderdeel van het onderkwartier Oosterdeel van Fivelingo. Gerechtelijk behoorde Zeerijp tot de rechtstoel 't Zandster Eesterrecht. De zetel daarvan bevond zich soms ook in Zeerijp in het "Regthuys" (later herberg, Borgweg 12). Langs de Woldweg ten zuiden van het dorp zijn skeletten van mensen gevonden die mogelijk door een der rechtstoelen terechtgesteld zijn. Waterstaatkundig vormde het kerspel Zeerijp de 'Zeerijpster eed' die onderdeel vormde van de derde schepperij (Loppersum) van het Dorpster zijlvest.
Zeerijp vormde vroeger een kerspel dat net als de rest van de Ommelanden onderdeel vormde van het bisdom Münster. Samen met Loppersum, Eenum, Wirdum, Garrelsweer en Leermens stond Zeerijp niet onder een seend (proost of deken), maar direct onder de officiaal van de bisschop van Münster. Na de instelling van het Bisdom Groningen-Leeuwarden in 1559 werd in 1562 middels een indultum (Vrijbrief) herbevestigd. Het kerspel van Zeerijp was lange tijd onderverdeeld in twee kluften (of klauwen): Een klauwboek noemt de kluft 'boven de weg' met vijf edele heerden (Guttingeheerd, Sijwerdingeheerd, Eijsmaheerd, Eelzemaheerd, Hidtsmaheerd) en de kluft 'buiten de weg' met zeven edele heerden (Fridemaheerd, Entekeheem, Enneheerd, Edzemaheerd, Pijpingheheerd of Wijninghe tijll, Duwersmaheerd, Eppingheheerd). In een ander klauwboek staat de vermelding dat het 'Lopster redgerrecht' onder andere bestond uit de 'Rijpster clauwe' met drie edele heerden (Lyuppe Hayckensheerd, Vrouw Ulkskensheerd en 'Hoyckemaheerd over de wegh') en de 'Osingeweerster clauwe' met drie edele heerden (Hoyckemaheerd, Jonge Sickensheerd en Godekenheerd of Sijgersmaheerd).
Begin 19e eeuw, toen de gemeenten werden geformeerd, ontstond een lange discussie over de vraag of Zeerijp bij Loppersum of bij 't Zandt zou moeten behoren. Uiteindelijk werd Zeerijp in 1811 onderdeel van de gemeente 't Zandt. In 1990 werd de gemeente 't Zandt en daarmee Zeerijp echter alsnog tot onderdeel van de (vergrote) gemeente Loppersum gemaakt.
Geschiedenis.
Naam.
Zeerijp wordt voor het eerst vermeld als "Ripa" in de Kroniek van Bloemhof onder de jaren 1227 en 1228. Ook Jacob van Deventer gebruikt op zijn kaart van 1559 de verkorte vorm "Ryp", die in het Gronings vaak wordt gebruikt. Het dorp wordt in 1461 vermeld als "jnden Rijm" en 1462 als "Rijpp". Een zeventiende-eeuws afschrift van een akte uit 1396 spreekt over in 1396 vermeld als "Serijp", maar hier wordt Oprijp te Uithuizen bedoeld.
De naam komt van het Germaans "rîp", "reep", "rîm" in de betekenis van 'rand, oever, landstrook'. Dit woord werd niet alleen gebruikt voor de oever van de zee (bijvoorbeeld in het Oudengels "særima"), maar ook voor een nederzetting aan een oever of op een kwelderwal. In de Ommelanden komt de naam meermalen voor, bijvoorbeeld de nederzettingen "Ripon" ("fan theru Ripu") bij Warffum (omstreeks 1050), Oprijp te Uithuizen, Langerijp bij Appingedam, Lutjerijp bij Leermens, "in den Rijpe" bij Pieterburen (1528) en het verdwenen "Diurardasrip" in Duurswold. Ook in de buurgewesten komt de naam vaak voor. Het woord is verwant aan het Groningse woord "riepe" ('stoep'). Er vond bovendien een wisselwerking plaats met het Latijnse woord "ripa", dat eveneens 'oever' betekent.
Riepster licht.
In Groningen wordt het verhaal verteld van het "Riepster licht" dat af en toe in de buurt van Zeerijp zou worden gezien. Hierbij behoort de onderstaande legende, hier verteld door Van der Aa in 1841:
De sage is een variatie op een bekende sage over het ontstaan van het Friese recht die vanaf de veertiende eeuw is overgeleverd en al is afgebeeld op het stadszegel van Medemblik uit 1294. Hij gaat volgens sommige historici terug op de Germaanse mythologie (Fosete) en knoopt aan bij het verhaal dat Karel de Grote - volgens zijn biograaf Einhard - de wetten van al zijn onderdanen liet optekenen. De middeleeuwers waren dol op Karel de Grote, die als grondlegger van de Friese vrijheid werd gezien en fantaseerden er flink op los.
Het verhaal komt voor in het "Ommelander Landrecht" van 1448; Eggerik Beninga tekende het verhaal in de 16e eeuw op in zijn Oost-Friese kroniek en Sicke Benninge in zijn Groninger kroniek. De sage is waarschijnlijk rond 1600 aan Zeerijp gekoppeld door de Zeerijper priester, later predikant Gerardus Alberti. Diens verhalen werden voor het eerst bekend door Van der Aa in 1851. Ze kwamen uit een later verloren gegaan manuscript "betrekkelijk Zeerijp en omstreken", met aantekeningen die volgens de arts Rembertus Westerhoff "weinig om het lijf hadden en doorweven waren met spookverhalen".
Predikant Jacobus Albertus Uilkens te Lellens berichtte in 1799 als eerste over de "dwaal- of hiplichtjes", Uilkens verklaarde de blauwe vlammetjes uit moerasgas. De schoolmeester van Zeerijp meende in 1828 dat het allemaal wel meeviel. 'Bygeloof ontdek ik hier byna niets', schrijft hij, 'Groote hiplichtjes, bekend als ’t Rypster licht, gewaagt men slecht zelden van: en zy worden van byna allen op hunne waarde geschat'. In het voetspoor van de Afscheiding van 1834 nam het geloof in zulke zaken echter weer toe. Nikolaus Westendorp had het in 1839 over 'het zoo algemeen aangenomen geloof van het spokend "Rijpster" licht' bij de Woldweg. 'Nog heden ten dage', lezen we bij Marten Douwes Teenstra in 1859 'wordt dit zoo gevreesde Rijpster-licht aldaar nu en dan aan den Wolddijk gezien, zijnde naar de verhalen van het bijgeloovige en lichtschuwe volk, een vuur, dat somtijds vooral bij stormachtig weer, door den booze ontstoken wordt'. Schoolmeester J. Kuipers bevestigde in 1861 dat sommige dorpsgenoten de lichtjes die ze toeschreven aan "de Olde" of "de Euvele" nog hadden waargenomen.
Inderdaad was de Woldweg een plek waar men bang voor was. Bij de brug over de Tochtsloot was ooit het galgenveld van de rechtstoel Zeerijp; volgens overleveringen is er skeletmateriaal gevonden.
Ploeg-kunstenaar Johan Dijkstra maakte in 1940 een gebrandschilderd glas van het Riepster Licht voor de aula van het Academiegebouw van de Rijksuniversiteit Groningen. In 1947 maakte hij voor de kerstbijlage van het "Nieuwsblad van het Noorden" drie gekleurde platen, die waren gemodelleerd naar de 19e-eeuwse centsprenten.
Nienke van Hichtum schreef in 1925 een verhaal over het Riepster licht. Dichter Jan Boer wijdde er in 1937 een ballade aan, waarin het licht tot een hemelhoge toren werd gemaakt "dei mit zien lichten, zien geluden, aan ale zwaarvers ’t pad zol duden".
Beginperiode.
Zeerijp is mogelijk ontstaan door pioniers die zich in de tiende of elfde eeuw vanuit Eenum vestigden op twee langgerekte wierden enkele honderden meters ten zuiden van het huidige dorp. Ergens na het jaar 1000 werd een dijk aangelegd over de kwelderruggen en oeverwallen van de Fivelboezem, vanaf Uithuizen via Westeremden naar Zeerijp en verder via Godlinze en Spijk naar het oosten. Deze dijk liep in Zeerijp langs de huidige Borgweg, de belangrijkste weg door het huidige dorp. Bij opgravingen bij de dorpskerk is onder de aanbouw (het vroegere schooltje) een gemetseld riool gevonden dat wellicht gebruikt werd voor de afwatering of om zoet water aan te voeren. Nadat de Fivelboezem een flink stuk was verland werd kort daarna, nog in de twaalfde eeuw, ongeveer een kilometer noordelijker parallel aan deze dijk een nieuwe dijk aangelegd om de nieuwe kweldergronden, waarmee de eerste Fivelpolder ontstond. Rondom de oude dijk werden daarop vermoedelijk aan het einde van de 12e eeuw een aantal verhoogde erven opgeworpen, die het begin vormen van het huidige dorp. Daarbij werd ook een eerste kerk gebouwd, die veel kleiner was dan het huidige gebouw. Enkele restjes tufsteen zijn wellicht gebruikt bij de fabricage van tras (waterbestendig mortel).
Ongeveer 400 meter ten zuidoosten van de Borgweg ligt aan de Woldweg een wierde die afgaande op de kogelpotscherven in de 12e eeuw werd opgeworpen. Dit was vermoedelijk het huis van de vicaris. De vicarie werd in 1590 samen met de patorie afgebrand door rondtrekkende plunderende Friese soldaten. De Woldweg ligt op de plek van de vroegere Woldlaan, die naast de Tochtsloot lag. Deze Tochtsloot stond vermoedelijk voor de aanleg van de dijk in verbinding met de zee. Aan deze tocht lag ook een gerechtsplaats, waar ook veroordeelden en zelfmoordenaars werden begraven. Op deze plek werden later de resten van drie van hen gevonden.
In 1227 komt het dorp voor in de Kroniek van Bloemhof, toen priester Herbrand van Zeerijp werd vermoord. Volgens de negentiende-eeuws volksverhaal had het dorp een haventje en een vuurtoren, maar daarvoor bestaat geen enkele aanwijzing. De Fivelgronden waren erg rijk, waardoor het dorp al snel tot bloei kwam; het begin van een eeuwenlange geschiedenis als agrarische nederzetting. In de eerste helft van de veertiende eeuw verrees de grote kruiskerk van het dorp, de Jacobuskerk. Deze kerk vormt met de 15e-eeuwse toren nog altijd het baken van het dorp.
In de loop der tijd werden er ten minste zes steenhuizen rond het dorp gebouwd, waarvan er vier uitgroeiden tot borgen: Boukum(a), Eelsum, Haykema en Juckema. De 17e eeuw vormde de bloeitijd voor de borgen. Veel van de inventaris van de kerk werd in die tijd geschonken door de lokale adel. In de 18e eeuw verdwenen de vier borgen of werden verbouwd tot boerderijen. De rouwborden en grafzerken in de Jacobuskerk herinneren nog aan de vroegere adellijke families zoals Clant, Grevinck, Ten Holte, Van Borck en Rengers.
Groei van het dorp.
Het kleine dorp moest in de eerste eeuwen vele overstromingen weerstaan.
In 1590, tijdens de Tachtigjarige Oorlog, werd het dorp net als 't Zandt en Leermens geplunderd door Staatse troepen. Dorpspastoor Gerardus Alberti uit Appingedam werd in 1581 ontvoerd door de Staatse troepen; de kerkvoogdij betaalde losgeld, maar de hoogbejaarde Alberti vluchtte uiteindelijk naar Friesland. Hij werd in 1586 predikant te Paesens en keerde in 1595 alsnog terug naar Zeerijp, waar hij in 1600 stierf. Het vroeger altaar diende als zijn grafsteen. De steen is nog in de Jacobuskerk te zien.
Lange tijd bleef het dorp vrij klein. Op de kerspelkaart van Beckeringh uit 1759 bestaat het dorp uit wat lintbebouwing langs de Borgweg en een groepje huizen op 'De Kamp' (rond de Kampweg) ten noorden van de kerk. Het dorp bestond uit een verzameling van boerderijen en boerderijtjes. De pastoor (later de dominee), de vicaris (later de koster-schoolmeester), bakker-molenaar, smid en wagenmaker hadden elk een stuk eigen grond en een stal. Op oude foto's is de oude dubbelfunctie van hun woningen nog terug te zien. Met de reformatie kreeg de kerk een aanbouw, waarin de eerste kosterschool werd gesticht. In de 18e eeuw kreeg de kosterij een eigen aanbouw om les te geven en vanaf de 19e eeuw werd les gegeven vanuit een apart schoolgebouw dat eerst op De Kamp stond, vervolgens aan de Eenumerweg en sinds de jaren 1980 aan de Kwekersweg.
De woelingen van de 18e eeuw gingen niet voorbij aan het dorp. Zo was een van de leiders van de boerenopstand van 1748, Jan Clasen Nieboer, afkomstig van de Boukumaheerd (de vroegere borg Boukum). Volgens Ter Laan vielen in 1795 in Zeerijp 2 doden en 9 zwaargewonden bij onrusten tussen oranjeklanten en patriotten, hoewel hij elders hetzelfde aantal doden en gewonden ook bij Westeremden aangeeft in dat jaar.
Begin 19e eeuw nam de welvaart toe op het Groninger platteland. Veel boeren schakelden toen over van veeteelt naar het meer winstgevender akkerbouw. Het dorp breidde zich uit in die periode. De aardappelziekte van de jaren 1845 en 1846 zorgden daarentegen voor een emigratiegolf naar vooral Holland (Michigan). Een tweede periode van welvaart tussen 1850 en 1885 zorgde opnieuw voor een groei van de bevolking. Tot 1900 breidde het dorp zich vooral uit richting de Molenweg en de Zeerijpstertil aan oostzijde van het dorp. In die tijd werden ook de wegverbindingen met dorpen in de omgeving verbeterd. De provinciale weg naar Loppersum werd aangelegd rond 1855, de Eenumerweg richting Eenum werd in 1957 verhard tot een grindwegen en de Molenlaan richting De Groeve werd rond 1875 verhard.
Een tweede emigratiegolf uit Zeerijp, als gevolg van de Grote Depressie, vond plaats rond 1890, toen Noord-Amerika en Argentinië populair waren. Een derde golf vond plaats tijdens de Grote Depressie tussen 1929 (Zwarte Donderdag) en 1936.
In de nadagen van de oorlog werd het dorp beschadigd door aanvallen van de Batterie Nansum tijdens de bevrijding van Delfzijl. Het dorp werd bevrijd op 20 april 1945, maar de kustbatterij werd pas op 29 april tot zwijgen gebracht. Na de oorlog vond tijdens de wederopbouw in de jaren 1950 een vierde emigratiegolf plaats, toen met name Canada en Australië populair waren. In die tijd werd de bebouwing van het dorp wat verdicht, met name door nieuwbouw langs de Noorderstraat. In de jaren 1950 en 1960 nam de bevolking af als gevolg van landbouwmechanisatie en schaalvergroting, waardoor veel landarbeiders overbodig werden. Een deel van de bevolking kreeg werk in de nabijgelegen industriegebieden van Delfzijl (Oosterhorn) en bleef soms in het dorp wonen.
Bedrijvigheid.
Rond 1900 had het dorp een bloeiende middenstand. Dorpsdichter Ane Kuipers (1860-1928) noemde in een gedicht over het dorp naast de dominee en schoolmeester onder andere 6 kruideniers, 6 kappers en barbiers, 5 herbergiers, 4 kleermakers, 2 smederijen, 2 ververs, 2 leerlooiers, een slager, kuiper, graanhandelaar, molenaar, mandenvlechter en een boomkweker. Met de schaalvergroting en toegenomen mobiliteit begon ook de middenstand te verdwijnen. Daardoor veranderde Zeerijp langzamerhand in een woondorp. Begin jaren 1960 telde het dorp nog 2 cafés, een levensmiddelenzaak en 2 drogisterijen, 2 bakkerijen, 2 slagerijen, 2 schoenmakers, een melkboer, een smederij, 2 schilderbedrijven, 2 rietdekkers, 1 kleine timmerfabriek, een bode, transportbedrijf, een kapper-manufacturier die tevens een winkel had voor galanterieën en schrijfbehoeften, een wagenmakerij-mechanisatiebedrijf (garagebedrijf) en een fietsenmaker die tevens loodgieter en waterfitter was en een winkel huishoudelijke goederen en speelgoed had. In de decennia erna verdwenen eerst de kappers, bakkers, schilders en schoenmakers, vervolgens de slagers en de fietsenmaker en uiteindelijk ook de molenaar, de smid en het garagebedrijf. In 2006 bestond de bedrijvigheid in Zeerijp vooral uit dienstverlenende bedrijven en zelfstandigen (hedendaagse plattelandsnijverheid), zoals een architectenbureau, een communicatieadviesbureau, bureau voor zakelijke dienstverlening en een praktijk voor persoonlijke begeleiding. Verder waren er toen enkele klussen- en transportbedrijven, een graandrogerij, wasmachineverhuurbedrijf, meubelmaker, massagepraktijk, kunstatelier en een goud- en zilversmederij.
De laatste van de drie cafés van Zeerijp was de herberg aan de driesprong van de Borgweg met de Molenweg, dat als laatste door het leven ging als café Nastrovje. In 2003 brandde dit café deels af en sindsdien is het gesloten. De recreatieve voorzieningen bestaan tegenwoordig uit het dorpshuis met cafetaria (in 2009 heropend als 'Bij Jacobus'), een recreatiebedrijf met bed &amp; breakfast, restaurant, winkeltje, terras en groepsaccommodatie ('De Diek'n', sinds 1997), een beeldentuin en theeschenkerij ('Eenumermaar', sinds 2004) en een bed &amp; breakfast ('Kleine Antonius', sinds 2012).
Aardbevingen.
Tussen Westeremden en Zeerijp vond in de nacht van donderdag op vrijdag 26 januari 2007 een lichte aardbeving plaats als gevolg van aardgaswinning. Deze had een kracht van 2,3 op de schaal van Richter. Op 8 januari 2018 registreerde het KNMI een sterkere beving bij Zeerijp: 3,4 op de schaal van Richter (zie Aardbeving Zeerijp 2018). Ook andere aardbevingen in Groningen werden soms in Zeerijp gevoeld.
In 2009 werd een grote scheur in de toren van de Jacobuskerk ontdekt die mogelijk te maken heeft met de aardgaswinning.
Gebouwen.
Kerken en pastorieën.
Jacobuskerk, pastorie en verenigingsgebouw.
Zeerijp heeft een romanogotische kerk die werd gebouwd in de eerste helft van de 14e eeuw en sindsdien nauwelijks gewijzigd is. Het bakstenen gebouw was oorspronkelijk gewijd aan de apostel Jakobus de Meerdere en heeft een en mogelijk twee stenen voorgangers gehad. Bij de reformatie werd het doksaal verwijderd en het orgel naar zijn huidige locatie verplaatst. Dit orgel werd in 1651 gebouwd door Theodorus Faber en heeft tal van verbouwingen ondergaan. De losstaande kerktoren, die in de eerste helft van de 15e eeuw gebouwd is, heeft een open doorgang. De twee grote klokken in de toren dateren uit 1502. Een grote restauratie aan de kerk vond plaats in de jaren 1960, toen de oude situatie van voor de reformatie zo veel mogelijk werd hersteld.
Zeerijp vormde na de reformatie tot 1968 een kerkelijke gemeente, waarna een fusie plaatsvond tot de gemeente Zeerijp-Eenum-Westeremden, die in 1984 fuseerde met omringende dorpen (Loppersum, Godlinze, Leermens,
Oosterwijtwerd, 't Zandt en Zijldijk) tot de hervormde gemeente Maarland. Omdat deze kerkgemeente vier kerken bezit, wordt nog slechts eens in de maand op zondagmorgen een kerkdienst gehouden in het gebouw. Sinds 2006 bevindt zich ook een deel van het Archeologisch Informatiepunt Fivelboezem in het gebouw. Het gebouw is door de week vrij toegankelijk.
Ten oosten van de kerk staat de voormalige hervormde pastorie (Borgweg 10). De huidige blokvormige pastorie werd in het midden van de 19e eeuw gebouwd. Daarvoor stond er een weem met een schuur met vier paarden- en tien koeienstallen.
Tussen de hervormde kerk en pastorie staat het in 1952 gebouwde verenigingsgebouw Elthato (Oudgrieks voor '[uw Koninkrijk] kome'; uit het Onzevader), dat fungeert als leerhuis en als plek voor kringwerk, catechisatie, koorrepetities en begrafenissen. In 1984 werd er een opbaarruimte aangebouwd.
Doopsgezinde kerk, pastorie en kosterij.
De doopsgezinden van Zeerijp kerkten tot begin 19e eeuw in een gebouw bij Terhorn. Toen herstel van dit gebouw niet meer mogelijk bleek, werd in 1847 een nieuwe vermaning gebouwd in Zeerijp. Deze zaalkerk (Borgweg 32) werd in 1904 verbouwd door architect Oeds de Leeuw Wieland (1839-1919) uit Loppersum. Toen kreeg het pand ook zijn huidige witgepleisterde westelijke gevel met neogotische elementen. Voor het afsluiten van koude lucht werd voor de ingang een rotonde geplaatst. Boven de ingang bevindt zich een gevelsteen met de tekst 
In 1907 kreeg het kerkje een nieuwe preekstoel en tegen de muur daarboven werd een orgel geplaatst door Jan Doornbos (1847-1925), orgelbouwer te Groningen. Bijzonder was de opstelling. Door de krappe positie van het orgel boven de preekstoel zou een lange predikant het hoofd kunnen stoten, zodat een luikje was aangebracht in de vloer van de preekstoel. De speeltafel bevond zich achter het orgel in een apart vertrek, zodat een belsignaal klonk als de organist moest spelen. In 1965 werden de kerkbanken vervangen door stoelen uit de Paleiskerk van de doopsgezinde gemeente Den Haag. De oude banken werden toen verzaagd voor een nieuwe achterwand.
In 2006 vond de laatste dienst plaats, waarop de kerkgemeente verhuisde naar de doopsgezinde kerk van Zijldijk. Kerk en kosterij werden verkocht aan een particulier, die de kerk verbouwde tot ontmoetingsruimte. De kas van het Doornbos-orgel werd in 2012 verbouwd tot bed (onderdeel van bed &amp; breakfast). Het pijpwerk is bewaard en opgeslagen. Sinds 2013 vormt de kerk een podium voor beginnende muzikanten.
De pastorie van de doopsgezinde gemeente stond tot ver in de 19e eeuw in 't Zandt. In 1887 werd door architect De Leeuw Wieland (die later de kerk zou verbouwen) de huidige neoclassicistische pastorie in Zeerijp gebouwd (Borgweg 30). Aan de andere zijde van de kerk (Borgweg 34) staat de doopsgezinde kosterij, die vermoedelijk werd gebouwd in de eerste helft van de 19e eeuw. Deze kosterij werd verbouwd in 1912 en gerestaureerd in de jaren 1990, alvorens de huidige eigenaar erin trok, die het pand wederom verbouwde. Tegenwoordig vormt het een rijksmonument.
School.
Na de reformatie werd rond 1595 een schooltje gevestigd in de nieuwe aanbouw aan westzijde van de kerk. Vermoedelijk werd de school in de 18e eeuw verplaatst naar een aanbouw bij de kosterij tegenover de kerk (Borgweg 11). Deze kosterij was oorspronkelijk opgetrokken uit kloostermoppen. De koster was naast meester ook organist en voorzanger in de kerk. Volgens het Schoolmeestersrapport werd de kosterijschool in 1825 verbouwd. Na de Nederlandse cholera-epidemie van 1866 werden de scholen onderworpen aan een inspectie op de hygiëne, waarbij de school van Zeerijp werd afgekeurd. In 1867 werd daarom een nieuw schoolgebouw los van de kosterij gebouwd, iets naar achteren aan de Kampweg. Vanaf dit moment werd het onderwijs niet langer door de kerk, maar door de gemeente verzorgd.
In 1950 werd een nieuwe school gebouwd aan de Eenumerweg 6. De oude school werd later een werktuigloods, maar werd uiteindelijk afgebroken en vervangen door een parkeerterrein. In 1983 werd de huidige school geopend aan de Kwekersweg 1. Het oude gebouw vormt sindsdien een woning. Naast de oude school aan de Eenumerweg staat de oude meesterswoning (Eenumerweg 4), die eveneens werd gebouwd in 1950.
Bij de ingang van het basisonderwijs in 1985 werden ook de kleuters naar de Kwekersweg verplaatst. De naam van de school is OBS 'De Wilgenstee'. De Wilgenstee en OBS 'Prinses Beatrix' uit Loppersum hebben een aantal jaar samengewerkt. In 2013 werd in verband met het sterk gestegen aantal leerlingen een noodlokaal bijgeplaatst. In 2021 is er een jeugdboek verschenen van Lisette van Geel (illustraties Iris Boter) met behulp van klas 7/8, over wonen in een aardbevingsgebied. In 2023 moest de school wegens teruglopend leerlingenaantal de deuren sluiten.
De Wilgenstee is een van de basisscholen waar de stoetboom nog door de leraar wordt uitgereikt aan kinderen op de eerste dag dat dat ze naar school gaan. Volgens het verhaal dat hen wordt verteld heeft de meester een boom op zolder, waaraan stoetjes (Gronings voor broodjes) groeien.
Molen.
Aan de Borgweg 59 staat de koren- en pelmolen "De Leeuw" uit 1865. Daarvoor stond er vanaf 1662 reeds een standerdmolen, die voornamelijk dienstdeed als roggemolen. De huidige achtkante stellingmolen met bakstenen onderbouw stond daarvoor tussen 1835 en 1865 in Solwerd. De molen werd gerestaureerd tussen 1974 en 1977 en tussen 2010 en 2012. In 2003 wist de vrijwillige molenaar van Zeerijp de molen naar eigen zeggen tegen brand te behoeden door de wieken te laten draaien, waardoor de rook van het brandende café Nastrovje de andere kant op werd geblazen.
Naast de molen staat de voormalige molenaarswoning (Molenweg 4) Dit molenhuis met omlijste ingang en schilddak met hoekschoorstenen werd gebouwd in het derde kwart van de 19e eeuw. De molenaar was tot 1904 tevens bakker. In 1964 werd de molenaarswoning verkocht aan de gemeente. Tussen 1974 en 1977 werd de molenaarswoning (met de molen) gerestaureerd. Net als de molen vormt het een rijksmonument. De sarrieshut stond vroeger aan de Borgweg 61, maar is later afgebroken.
Cafés en dorpshuis.
Zeerijp heeft vroeger meerdere cafés gehad. Het belangrijkste café was herberg 'Oude Rechthuis', dat gevestigd was in het huis aan de Borgweg 12, naast de hervormde pastorie. Lange tijd werden rechtszittingen uitgevoerd in de open lucht, maar vanaf de 18e eeuw werd recht gesproken in deze herberg. Meerdere herbergiers waren tevens wedman (gerechtsdienaar). Zij moesten de dagvaardingen regelen, de gegevens voor de rechtszaken verzamelen, de rechter informeren en de vonnissen ten uitvoer brengen. Daarnaast waren ze toezichthouder bij de verkoop van onroerend goed. Begin 20e eeuw was er tevens een kruidenierszaak gevestigd. In het café werd in 1927 de vereniging 'Ons Dorpshuis' opgericht, waaruit in 1956 dorpsbelangen ontstond. In 1934 werd ook de voetbalvereniging van het dorp opgericht in het café, waarvan de wedstrijden lange tijd achter het café werden gespeeld. Het café werd rond 1970 gesloten en vormt sindsdien een woonhuis.
Het café dat het langst heeft bestaan, was het café aan de Molenweg 2, op de driesprong van de Borgweg met de Molenweg. Hier was ook reeds voor 1900 al een café gevestigd. Rond 1905 werd het huidige pand gebouwd met kruisende daken en topgevels. Begin 20e eeuw was het een bondscafé van de ANWB. De laatste eigenaar noemde het café 'Nastrovje' (van het Russische 'nas zdorovje'; "onze gezondheid"; "proost"). In 2003 brandde het café deels af. Hoewel de toenmalige eigenaar wel plannen hiertoe had, is het café nooit weer heropend. Bij het café staat een gele duikerpaal (herkenbaar aan de letters Dr.) die hier ergens tussen 1880 en 1910 werd geplaatst om aan te geven dat er een duiker onder de weg door lag. Het paaltje werd weggehaald bij de brand in 2003 en vervolgens vergeten. In 2010 werd het paaltje, dat een rijksmonument vormt, teruggevonden in een gemeenteloods en –na restauratie– in 2011 weer teruggeplaatst.
In 1963 besloot dorpsbelangen om een dorpshuis te bouwen, waarop in 1968 dorpshuis 'Ons Huis' verrees tegenover de kerk. De voetbalvereniging kreeg hier ook een onderkomen. In 2004 verhuisde de voetbalclub echter naar een eigen onderkomen. Daarop werd in 2005 het dorpshuis verbouwd en werd er het Archeologisch Informatiepunt Fivelboezem gevestigd. In 2009 werd de naam van het dorpshuis gewijzigd naar 'Bij Jacobus' en werd er een snackbar gevestigd. Het dorpshuis vormt sinds het afbranden van café Nastrovje het centrale ontmoetingspunt van het dorp. Ook de meeste verenigingen komen hier samen.
Bijzondere huizen.
Het huis bij de driesprong aan de Borgweg 38 werd net als de doopsgezinde kosterij en kerk gebouwd in de eerste helft van de 19e eeuw en vormt een rijksmonument. Hier was vroeger een kuiperij gevestigd en tegenwoordig een edelsmederij.
Aan de Eenumerweg 3 staat het oudste huis van Zeerijp. Volgens de muurankers werd het huis in 1663 gebouwd.
Aan de Kampweg 15 staat het vroegere armenhuis van de hervormde kerk, dat in 1908 werd gebouwd als gasthuis 'Eben Haëzer', nabij de viskenij. Er woonden twee gezinnen. Later werd het armenhuis samengevoegd tot een woonhuis. De viskenij is na de Tweede Wereldoorlog flink verkleind. Er resteert nu alleen nog een sloot.
Langs de Kwekersweg staan een zestal huizn van het krimpjestype. Dit zijn landarbeiderswetwoningen met een inspringende voorgevel die rond 1926 werden gebouwd.
Aan de Tolweg 8, aan het kruispunt met de Kinkhornsterweg staat een witgepleisterd tolhuis dat in 1885 werd gebouwd na de aanleg van de provinciale weg. Er werd hier enkele decennia tol geheven om dit geld terug te verdienen. Bij het huisje stond daarvoor een slagboom.
Boerderijen.
In en rondom het dorp staan enkele kenmerkende boerderijen.
Aan de Borgweg 2, tussen de Jacobuskerk en het terrein waar vroeger de borg Haykema stond, staat de monumentale boerderij Haykensheerd, die vroeger 'De Vicarie' werd genoemd. De Zeerijper predikant Geert Aeilco Durks Wumkes bericht dat de vicarie volgens de overlevering een sterk gebouw moet zijn geweest met dikke muren. Er zijn echter ook aanwijzingen dat de vicarie oorspronkelijk halverwege de Woldlaan stond. De hoofdschuur van de huidige boerderij dateert evenals de stookhut grotendeels uit 1878 en de bijschuur uit 1939. Het voorhuis en de hals van de boerderij werden in 1930 vernieuwd, waardoor de huidige villaboerderij ontstond. Het voorhuis werd door architect B.K. Dertien opgetrokken in een regionale variant van de Amsterdamse School.
Aan de Borgweg 18 staat een villaboerderij met een voorhuis in chaletstijl met elementen uit de jugendstil die rond 1908 werd herbouwd. De oude boerderij stond verder naar achteren, nabij de oude gracht. Tussen 1944 en 1975 was bij de boerderij een fruitteeltbedrijf van 10 hectare gevestigd. Tussen 1962 en 1987 lag hier het landelijke observatieveld voor de kweek van nieuwe aardappelrassen. Het voorhuis is in 2009 gerestaureerd.
Aan de Garsthuizerweg 3 ten noordwesten van het dorp staat een kop-hals-rompboerderij met een voorhuis met een hoog zadeldak die mogelijk nog uit de 18e eeuw stamt. Bij de boerderij bevindt zich nog een welput met opbouw.
Op drie van de vier vroegere borgterreinen van Zeerijp staan nog boerderijen. Aan de Borgweg 20 in het dorp staat een omgrachte kop-hals-rompboerderij, iets voor de plek waar vroeger de borg Eelsum stond. De boerderij Boukumaheerd aan de Tolweg 6 ten oosten van het dorp staat op de plek van de vroegere borg Boukum. Hier is een veldoven aangetroffen, die mogelijk bij de bouw van de Jacobuskerk is gebruikt. De boerderij Juckemaheerd aan de Garsthuizerweg 1 ten noordwesten van het dorp ten slotte staat op de plek van de vroegere borg Juckema.
Sport en evenementen.
In 1934 werd voetbalvereniging VV De Fivel opgericht in café Oude Rechthuis (toen café Dijk geheten). De wedstrijden vonden lange tijd plaats op een grasveld achter dit café. Na de Tweede Wereldoorlog sloot de club zich aan bij de KNVB, waarop het veld werd afgekeurd als 'te smal'. In 1949 werd daarom door burgemeester Jo Teenstra een nieuw sportveld geopend achter het café. In 1968 werd met het nieuwe dorpshuis ook een nieuw sportcomplex geopend. In 1979 werd aldaar het derde veld in gebruik gesteld door burgemeester Henk van der Munnik. In 2005 werd sportpark E.J. Keijer geopend, dat vernoemd is naar Eltjo Jan Keijer, die ruim 40 jaar voorzitter was van de voetbalclub. VV De Fivel is een zaterdagamateurvoetbalvereniging.
In de jaren 1946 en 1947 vonden de ZZ-races met motoren plaats tussen 't Zandt en Zeerijp. Na 1947 werden deze echter afgeblazen wegens een tegenvallend aantal bezoekers en omdat de motorrijders te hoge startgelden vroegen. In 2000 werden de ZZ-races nieuw leven ingeblazen. Sindsdien vinden ze om de drie jaar plaats.
Jaarlijks vindt in Zeerijp een kermis plaats. Daarnaast wordt sinds 2003 om de twee jaar de 'Passie van Riep' gehouden, waarbij inwoners van het dorp (zoals middenstanders en de beide kerken) hun 'passie' tonen aan geïnteresseerden.

</doc>
<doc id="25906" url="https://nl.wikipedia.org/wiki?curid=25906" title="Baantjer">
Baantjer



</doc>
<doc id="25920" url="https://nl.wikipedia.org/wiki?curid=25920" title="Prins">
Prins

Prins is in sommige landen de hoogste adellijke titel, maar kan ook een vorstelijke titel zijn. Het vrouwelijke equivalent is prinses.
Historie.
Het woord 'prins' komt van het Latijnse "princeps", dat letterlijk "voorste" of "eerste" betekent. Het woord "vorst" is een vertaling van ditzelfde Latijnse woord.
Soorten prinsen.
Dynastieke, regerende en adellijke prinsen.
Leden van een regerende dynastie worden vaak aangeduid met de titel prins, meestal gevolgd door de naam van het vorstendom (koninkrijk, groothertogdom, prinsdom) waarover hun naast familielid als soeverein regeert. Zo krijgen de kinderen of kleinkinderen van regerende vorsten vaak bij de geboorte de titel van prins of prinses. Bijvoorbeeld Prins of Prinses der Nederlanden, of Prins of Prinses van België. De titel duidt een nauwe verwantschap aan met de regerende vorst. In Frankrijk sprak men tijdens het ancien régime van een 'Prince du sang' (Prins van den bloede) om de nauwe bloedverwantschap met de vorst aan te duiden. Vaak wordt deze prinsentitel gecombineerd met andere dynastieke titels. In Nederland bijvoorbeeld "Prins / Prinses van Oranje-Nassau", in België "Hertog / Hertogin van Brabant" (gebruikelijk voor de troonopvolger) maar ook "Graaf van Vlaanderen" of "Prins van Luik". In Groot-Brittannië worden naast de titel "Prins van Groot-Brittannië" bijna systematisch andere dynastiek titels gebruikt zoals Prince of Wales, Duke of Edinburgh, Duke of Cambridge.
Sommige regerende vorsten van kleinere soevereine staten dragen de titel van prins. De bekendste voorbeelden zijn vandaag Monaco (Prince Souverain) en Liechtenstein (Regierender Fürst). Voorheen bevonden er zich talrijke soevereine vorstendommen in het Heilige Roomse Rijk. Zij droegen de titel van 'Regierender Fürst' wat in het Nederlands correct als Regerende Vorst kan worden vertaald. In andere talen is de vertaling onmogelijk en spreekt men daarom vaak van 'prince' (van princeps, wat net als de Duitse 'Fürst', "‘First’" in het Engels, de 'eerste' of 'voorste' betekent). In het geval van Monaco spreekt men van 'Prince Souverain' wat precies overeenkomt met 'Regierender Fürst'. Regerende vorsten waren in principe alleen aan de Keizer verantwoording verschuldigd. Zij maakten deel uit van de rijksvorstenstand en hun rang was zowat gelijkgesteld aan die van de hertogelijke en koninklijke huizen, al was de rang van hertog in principe hoger dan deze van Fürst. Beginnend bij de ontbinding van het Heilige Roomse Rijk in 1806 raakten de resterende soevereine vorstendommen stelselmatig 'gemediatiseerd' en verloren de meest vorsten gaandeweg hun soevereiniteit. Voorbeeld is het huis Looz-Corswarem dat gedurende korte tijd de soevereiniteit bezat van het vorstendom Rheina-Wolbeck dat zij door de secularisering van kerkelijke goederen en in compensatie van door Frankrijk bezette gebieden op de linker Rijnoever hadden verkregen. De titel van vorst (vaak vertaald als prins) bleef bestaan als gewone adellijke titel.
Buiten het Heilige Roomse Rijk waren adellijke prinselijke titels oorspronkelijk verbonden aan een feodaal domein dat niet soeverein was, maar waaraan wel de rang van prinsdom was toegekend. Hoewel in principe in de meeste landen een prins in rang boven een hertog staat, werd de titel van prins vaak als iets minder prestigieus aanzien. Dit kwam door het grote prestige dat hertogelijke titels hadden in het Heilige Roomse Rijk, Frankrijk en Groot-Brittannië. Vele adellijke families waren immers bijzonder sterk Europees vertakt. Hertogelijke titels konden vaak aanspraak maken op een lange traditie of op een bijzondere gunst vanwege de verlenende vorst. Daarbij kwam dat de titel van prins vaak werd verleend aan jongere leden of takken van (soms soevereine) hertogelijke huizen. In het geval van het huis Arenberg wordt de hertogelijke titel bijvoorbeeld gedragen door het hoofd van het huis en dragen de andere leden de titel van prins of prinses. In tegenstelling tot wat vaak wordt gedacht, is de titel van prins vandaag in zowel Nederland als België hoger dan die van Hertog. In België werden na het ancien-régime geen nieuwe hertogelijke titels meer toegekend, maar er waren wel enkele verheffingen tot prins. Meestal ging het om oude huizen, waar de hertogelijke of prinselijke titel voorheen alleen voorbehouden was aan het hoofd van de familie (bv. huis Arenberg, huis Ligne, huis Merode).
In Frankrijk en Groot-Brittannië bleef Hertog altijd de hoogste adellijke titel en bleven prinsentitels voorbehouden aan leden van het koninklijke huis en hun nakomelingen (bijvoorbeeld de 'Prins van Condé'). Sommige leden van de Franse kroon maakten van oudsher aanspraak op de titel 'principauté' en hun heren op die van 'prince'. Vaak was dit een vertaling van de in oude documenten gebruikte Latijnse term 'princeps' die in de middeleeuwen nog weleens werd aangewend om de meest vooraanstaande edelman van de provincie mee aan te duiden. Deze prinsen hadden echter geen enkele voorrang op de hertogen.
Sommige Franse edelen gingen ook prinsentitels gebruiken van overgeërfde domeinen in het buitenland (Savoye, Sardinië, Koninkrijk der Beide Siciliën etc.), of gebieden die pas recent bij het koninkrijk waren ingelijfd. Dit betrof dan bijvoorbeeld Frans-Vlaanderen, Picardië, Franche-Comté, die ten koste van de Spaanse Kroon waren ingelijfd, of gebieden die tot het Heilige Roomse Rijks hadden behoord zoals Lotharingen en Elzas. In deze gebieden die nu bij Frankrijk gingen horen, waren voordien door de Oostenrijkse of Spaanse Habsburgers tal van prinselijke titels verleend. Een voorbeeld is Rubempré in Picardië, dat tot prinsdom was verheven toen het nog aan de Spaanse Kroon toebehoorde, maar voortaan deel ging uitmaken van het Franse koninkrijk. De titel 'prins van Rubempré' wordt tot op de dag vandaag gevoerd door het hoofd van het huis Merode en werd - hoewel het gebied nooit meer deel zou uitmaken van de Nederlanden of België - door Willem I en later ook door Leopold I erkend. Ook Epinoy en Amblise, de prinsdommen in handen van het huis Ligne, kwamen vanaf het derde kwart van de 17e eeuw in Frankrijk te liggen.
Kerkelijke prinsen.
De kardinalen zijn prinsen van de kerk, maar gelden ook als prins omdat zij de paus, een heerser die met koningen gelijkgesteld wordt, kunnen opvolgen. Zij worden in het protocol direct na de kroonprinsen en kroonprinsessen van de regerende koningshuizen geplaatst.
Volgens de bul Urbem Romam uit 1746 van paus Benedictus XIV zijn de broers en zusters van een paus ipso jure Nobili Romani, Romeinse edelen, en prinsen en prinsessen. Deze waardigheid wordt door hun wettelijke mannelijke nakomelingen geërfd. Men herkent deze families aan de Ombrellino die zij in hun wapen mogen voeren.
Binnen het Heilige Roomse Rijk bevonden zich talrijke soevereine bisdommen en abdijen die werden geleid door een soevereine bisschop of abt die de rang van 'vorst' (Fürst) droeg en tot de Rijksvorstenstand behoorde. In het Nederlands, Frans en Engels wordt de titel van 'Fürstbischof' meestal vertaald als 'prins-bisschop', 'Prince-évêque' of 'Prince-bishop'.
Prinselijke families in Nederland.
De Nederlandse adel kent drie prinselijke families; zo bestaat er de titel prins van Waterloo, in 1815 toegekend aan Arthur Wellesley, hertog van Wellington; deze titel wordt nog steeds gevoerd door het geslacht, sinds 2014 door Charles Wellesley, 9e prins van Waterloo (1945), na het overlijden van zijn vader Arthur Valerian Wellesley (1915-2014). Verder kent men het prinselijke geslacht De Riquet de Caraman dat weliswaar tot de Nederlandse adel behoort, maar in België woont en tot de Belgische adel wordt gerekend. En er is sinds 1996 het prinselijke geslacht De Bourbon de Parme waarvan in het huwelijksjaar Carlos de Bourbon de Parme en zijn broer en twee zusters ingelijfd werden in de Nederlandse adel.
In Nederland wordt de titel van prins verder alleen nog gevoerd als titel door de huidige leden van het Koninklijk Huis of voormalige leden hiervan. De vermoedelijke troonopvolger voert de titel "Prins van Oranje" en de overige (ex-)leden de titels "Prins der Nederlanden" en/of "Prins van Oranje-Nassau". De titels worden van geval tot geval vastgesteld en apart geregeld door de Wet lidmaatschap koninklijk huis.
Prinselijke families in België.
In België bestaan zo'n 10 prinselijke families.
Zie verder: Lijst van Belgische adellijke families
Predicaat en kwalificatie.
Prinsen van den bloede hebben recht op het predicaat Koninklijke Hoogheid; in België worden ze aangesproken met Monseigneur.
De leden van de Nederlandse familie De Bourbon de Parme dragen ook dat predicaat; daarover is na verlening in 1996 discussie ontstaan in adelsrechtelijke kringen, daar sommigen van mening zijn dat een dergelijk predicaat in Nederland voorbehouden zou dienen te zijn aan leden van het Nederlandse koningshuis, terwijl aan niet-regerende geslachten hooguit het predicaat doorluchtige hoogheid zou kunnen worden toegekend.
Rangkroon in België en Nederland.
De "rangkroon" die de adellijke prinsen in Nederland en België mogen voeren werd bij besluit van koning Willem I der Nederlanden in 1816 vastgesteld. Prinsen van adel bedienen zich van eenzelfde kroon als die van hertogen, namelijk een muts van scharlaken fluweel, met een gouden bol op de top, waaruit een vlam van hetzelfde metaal oprijst. Deze muts rust hierbij op een gouden ring met edelstenen. Echter, bij prinsen, in tegenstelling bij die van hertogen, rusten op de ring vijf bladeren, oftewel fleurons (en geen met parels getopte pieken).
Sommige adellijke prinsen van de Nederlandse adel, maar bovenal de Belgische adel, voeren een rangkroon van het voormalige Heilige Roomse Rijk boven hun wapenschild, die te herkennen valt als een beugelkroon waaruit ook een rood-fluwelen muts oprijst. De ring van de kroon is afgezet met hermelijn en drie met parels bezette beugels rijzen op uit deze ring. Waar de beugels samen komen, is op de top een kleine rijksappel te zien.
De vorstelijke prinsen van zowel het Nederlandse als het Belgische koninklijke huis hebben afwijkende kronen boven hun persoonlijke wapenschild; veelal voeren zij de koninklijke kroon.

</doc>
<doc id="25935" url="https://nl.wikipedia.org/wiki?curid=25935" title="J.J.M. van Delden">
J.J.M. van Delden



</doc>
<doc id="25948" url="https://nl.wikipedia.org/wiki?curid=25948" title="Bogomielen">
Bogomielen

De bogomielen waren de eerste van een aantal religieuze bewegingen in Europa die ontstonden in de periode vanaf midden tiende tot in de vijftiende eeuw die een dualistische geloofsopvatting hadden. Deze bewegingen verzetten zich sterk tegen de dogmatiek en het leergezag van de katholieke kerken. Dat gold na het Schisma van 1054 voor zowel de Kerk van Rome als die van Constantinopel. Twee van die bewegingen ontwikkelden zich tot georganiseerde kerkgenootschappen. Naast de bogomielen waren dat de katharen.
De beweging ontstond in Bulgarije. In het Oudslavisch heeft "bogomiel" de betekenis van "door God geliefd" te vergelijken met het Griekse "theofilos", ("die God liefheeft"). Het is mogelijk dat iemand met de naam Bogomil de stichter van de beweging is geweest. Het is echter ook mogelijk dat eerst de gelovigen zichzelf benoemden als "door God geliefden" en pas in een later stadium een kennelijk belangrijke leraar uit de beginperiode aangeduid ging worden met de naam Bogomil.
Doctrine.
De eerste beschrijving van de bogomielen is van een priester met de naam Cosmas. Het relaas beschrijft de situatie in Bulgarije. Het moet eind tiende eeuw geschreven zijn, want het vermeldt het overlijden van Peter I van Bulgarije (overleden 970). De bogomielen worden beschreven als gematigde dualisten. Cosmas schreef dat zij geloven in een God die twee zoons had. De oudste was Jezus en de jongere de duivel. Deze laatste was de scheppergod en had de materiële wereld met ook zijn levende wezens gecreëerd. De beweging ontwikkelde later een meer radicaal dualisme, waarbij God en de duivel meer van elkaar onafhankelijke en elkaar bestrijdende entiteiten werden.
De bogomielen bespotten de verering van het kruis, relikwieën en de cultus rondom iconen. Zij verwierpen het Oude Testament. Het Laatste Avondmaal kenden zij alleen een allegorische betekenis toe. Christus had met "mijn lichaam en bloed" alleen zijn eigen boodschap bedoeld. Zij ontkenden daarmee ook de betekenis van de eucharistie en de mis. Zij waren aanhangers van het docetisme, de overtuiging dat bij de kruisiging Jezus slechts een schijnbare lichamelijkheid bezat. Het lichaam van Christus was slechts schijn, niet werkelijk aanwezig.
In het bijzonder keerden zij zich tegen de katholieke doop en vooral de doop van kinderen. Zij ontkenden ook de geboorte van Jezus uit een Maagd Maria alsmede de wonderen die hij zou hebben verricht. Meer in het algemeen keerden zij zich tegen ieder gezag van de katholieke kerk en haar dienaren.
Een latere beschrijving dateert van 1045 en is geschreven door Euthymius, een abt van een klooster in Constantinopel. Hij beschreef daarin hun eigen doopplechtigheid waarbij het evangelie van Johannes op het hoofd van de dopeling wordt gelegd en hem door handoplegging de Heilige Geest wordt ingegeven. Die doop maakte van een gewone gelovige een uitverkorene. Die groep van uitverkorenen leefde strikt celibatair en had een sterk ascetische leefwijze. De bogomielen werden niet zozeer veroordeeld vanwege hun levenswijze, maar omdat de motieven voor hun ascese verschillend waren dan die van de orthodoxe traditie. Het afstand doen van wereldse goederen was in die laatste traditie ook gebruikelijk. Het motief bij de bogomielen was echter dat de wereldse goederen inherent kwaad en door de duivel gecreëerd waren en dit werd als een ketterse opvatting gezien.
Euthymius zag ook een door hem vermeende strategie van de bogomielen als het grootste gevaar voor de orthodoxe kerk. Dat was het voortdurende pogen die kerk te infiltreren door ogenschijnlijk ook aan rituelen van die orthodoxe kerk deel te nemen. De uitverkorenen van de bogomielen kleedden en gedroegen zich als monniken en priesters van de orthodoxe kerk en waren om opportunistische reden – net als gewone gelovigen – bereid om zelfs de orthodoxe sacramenten te ontvangen. Euthymius vreesde dat op deze wijze een deel van de orthodoxe kerk in handen van de bogomielen zou vallen. Ook in andere bronnen wordt deze ogenschijnlijke aanpassing vermeld.
Literatuur.
De bogomielen baseerden zich naast het Nieuwe Testament op een aantal pseudepigrafische geschriften, zoals de Openbaring van Abraham, het Tweede boek van Henoch, de Hemelvaart van Jesaja en het Derde Boek van Baruch, ook wel de Griekse Openbaring van Baruch, waar zij in de teksten eigen bewerkingen en aanpassingen aanbrachten.
Het mogelijk belangrijkste geschrift dat de beweging zelf heeft voortgebracht is de "Interrogatio Johannis", ("De Vragen van Johannes"), ook wel "Het boek van de geheime maaltijd". Eind twaalfde eeuw werd dit ook vertaald in het Latijn en werd het tevens een belangrijk document binnen de beweging van katharen. Het handelt om een aantal vragen die Johannes aan Jezus stelt gedurende een geheime maaltijd in het hemels koninkrijk. In zijn antwoorden maakt Jezus de kosmologische noties van de beweging duidelijk. 
Organisatie en verspreiding.
Al vroeg in het bestaan van de beweging ontstonden er twee bogomilische "orden". Dat waren de Bulgaarse met kerngemeenten van de bogomielen in Preslav en Ohrid en die van Dragovica in het zuiden van Macedonië. Er ontwikkelde zich ook een Kerk van Bosnië, een Kerk van Dalmatië, een Kerk van Melenguia in de Peleponesos en de Kerk van Constantinopel. Vanaf begin elfde eeuw had de beweging zich over de gehele Egeïsche kust verspreid. Aan de westkust van Klein-Azië waren er concentraties rondom onder meer Smyrna, Efeze en Milete en verder in Nicea en Pergamon.
Vervolgingen.
Ondanks de snelle verspreiding van de beweging in de eerste helft van de elfde eeuw werd het door de Byzantijnse autoriteiten nauwelijks bestreden. De reden was het feit dat er in de zesenvijftig jaar na 1035 dertien keizers op de troon zaten. Dat leidde tot een gebrek aan consistent leiderschap en bovendien waren er problemen die een hogere prioriteit hadden. Hetzelfde gold voor de patriarchen van Constantinopel. Van een systematische vervolging van bogomielen is ook nooit sprake geweest. Wel zijn er enkele periodes geweest van verhoogde aandacht met processen die in enkele gevallen ook tot executies hebben geleid. Voor zover vervolging al een rol heeft gespeeld bij het verdwijnen van de beweging moet die gering zijn geweest.
Keizer Alexius I was de eerste keizer die begin twaalfde eeuw maatregelen nam. Onder valse voorwendselen nodigde hij de leider van de beweging in Bulgarije, Basil, uit voor een bezoek aan Constantinopel. Basil en een aantal van zijn raadgevers werden gearresteerd. Degenen die berouw toonden en zich bereid verklaarden het bogomilisme te verlaten werden vrijgelaten. Basil werd geëxecuteerd en volgelingen van hem die ook aan hun geloof bleven vasthouden kregen een levenslange gevangenisstraf. Alexius riep een groep orthodoxe priesters in het leven met de opdracht de bezoekers van de kerken in de hoofdstad te instrueren over de gevaren van deze ketterij. In het decennium na 1140 vonden er een aantal processen tegen ketterij plaats, waaronder ook tegen bogomielen. Eenzame opsluiting in een klooster was de meest voorkomende straf.
Na de Vierde Kruistocht en de verovering van Constantinopel in 1204 kwamen een aantal "Latijnse" staten op het Byzantijnse grondgebied tot stand. In die staten werden orthodoxe bisschoppen vervangen door rooms-katholieke. Het gevolg daarvan is een betrokkenheid van het pausdom in de strijd tegen de bogomielen, met name in Bosnië. Even na 1320 wordt een aantal bogomielen ontdekt die als monniken op Athos, het monastieke centrum van de orthodoxe wereld, in orthodoxe kloosters leven. Dat leidde tot een aantal processen met verbanning van Athos en verplichte boetedoening als resultaat. Een aantal bogomielen wist te ontsnappen.
Einde van de beweging.
Het bogomilisme in Bulgarije wist zich te handhaven tot na 1370. Het gebied was inmiddels bezet door de Hongaren en met hun meegekomen franciscanen meldden dat er nog veel in het gebied aanwezig waren. Dit is het laatste bekende bericht over de situatie in Bulgarije. Eind veertiende eeuw werd het gebied veroverd door de Ottomanen.
Het laatste bericht over de bogomielen uit wat nog resteerde van het Byzantijnse Rijk dateert van omstreeks 1425. In 1453 kwam het definitieve einde van dat rijk. Er is in feite niets bekend over bogomielen in de periode hierna. De opvatting dat bogomielen zich in groten getale bekeerd zouden hebben tot de islam wordt op het vakgebied niet ondersteund. Waarschijnlijk was het bogomilisme een in omvang relatief kleine beweging. De aanname op het vakgebied is dat op het hoogtepunt van de beweging er ongeveer 500 priesters, uitverkorenen waren, waarvan ongeveer de helft in Bulgarije.
Relaties met de katharen.
De relaties tussen bogomielen en katharen is een punt van debat op het vakgebied. Er zijn geen aanwijzingen voor missies van bogomielen naar West-Europa. Het is wel duidelijk dat het bestaan van de beweging in West-Europa bekend was en dat er ook wel contacten zijn geweest. In West-Europese literatuur van die periode worden katharen bijvoorbeeld ook wel aangeduid als "cels de Bolgaria", "bulgari" of "boulgres".
In 1167 zou Nicetas, het hoofd van de bogomielse Kerk van Constantinopel in Saint-Félix op het daar gehouden kathaarse concilie voorzitter zijn geweest. Dat zou kunnen betekenen dat men bij de katharen hem wellicht vanwege de ouderdom van zijn kerk een zekere superioriteit toekende. Er is echter twijfel op het vakgebied of dit concilie daadwerkelijk heeft plaatsgevonden en als gevolg daarvan ook aan het bezoek van Nicetas. De vertaling van de "Interrogatio Iohannis" in het Latijn en het gebruik daarvan bij de katharen is het enige echte vaststaande feit van mogelijke uitwisseling tussen beide bewegingen. Op het vakgebied overheerst de mening dat het ontstaan van de beweging van de katharen los gezien kan worden van de bogomielen, maar dat enige invloed van bogomielen richting de katharen wel mogelijk is.

</doc>
<doc id="25949" url="https://nl.wikipedia.org/wiki?curid=25949" title="Liang Shan Po">
Liang Shan Po



</doc>
<doc id="25950" url="https://nl.wikipedia.org/wiki?curid=25950" title="Corpus Iuris Civilis">
Corpus Iuris Civilis

Het Corpus Iuris Civilis is een schriftelijk neergelegde verzameling van wetten, besluiten, rechterlijke uitspraken en juridische leerstukken betreffende het Romeins recht, samengesteld en geschreven in opdracht van de Byzantijnse keizer Justinianus I, tussen 529 en 534. De betiteling wordt gebruikt vanaf de 16e eeuw, hoofdbestanddeel vormt de zogenaamde Codex Justinianus. 
Het Corpus Iuris Civilis bracht veel Romeinse rechtsbronnen en niet schriftelijk vastgelegde regels van gewoonterecht samen die tot dan toe losse wetten ("leges") regels en gebruiken vormden, zoals besluiten van de senaat ("senatus consulta") en keizerlijke decreten, maar ook vonnisen uit rechtszaken, en de meningen en wetsinterpretaties van vooraanstaande juristen ("responsa prudentium").
Hoewel het Byzantijnse rijk zich in die tijd oostelijk van Italië rondom de Middellandse Zee uitstrekte en het huidige Griekenland, Turkije en Egypte omvatte, zou het Corpus ook een grote rol gaan spelen in met name de Westerse rechtsgeschiedenis, zowel vanwege de inhoud als vanwege de rationeel geordende structuur. Het werd gedurende de middeleeuwen door rechtsgeleerden aan alle grote Europese rechtsscholen bestudeerd, en werd, als "ius commune", een belangrijke bron voor het continentaal Europese recht. Ook het huidige Belgische en Nederlandse burgerlijk recht grijpt qua inhoud nog steeds terug op beginselen en rechtsfiguren uit het Romeins recht zoals vastgehouden in het Corpus. Een bijzonderheid omdat de maatschappij tijdens keizer Justinianus in sociaal en juridisch opzicht op een volstrekt andere manier was ingericht en grote groepen van de bewoners geen rechten hadden die nu normaal zijn, als het recht op eigendom, zeggenschap over de kinderen, deelname aan stads- en staatsbestuur of om te erven.
Tribonianus, 'quaestor sacri palatii' (minister van Justitie) onder keizer Justinianus, leidde het redactiewerk, hij was voorzitter van de commissie van compilatoren (compilare = bijeenbrengen). Het Corpus Iuris Civilis werd uitgegeven in drie delen: "Codex Justinianus", "Digesten" en "Instituten".
Eerdere schriftelijk vastgelegde verzamelingen van Romeins recht waren de Twaalftafelenwet uit de vijfde eeuw voor Christus, en de "Codex Theodosianus", gemaakt in opdracht van keizer Theodosius II.
Codex Justinianus (529).
Het woord "codex" betekende destijds simpelweg boek, en een codex kon dus ook niet-juridische inhoud bevatten. Vooral door de "Codex Justinianus" kreeg het woord ‘codex’ sindsdien echter vooral de betekenis van wetboek.
De "Codex Justinianus" bestaat uit een aantal keizerlijke verordeningen ("constitutiones"), die voornamelijk golden ten tijde van Hadrianus. Deze werden verkregen uit de "Codex Theodosianus" en enkele verordeningen die waren beschreven in particuliere werken, zoals de "Codex Gregorianus" en de "Codex Hermogenianus".
De "Codex", het eerste deel van het "Corpus Iuris Civilis", kwam gereed op 7 april 529.
"Digesten" of "Pandectae" (533).
In 530 begon een commissie aan het samenstellen van de "Digesten" of "Pandekten". Deze commissie begon met het op schrift stellen en ordenen van de juristengeschriften, iets wat honderd jaar eerder ten tijde van Theodosius II ook al geprobeerd was. Ze zijn uiteindelijk uitgegeven in 533 en bevatten het werk van Romeinse juristen, en enkele andere bronnen ("edicten").
"Institutiones" (533).
De "Instituten" of "Elementen" bestaan uit vier leerboeken, waarin de grondbeginselen van het Romeins recht overzichtelijk uiteengezet werden. De Instituten van Justinianus zijn gebaseerd op de "Instituten" van de jurist Gaius uit de tweede eeuw. Op 30 december 533 werd dit leerboek ook wetboek en verkregen de "Instituten" samen met de "Digesten" de kracht van wet. Ze dien(d)en vooral als leerboek voor studenten rechtsgeleerdheid.
"Codex repetitae praelectionis" (534).
De "Codex" werd in herziene versie opgesteld, omdat na de uitvaardiging van de "Digesten" en de "Instituten" de "Codex" van 529 verouderd bleek te zijn. Formeel was de herziening echter niet nodig. De "Digesten" namelijk waren als één keizerlijke constitutie uitgevaardigd. Krachtens de regel "lex posterior derogat legi priori" (de latere wet zet de eerdere wet opzij) golden de "Digesten" boven eventueel verouderde constituties die in de Codex waren opgenomen. Het is mogelijk dat Tribonianus de "Codex" slechts aanpaste zodat deze onder zijn leiding zou zijn uitgevaardigd. In de eerste samenstellingscommissie was hij namelijk slechts een onopvallend lid geweest.
"Novellae Constitutiones" (534).
De "Novellen" zijn later toegevoegd, maar vormen officieel geen onderdeel van het "Corpus Iuris Civilis".
Nederlandse vertaling.
Het "Corpus Iuris Civilis" is in vele talen vertaald. Inmiddels is er ook een uitgave met een Nederlandse vertaling verschenen in een kolommeneditie. Deze uitgave geeft de originele tekst naast de Nederlandse vertaling. De twaalfdelige reeks is in november 2011 voltooid. De uitgave geschiedt onder verantwoordelijkheid van de Koninklijke Nederlandse Akademie van Wetenschappen en wordt gepubliceerd door Amsterdam University Press.

</doc>
<doc id="25951" url="https://nl.wikipedia.org/wiki?curid=25951" title="Codex Justinianus">
Codex Justinianus

De Codex Justinianus is een Byzantijnse bron van het Romeinse recht uit de late oudheid, samengesteld in opdracht van keizer Justinianus I in Constantinopel. De tekst was klaar op 7 april 529 en bestaat uit een geordende verzameling van meer dan 2000 regels van gewoonterecht, keizerlijke wetgeving en rechtspraak uit de voorliggende periode, sommigen 1000 jaar oud. De samenstelling van de Codex is te danken aan de ijver van een commissie bestaand uit tien rechtsgeleerden, waaronder de latere voorzitter en hoge ambtenaar Tribonianus en de belangstelling van keizer Justinianus I voor het oude Romeinse recht. Met dit grote wetgevingsproject hoopte Justinianus meer politiek gezag te krijgen en de macht van het keizerrijk te verstevigen.
De Codex Justinianus bestaat uit een verzameling van oudere keizerlijke verordeningen ("constitutiones") en rescripten. Deze werden onder meer verkregen uit de "Codex Theodosianus," van keizer Theodosius II (437) en verordeningen die waren beschreven in particuliere verzamelingen van keizerlijke constitutiones, zoals de "Codex Gregorianus" (130 - 290) en de "Codex Hermogenianus" (293–94). Ook werden regels opgenomen die golden ten tijde van keizer Hadrianus (begin 2e eeuw). De tekst bevat geen wetgeving van Justinianus zelf, of een van zijn wetgevende organen, maar is wel onder de regering van Justinianus door de Senaat tot wet verheven.
In de tijd van de Romeinen betekende het woord "codex" simpelweg boek en kon dus in die tijd ook een niet-juridische inhoud bevatten, tegenwoordig wordt het begrip echter algemeen in de zin van wetboek gezien, mede door verspreiding van het begrip in de samenhang "Codex Justinianus". Vervolgens is hiervan de term codificatie afgeleid, het verzamelen, ordenen en vastleggen van geldende regels.
Uitbreiding.
Aan de codex werden in 532 de Instituten ("Instituones") toegevoegd, een bijgewerkte versie van de leerboeken voor Romeins recht van Gaius uit 161, tot stand gekomen onder de regering van Antoninus Pius. Ook werden de zogenaamde Digesten toegevoegd, een door de commissie van samenstellers geselecteerde bloemlezing van geschriften van belangrijke en of uitmuntende juristen zoals Ulpianus, Modestinus en Papinianus, met vooral casuïstisch materiaal. Beide uitbreidingen kregen kracht van wet op 30 december 533. Van de gelegenheid werd ook gebruik gemaakt om de Codex te actualiseren met de sedert 529 verschenen constituties die in 534 nog golden.
Later, na keizer Justinianus, werden ook Novellen ("Novellae") of wetsvernieuwingen toegevoegd, hetgeen betekende dat de actuele wetgeving ter beschikking werd gesteld.
Deze werken samen werden omstreeks de 16e eeuw betiteld als het "Corpus Iuris Civilis" ofwel Grootboek Burgerlijk Recht.
De boeken waren met de hand geschreven en de teksten werden verspreid door het steeds weer overschrijven van een werk dat men in handen had gekregen. Dat gebeurde door juristen en daarbij werden in de kantlijn ook korte juridische commentaren geplaatst die leerzaam konden zijn, de zogenaamde glossen. Door het met de hand overschrijven ontstond 'tekstbederf', fouten, onleesbare stukjes en onjuistheden omdat niet altijd meer duidelijk was, wat de originele tekst was en wat als commentaar later toegevoegd.
Invloed.
Met het verval van het Romeinse rijk verloor ook de Codex haar directe rechtskracht, maar vanaf 1070 werden de werken bestudeerd en bediscussieerd in de Italiaanse rechtsscholen als die van Bologna. Rechtsfiguren en rechtsbeginselen uit de Codex Justinianus hebben vaak doorlopend invloed gehouden in verschillende staten en landen welke voorheen behoorden tot het Byzantijnse Rijk. Niet alleen in het Oosten, maar ook in het Westen is aan de schepping in opdracht van Justinianus door rechtsgeleerden en burgers eeuwenlang gezag toegekend, ook in gebieden die al eerder buiten de Romeinse invloedssfeer waren geraakt.
Tijdens de middeleeuwen, en in veel gebieden ook nadien, werd de Codex door de rechtswetenschap als een belangrijke rechtsbron beschouwd en bestudeerd en becommentarieerd. De teksten werden ook gebruikt voor een doel dat nu moeilijk in overeenstemming lijkt te brengen met de originele context van een specifieke regel of rechtsfiguur uit de Codex. Rechtsgeleerden probeerden tegenstrijdigheden in het Corpus iuris op te heffen en door interpretatie oplossingen voor hun tijd te bieden. Bekende studiecentra waren in Bologna en Perugia, een van de belangrijkste juristen was de hoogleraar Bartholus de Sassoferrato. Hij ontwikkelde onder meer rechtsregels waarmee problemen konden worden opgelost als plaatselijke rechtsregels in conflict met elkaar waren, iets wat veel voorkwam door de vele kleine vorstendommen en stads-staatjes met elk eigen regels en verordeningen. Zo is in bijna geheel West-Europa in de Middeleeuwen het Romeinse recht vanuit universiteiten en rechtsscholen opnieuw doorgedrongen in de verschillende samenlevingen, ook onder vermenging met inheems (gewoonte-)recht en het recht van de katholieke kerk. Dit verschijnsel duidt men aan als de receptie van het Romeinse recht.
De gelding die het Romeinse recht als ius commune, dat wil zeggen als het 'gemene' of 'gemeenschappelijke' recht verkreeg, is ook eeuwen later door nationale wetgeving niet geheel tenietgegaan. Tot op heden zijn in Belgische en Nederlandse wetgeving, literatuur en rechtspraak juridische redeneringen, rechtsfiguren en rechtsbeginselen te vinden zoals opgetekend in opdracht van Keizer Justinianus die wel de grootste wetgever van Europa wordt genoemd, en verder ontwikkeld door middeleeuwse rechtsgeleerden.

</doc>
<doc id="25952" url="https://nl.wikipedia.org/wiki?curid=25952" title="Gouden Televizier-Ring Gala">
Gouden Televizier-Ring Gala

Het Gouden Televizier-Ring Gala is een jaarlijks gala waarbij de belangrijkste Nederlandse prijzen voor televisieprogramma's worden uitgereikt. Het gala wordt georganiseerd en op tv uitgezonden door de AVROTROS (tot 2013 door de AVRO). De verkiezing van de Gouden Televizier-Ring wordt georganiseerd door Bindinc., het mediabedrijf achter televisiegids "Televizier" en de website Televizier.nl. Sinds 2022 kan het publiek alleen nog stemmen via de website TVgids.nl. Het gala vindt plaats in de maand oktober. De dag voor het gala worden de tv-knollen uitgereikt voor het slechtste tv-programma, de slechte tv-presentator/presentatrice en de grootste tv-blunder.
De prijzen die worden uitgereikt zijn de Gouden Televizier-Ring (favoriete programma), de Televizier-Ring Presentator (favoriete presentator of presentatrice), de Televizier-Ring Acteur (favoriete acteur of actrice), de Televizier-Ring Jeugd (favoriete jeugdprogramma, voorheen Gouden Stuiver), de Televizier-Ring Talent (favoriet nieuw talent), de Televizier-Ring Impact en de Televizier-Ring Online-videoserie. 
Presentatie.
Het gala is in de loop der jaren door veel (voormalig) AVRO-gezichten gepresenteerd. Een overzicht van de presentatoren bevindt zich hieronder.
Televisieprijzen.
Gouden Televizier-Ring.
Sinds 1964 kiest het publiek welk programma op de Nederlandse televisie het beste van het jaar was. Dat programma wint de Gouden Televizier-Ring. Oorspronkelijk mochten dit niet alleen programma's maar ook televisiepersoonlijkheden zijn. Het Nederlandse televisiepubliek kan uit genomineerden zijn favoriet kiezen. In het begin gebeurde dit per post, later kwamen hier telefoon, sms en internet bij. Tot en met 1996 mochten alleen lezers van "Televizier" meestemmen, daarna iedereen. 
In 2024 won voor het eerst een Belgisch tv-programma de Gouden Televizier-Ring. De Gouden Televizier-Ring ging dat jaar naar het Belgische programma "Dwars door de Lage Landen", dat door de VPRO ook in Nederland wordt uitgezonden. De VPRO is co-producent van het programma, waardoor het een nominatie kon ontvangen.Desondanks was het wel eerder voorgekomen dat buitenlandse programma's die op de Nederlandse TV uitgezonden werden een prijs wonnen tijdens het Gouden Televizier-Ring Gala. Van 1992 t/m 2000 werd tijdens het Gala ook de Zilveren Televizier-Tulp uitgereikt. Deze prijs was in die periode bestemd voor het beste buitenlandse programma op de Nederlandse TV.
Gouden Televizier Oeuvre-Ring.
De Gouden Televizier Oeuvre-Ring is een prijs voor iemand die zich jarenlang heeft bewezen op de Nederlandse televisie. Sinds 1964 is deze prijs vijf keer uitgereikt. 
Hieronder een overzicht
Televizier-Ring Presentator.
De Televizier-Ring voor favoriete presentator en presentatrice wordt uitgereikt sinds 2000. In 2022 werden deze prijzen samengevoegd tot één prijs. Het is niet toegestaan dat iemand de prijs meer dan drie keer op rij wint. De volgende presentator en presentatrices hebben met deze spelregel te maken (gehad):
Chantal Janzen won deze prijs zes keer en heeft hiermee het record in handen. Yvon Jaspers won de prijs vijf keer. Wendy van Dijk en Paul de Leeuw wonnen beide vier keer.
Sinds augustus 2023 wordt de categorie aangeduid als Televizier-Ring, daarvoor heette de prijs de Televizier-Ster (2019) en de Zilveren Televizier-Ster.
Televizier-Ring Acteur.
De Televizier-Ringen voor favoriete acteur en -actrice worden uitgereikt sinds 2016. In 2018 werden deze prijzen samengevoegd tot één prijs. Sinds augustus 2023 wordt de categorie aangeduid als Televizier-Ring, daarvoor heette de prijs de Televizier-Ster (2019) en de Zilveren Televizier-Ster. Net als bij de Televizier-Ring voor presentator en presentatrice is het niet toegestaan dat iemand de prijs meer dan drie keer op rij wint. De volgende actrice heeft met deze spelregel te maken (gehad):
Televizier-Ring Jeugd.
De Gouden Stuiver (voor het beste jeugdprogramma) is genoemd naar de hoofdprijs in het vroegere tv-programma voor kinderen, "Stuif es in". Hij wordt uitgereikt sinds 2000. De voorloper van de Gouden Stuiver was de Margriet-kinder-tv-prijs (van 1997 tot en met 1999). Zodra een programma de prijs heeft gewonnen, kan het niet nogmaals genomineerd worden.
Het Klokhuis werd vanaf de instelling van de Gouden Stuiver vrijwel elk jaar (behalve in 2004) genomineerd, maar won pas in 2012.
In 2019 werd de naam Gouden Stuiver veranderd naar Televizier-Ster Jeugd. In 2023 werd de naam Televizier-Ster gewijzigd naar Televizier-Ring.
Televizier-Ring Talent.
Sinds 2008 wordt ook een prijs uitgereikt aan het favoriete nieuwe talent, de Televizier Aanstormend Talent Award. De genomineerden voor deze prijs zijn vaak talenten die in dat jaar hun presentatiedebuut maakte. Yolanthe Cabau mocht deze prijs als eerste in ontvangst nemen. Sinds 2019 werd de naam Televizier Aanstormend Talent Award veranderd naar Televizier-Ster Talent. In 2023 werd de naam Televizier-Ster gewijzigd naar Televizier-Ring. 
Televizier-Ring Digital Impact.
Sinds 2018 wordt ook een prijs uitgereikt aan het programma, waarvan de bijbehorende website of app het meest gewaardeerd wordt door de stemmers. Sinds 2019 werd de naam Digital Impact Award veranderd naar Televizier-Ster Digital Impact. De prijs werd in 2019 voor het laatst uitgereikt.
Televizier-Ring Online-videoserie.
Sinds 2019 wordt ook een prijs uitgereikt voor de favoriete online-videoserie (minstens 3 video's). Deze categorie heeft niet direct te maken met televisie maar met online videocontent. 
In 2023 werd de naam Televizier-Ster gewijzigd naar Televizier-Ring.
Zilveren Televizier-Tulp.
Van 1992 tot en met 2000 werd ook de Zilveren Televizier-Tulp uitgereikt, voor het beste buitenlandse programma op de Nederlandse televisie.
Televizier-Ring Impact.
Sinds 2022 wordt er ook een prijs uitgereikt aan het programma of de online-video die invloed heeft gehad in de Nederlandse samenleving. Programma's, interviews, documentaires of een discussie die een gevoelige snaar raakten bij het publiek, een onderwerp op de agenda zetten of een broodnodige discussie veroorzaakten in de Nederlandse samenleving maken kans. In 2023 werd de naam Televizier-Ster gewijzigd naar Televizier-Ring.
Nominaties en winnaars.
Gesorteerd op jaar.
De afgelopen jaren zijn de volgende programma's en personen genomineerd. De winnaars zijn vetgedrukt.
Uitreiking Gouden Televizier-Ring.
Hieronder een (niet compleet) overzicht van degenen die de Gouden Televizier-Ring hebben uitgereikt:
Radioprijzen.
Sinds 2006 worden buiten dit gala om ook publieksprijzen voor de radio uitgereikt:
De radioversie werd geïnitieerd vanuit het inmiddels ter ziele gegane AVRO-mediaprogramma "Antenne 2".

</doc>
<doc id="25954" url="https://nl.wikipedia.org/wiki?curid=25954" title="Atlas (mythologie)">
Atlas (mythologie)

Atlas (Oudgrieks: - « de drager », van / tláô, « dragen, ondersteunen ») is een figuur uit de Griekse mythologie. Atlas draagt volgens de legende als straf het hemelgewelf op zijn schouders en wordt in verband gebracht met het Atlasgebergte, Atlantis en de Atlantische Oceaan. In werkelijkheid kan hij koning van Mauretania zijn geweest. 
Godenfamilie.
Atlas zou de zoon van Iapetus, Poseidon of Ouranos zijn. Atlas is de vader van Maia en daarmee de grootvader van Hermes. De andere zes Pleiaden zijn ook dochters van Atlas en ze worden samen wel 'Atlantiden' genoemd ('ides' is een Grieks suffix; het betekent zoon of dochter) . Ook Calypso, die op het eiland Ogygia, midden in de oceaan, verbleef, was een dochter van Atlas.
Straf.
Atlas was een van de kinderen van de Titaan Iapetus. In tegenstelling tot zijn broers Prometheus en Epimetheus vocht Atlas aan de zijde van de Titanen die Kronos steunden in de oorlog tegen Zeus. Omwille van de vergevorderde leeftijd van Kronos was het Atlas die de Titanen in de strijd leidde. Hierdoor kreeg Atlas een speciale straf van Zeus en werd hij veroordeeld om op de Westerse rand van de aarde (Gaia) te gaan staan en het hemelgewelf (Uranus) op zijn schouders te dragen, zodat deze hun oorspronkelijke verbintenis niet meer konden volhouden.
Atlantis.
Volgens Plato was Atlas de oudste zoon van de zeegod Poseidon en de vrouw Cleito en had hij negen broers over wie hij als koning heerste. Ze hadden alle tien een deel van Atlantis om over te regeren, erbij behorende eilanden en gebieden van het westelijke continent en in het oosten binnen de Zuilen van Hercules (huidige naam: rotsen van Gibraltar). De Atlantische Oceaan werd naar Atlantis vernoemd. Hun verre nakomelingen degradeerden en wilden uit machtswellust meer gebied in het oosten veroveren. De oude Grieken van Athene wisten dat, volgens Plato, ca. 9600 v. Chr. te voorkomen. Zeus maakte een einde aan de Atlantische beschaving met een Vloed en aardbevingen, maar tegelijk ging daarmee de oude Griekse beschaving ten onder.
Volgens de Fenicische historicus Sanchuniathon werd Atlas, op last van zijn broer Cronus, in een diep gat in de aarde begraven, omdat Cronus Atlas niet vertrouwde. Zowel Cronus als Atlas waren volgens Sanchuniathons' geschiedenis zonen van Ouranos.
Ontmoeting met Herakles.
Atlas speelt een rol bij de twaalf werken van Herakles. Herakles heeft de opdracht gekregen om de gouden appels van de boom uit de tuin van de Hesperiden te stelen, maar een sterveling kon dit niet ongestraft doen, want de boom was een huwelijksgeschenk van Gaia aan Zeus en Hera. Daarom ging Herakles naar Atlas, die volgens sommige bronnen de vader van de Hesperiden is, en vroeg of deze de appels wilde plukken, terwijl hij het hemelgewelf even van hem zou overnemen. Maar toen Atlas terugkwam met de appels wilde deze het hemelgewelf niet weer overnemen en stelde voor om zelf de appels te gaan afleveren. Herakles gebruikte een list en vroeg of Atlas heel even de last wilde overnemen zodat hij een doek op zijn schouders kon leggen om het gewicht draaglijker te maken. Toen Atlas de hemel weer even optilde, wandelde Herakles weg met de appels.
In een alternatieve versie bouwde Herakles de Herakleszuilen die de hemel dragen en bevrijdde zo Atlas van zijn straf.
Ontstaan van het Atlasgebergte.
Bij Herodotos werd Atlas al gelijkgesteld aan het gelijknamige Atlasgebergte. Volgens deze mythe probeerde Atlas de verdwaalde Perseus weg te jagen. Maar Perseus gebruikte het hoofd van Medusa om Atlas in steen te veranderen en toen hij neerviel, ontstond het Atlasgebergte. Dit verhaal kan niet verzoend worden met de verhalen waarin Atlas Herakles ontmoet en geholpen heeft met zijn twaalf werken, want Herakles is in dienst bij de kleinzoon van Perseus, Eurystheus.
Culturele invloed.
Atlas staat ook afgebeeld op het Paleis op de Dam in Amsterdam. Staande op het fronton aan de achtergevel aan de Nieuwezijds Voorburgwal torst Atlas het hemelgewelf. Ontworpen door Artus Quellinus en gegoten door de beroemde klokkengieter François Hemony Ook is er een beeld van Atlas geplaatst in de Burgerzaal, aan de westelijke kant. Vroeger werd aan kinderen verteld dat Amsterdam ten onder zou gaan als Atlas zijn bol zou laten vallen.
Verder is Atlas terug te vinden tussen twee Fama op heel veel Friese staartklokken.

</doc>
<doc id="25955" url="https://nl.wikipedia.org/wiki?curid=25955" title="Atlas">
Atlas

Atlas is een figuur uit de Griekse mythologie, zie Atlas (mythologie). Veel begrippen die het woord "Atlas" bevatten zijn hiervan afgeleid.

</doc>
<doc id="25956" url="https://nl.wikipedia.org/wiki?curid=25956" title="Mars (mythologie)">
Mars (mythologie)

Mars was de Romeinse god van de oorlog, maar had daarnaast ook nog enkele vruchtbaarheidsfuncties. Hij was bekend bij alle Italische volkeren.
Hij was de zoon van Juno (de koningin der goden) en Jupiter, de vader der goden (of van Juno alleen, bezwangerd met behulp van een magische bloem).
Oorspronkelijk was hij vooral de god van de vruchtbaarheid en beschermer van het vee, maar later smolt hij samen met de Griekse god Ares en werd hij primair geassocieerd met strijd, dood en oorlog. Zijn Etruskische equivalent is Laran.
Mars is de meest vereerde god van het Romeinse Rijk, waarschijnlijk omdat zijn zonen (Romulus en Remus) gezien worden als de stichters van Rome.
De maand maart en de planeet Mars zijn naar deze god vernoemd.
De oude trias Jupiter-Mars-Quirinus.
Samen met Jupiter en Quirinus vormde Mars de oude Indo-Europese trias van Rome. Terwijl Jupiter de soevereiniteit op politiek en religieus vlak patroneerde en Quirinus de burgers, patroneerde Mars de burgers onder de wapen: de "milites" (soldaten). De vraag of Mars in oorsprong een vruchtbaarheidsgod dan wel een gevaarlijke god was, hangt samen met het feest van de "equus october" ("oktoberpaard", zie daar voor meer uitleg).
Wanneer een officier zonder zelfstandig commando de "spolia opima" ("vette buit", d.i. de wapenrusting van de vijandige veldheer) veroverd had, bracht hij het aan Mars ("secunda spolia"), terwijl een Romeins veldheer en een "miles" het respectievelijk aan Iuppiter Feretrius ("prima spolia") of aan Quirinus ("tertia spolia") zouden wijden.
Voor Augustus had Mars maar één heiligdom binnen het "pomerium": het "sacrarium Martialis" in de "Regia". Hier werden de "ancilia" en lans(en) van Mars bewaard. Wanneer een veldheer op veldtocht trok, bewoog hij eerst deze lans(en) en zei: "Mars vigila" ("Mars, wees waakzaam").
Hij had net zoals Quirinus een college van twaalf "Salii". De zijne waren de "Salii Palatini", terwijl die van Quirinus de "Salii Collini" genoemd werden.

</doc>
<doc id="25957" url="https://nl.wikipedia.org/wiki?curid=25957" title="Guano">
Guano

Guano is een natuurlijke afzetting bestaande uit de gedroogde uitwerpselen van dieren, en is bekend om de zeer hoge concentratie meststoffen die erin zit. De guano uit Chili bevat een zeer hoge concentratie natriumnitraat en wordt daarom ook wel chilisalpeter genoemd.
Het woord "guano" stamt van de door de inheemse Andesbewoners gebruikte taal Quechua en heeft betrekking op elke vorm van mest die voor bemesting in de landbouw wordt gebruikt.
Guano wordt in zeer grote hoeveelheden aangetroffen op bepaalde eilanden in de Grote Oceaan en op plaatsen in Chili en Peru. Het ontstaat meestal op droge open plaatsen waar vogels, met name zeevogels, massaal en vaak duizenden jaren lang samenkomen, waardoor er meer uitwerpselen bij komen dan er worden afgebroken. Voorbeelden van zulke vogels zijn jan-van-genten, meeuwen en aalscholvers, maar ook andere dieren. Als het te vochtig is of het veel regent, rotten de uitwerpselen weg, maar bij droogte vormen ze een harde, turfachtige plak, die vanwege de chemische verbindingen die erin zitten behoorlijk stinkt.
Guano is rijk aan fosfaten en natriumnitraat, en werd daarom in het verleden veel geoogst om als mest te dienen. Zo gebruikten de Inca's bijvoorbeeld de guano van de Chincha-eilanden. Winning is tegenwoordig grotendeels verboden omdat de vogels gestoord werden tijdens het broeden, zodat ze de eieren verlieten en er vervolgens grote delen van kolonies uitstierven. Bovendien is de guano tegenwoordig verdrongen door de ontwikkeling van kunstmest door de chemische industrie. Voor bemesting is guano vervangen door in fabrieken gesynthetiseerde nitraatverbindingen.
Niet alleen vogels, maar ook dinosauriërs hadden soms een vaste poepplek, zoals kuilen of grotten, waar in de loop der tijd een metersdikke laag guano is ontstaan. Ook vleermuizen, die in de tropen massaal en vaak op dezelfde plek slapen, hangen meestal boven een dikke laag van de eigen mest, waarin vaak een scala aan gespecialiseerde dieren leeft.
Net zoals plantaardige afzettingen zoals turf of veen kan ook guano bij totale afsluiting van lucht verstenen; bij planten ontstaat dan eerst bruin- en later steenkool, bij dierenmest wordt dit gesteente coproliet genoemd.
Geschiedenis en gebruik.
Guano werd vooral gebruikt als mest. Daarnaast was het een bron van nitraten voor de springstoffenindustrie, zoals de fabricage van buskruit. In 1804 had Alexander von Humboldt naar verluidt al enkele guano-monsters vanuit Peru mee naar Europa genomen, nadat hij ter plaatse al enkele bemestingsexperimenten had verricht. In 1841 namen Britse schepen als ballast guano mee naar Groot-Brittannië, waar men succesvolle experimenten met guano uitvoerde. In 1843 volgde de eerste import naar Nederland, waar de firma's "Mees &amp; Moens" en "Lenardson &amp; Co." het ter verkoop aanboden. Vrijwel onmiddellijk daarop begonnen een aantal Nederlandse grootgrondbezitters met bemestingsexperimenten. Guano werd beschreven als een "voor den landbouw onmisbaren mestspecie". Voordeel van guano boven beer waren de geringere transportkosten, het gemak van uitrijden en het onkruidvrij zijn. Men concludeerde dat 1 ton guano overeenkwam met 33 ton gewone mest.
Nadeel was echter de beperkte beschikbaarheid ervan en de schade die aan het milieu werd aangericht door het afgraven van complete eilanden en de verstoring van de vogelwereld. De mijnwerkers waren meestal koelies die onder erbarmelijke omstandigheden moesten werken. Ook leidde de schaarste tot oorlog, aangezien Spanje de guano-rijke eilanden voor de kusten van Chili en Peru claimde, en van 1864-1866 de "Chincha-eilandenoorlog" tegen haar voormalige koloniën voerde.
In een tijdsverloop van 15 jaar waren de belangrijkste voorraden uitgeput. De regering van de Verenigde Staten stelde in 1856 een decreet op (de "Guano Islands Act") waarbij elk guano-eiland dat op een vreedzame manier in bezit werd genomen, automatisch aan de Verenigde Staten toeviel. Er werden 100 eilanden geclaimd, waarvan nog altijd 10 in bezit van de Verenigde Staten zijn.
Door de uitputting van de voorraden aan de Peruviaanse kust begon men ook andere guano-voorraden aan te spreken op diverse plaatsen in de wereld. Deze waren echter van geringere kwaliteit. De invoer van guano in Nederland bedroeg in 1845 ongeveer 600 ton, en nam daarna toe tot een maximum van 6,9 kton omstreeks 1870, waarna de import daalde tot 5,1 kton omstreeks 1880 en 3,4 kton omstreeks 1890. Het gemiddelde verbruik in Nederland bedroeg 3 kg/ha. Langzaamaan werd de guano verdrongen door chilisalpeter, Thomasslakkenmeel en andere kunstmestsoorten. Wel was er in de statistieken nog sprake van, uit organische afval bereide, kunstguano.

</doc>
<doc id="25958" url="https://nl.wikipedia.org/wiki?curid=25958" title="Ramadan">
Ramadan

Ramadan (Arabisch: رمضان, "ramadhan") is de negende maand van de islamitische maankalender. In de islam geldt ze als de heilige maand van inkeer, waarin tussen fajr (de dageraad ruim vóór zonsopkomst) en maghrib (bij zonsondergang) door vele gelovigen – voor zover zij daarvan niet vrijgesteld zijn – gevast wordt. Een speciale nacht in deze maand is Laylat al-Qadr.
Betekenis.
Naar het voorbeeld van de profeet Mohammed hanteren moslims in deze maand een voorgeschreven vasten gedurende de dag. Dit vasten is een van de vijf zuilen van de islam. Naast het vasten kunnen vrijwillig extra gebeden gedurende de nacht worden verricht. Moslims bidden gedurende deze maand meer. Naast een maand van bezinning is ramadan een maand waarin extra aandacht geschonken wordt aan verdraagzaamheid, vrijgevigheid, liefdadigheid en saamhorigheid.
Volgens de islam leert vasten de mens aan zichzelf te bedwingen en kan het eigenschappen aanleren als discipline, uithoudingsvermogen en vooral zelfbeheersing, en leert het de mens aan de baas te zijn over begeerten en lusten. Verder zou vasten het inlevingsvermogen in de armen versterken en het respect in de medemens en God vergroten. Elke dag dat men vast, wordt als een overwinning gezien.
Na de maand ramadan volgt het Suikerfeest (`id-oel-fitr), dat meestal gevierd wordt met familie en vrienden.
Het vasten.
Het vasten wordt "sawm" (saum) of "siyam" genoemd. Dit houdt in dat veel moslims op deze tijden niet eten, drinken, roken en dat ze zich onthouden van geslachtsgemeenschap. Daarnaast zijn ook liegen, schelden, kwaadspreken en vloeken tijdens de ramadan extra kwalijk. Een mogelijke uitleg van het vasten kan als volgt worden gegeven:
Voor zieken, zwangere vrouwen, jonge kinderen (die de puberteit nog niet bereikt hebben), reizigers en alle anderen voor wie het vasten een bedreiging vormt voor de gezondheid of vertragend werkt op herstel van een ziekte, wordt een uitzondering gemaakt. Zij hoeven niet te vasten, hoewel het inhalen ervan (indien dat mogelijk is) wel wordt aangemoedigd.
Zowel 's ochtends vroeg als 's avonds laat na zonsondergang wordt er door sommigen zeer uitgebreid gegeten. Er zijn mensen die hier kritiek op hebben, omdat zij vinden dat de ramadan een periode van vasten, onthouding en bezinning dient te zijn. De ochtendmaaltijd wordt "shor", "sohor" of "suhoor" genoemd; de maaltijd na het vasten iftar.
Veel moslims begroeten elkaar voor en tijdens de ramadan met "ramadan moebarak", "ramadan karim" of "ramadan mabroek", wat "gezegende ramadan" betekent. De ramadan keert ieder jaar terug, en het vasten wordt door volwassenen en kinderen die 12 jaar of ouder zijn aangehouden. Het vasten maakt de periode soms vrij ingrijpend voor het leven van alledag.
Tijdens ramadan wordt doorgaans geprobeerd de gehele Koran te lezen. Daartoe is de Koran in 30 delen (elk voor een dag) verdeeld, Djuz' genaamd.
Niet-moslims tijdens ramadan.
In toeristische plaatsen in islamitische landen kunnen toeristen overdag gewoon eten en drinken in restaurants. Buiten de toeristische plaatsen zijn veel restaurants gesloten.
In sommige Nederlandse en Belgische gemeenten is tijdens de ramadan sprake van overlast doordat veel jongeren laat in de avond en in de nacht op straat zijn. Dit geeft dan weer wrijving tussen moslims en niet-moslims. Gemeenten nemen hiertegen maatregelen zoals samenscholingsverboden of extra openingstijden voor sporthallen.
Instelling van het vasten tijdens de maand ramadan.
Volgens de islam is het vasten niet een innovatie die is ontstaan met de Koran, maar behoort het in het beginsel tot de praktijk van de monotheïsten. De Koran bevestigt slechts dat het zo is. Zoals met vele andere zaken portretteert de Koran zichzelf als een voortzetting van het terugkeren naar de oorspronkelijke zuiverheid en het oorspronkelijke doel.
Na de Slag bij Badr werd aan moslims de plicht gegeven te vasten in de maand ramadan. Het vasten is in de Koran terug te vinden in Soera De Koe 183-185:
Behalve de Slag bij Badr (17 ramadan 2 AH) zijn ook de inname van Mekka (10 ramadan 8 AH) en de verovering van Andalusië (28 ramadan 92 AH) belangrijke gebeurtenissen die plaatsvonden tijdens de maand ramadan.
Openbaringen.
In de jahiliyya, de pre-islamitische tijd, trok Mohammed zich, zoals ook anderen van de stam Qoeraisj dat deden, een keer per jaar terug om in contemplatie te vasten. Deze periode van devotie werd "tahannuth" genoemd. Volgens de islam ontving Mohammed tijdens zo'n periode van bezinning in een grot op de berg Hira zijn eerste openbaring: soera De Bloedklomp.
Vaststelling van de tijden van ramadan.
Het begin van de maand ramadan wordt waargenomen door het zien van de maan op de vooravond van de eerste dag van de maand. Hierdoor begint ramadan in verschillende landen vaak op verschillende dagen, omdat de belangrijkste regel voor het begin van de maand ramadan nog altijd gebaseerd is op het visueel waarnemen van de maan. Tegenwoordig wordt meestal universeel uitgegaan van Saoedi-Arabië, vanwege de ligging van Mekka in dit land. Met name de inwoners van de Maghreb houden vast aan de eigen waarneming, die meestal een dag later is. Daardoor beginnen en eindigen de bewoners uit dit gebied een dag later. Mensen van oorsprong afkomstig uit deze gebieden, maar woonachtig in bijvoorbeeld Europese landen volgen doorgaans de vaststelling vanuit Mekka.
Bij bewolking of mist kan ook een ander criterium worden gebruikt, namelijk wanneer de maan niet zichtbaar is op dag 29, dan telt men er nog 1 dag bij en komt zo op een ramadan van 30 dagen. Dit is het maximum, want er zijn geen 31 dagen in de islamitische (maan)maanden.
Met moderne middelen kan ook "berekend" worden wat de maanstand op ieder moment in de toekomst is. Als dit als basis wordt genomen, kan men ruim van tevoren bepalen wanneer ramadan begint. Onder meer Turkije gebruikt deze methode om begin en einde van de vastenmaand vast te stellen voor de Turkse moslims. Andere moslims, waaronder de Marokkaanse, gebruiken deze methode echter niet.
De dagindeling bij sommige moslims is dan weer gebaseerd op de zonnestand. De vastendag begint ruim voor zonsopgang met het uitspreken van de intentie ("niyya"). Daarna wordt het eerste gebed van de dag (al-fajr) verricht. De vastendag eindigt bij zonsondergang. Het vasten wordt verbroken, totdat de volgende dageraad aanbreekt.
Volgens de voorschriften begint het vasten wanneer men 's ochtends een witte draad van een zwarte kan onderscheiden (in het licht van de zon). Deze witte draad slaat volgens sommigen op de schemering (of het eerste licht) dat aan de horizon begint te verschijnen en dus niet letterlijk het onderscheid tussen een witte en zwarte draad. In Nederland en België wordt meestal uitgegaan van 12 graden onder de horizon met betrekking tot de opkomst van de zon, omdat gedurende de zomermaanden de nacht niet donker genoeg wordt.
Vasten in de poolgebieden.
Hoe dichter men bij de polen komt, hoe lastiger het opvolgen van de letterlijke interpretatie van de Koranverzen over het onderscheid 's ochtends tussen een witte draad en een zwarte draad wordt. In de praktijk is dit echter geen probleem, omdat een moslim kan uitgaan van de situatie van de dichtstbijzijnde plaats waar dit onderscheid wel duidelijk te maken is. Het is ook mogelijk zich te richten op de situatie in het moederland, bijvoorbeeld in de Maghreb, of de situatie in Mekka. Een moslim die zich aan het begin van de ramadan in Lapland bevindt, zal dan altijd precies de begintijd van de ramadan kunnen opzoeken. Ook kan de moslim die in zo'n gebied woonachtig of op vakantie is ervoor kiezen om het etmaal (24 uur) in vijven te delen (5 gebeden per dag) en te vasten tussen fajr en maghrib.
Ramadan ten opzichte van de westerse kalender.
De islamitische kalender is een maankalender en de eerste dag van een nieuwe maand is de dag dat de nieuwe maan zichtbaar wordt. Daar een maanjaar 11 tot 12 dagen korter is dan een zonnejaar, verplaatst ramadan zich net als de andere maanden in de islamitische kalender door de seizoenen. Hieronder staan de geschatte data voor ramadan, gebaseerd op de Saoedische Umm al-Qurakalender. Doordat veel moslims vasthouden aan waarneming van de maan in met name Mekka, kunnen de data in praktijk iets afwijken. Ook wordt door sommige strenge gelovigen ook afgezien van eigen, slechts op de kalender gebaseerde aankondigingen van de heilige vastenmaand.

</doc>
<doc id="25959" url="https://nl.wikipedia.org/wiki?curid=25959" title="Ramadhan">
Ramadhan



</doc>
<doc id="25960" url="https://nl.wikipedia.org/wiki?curid=25960" title="Sawm">
Sawm



</doc>
<doc id="25961" url="https://nl.wikipedia.org/wiki?curid=25961" title="Saum">
Saum



</doc>
<doc id="25962" url="https://nl.wikipedia.org/wiki?curid=25962" title="Siyam">
Siyam



</doc>
<doc id="25965" url="https://nl.wikipedia.org/wiki?curid=25965" title="Vietnam Oorlog">
Vietnam Oorlog



</doc>
<doc id="25966" url="https://nl.wikipedia.org/wiki?curid=25966" title="Theodosius II van Byzantium">
Theodosius II van Byzantium

Flavius Theodosius, bekend als Theodosius II (Grieks: Θεοδόσιος Β') (401 - 28 juli 450), was keizer van het Oost-Romeinse Rijk van 402 tot aan zijn dood. Hij was de oudste zoon van Aelia Eudoxia en keizer Arcadius. Aangezien hij al na 8 maanden door zijn vader tot keizer van de oostelijke helft van het Romeinse Rijk werd benoemd, bleef de prefect Anthemius regent tot 414.
Regering.
Op aanraden van zijn zus Pulcheria ontsloeg Theodosius II regent Anthemius in 414. Als oudere zus verkreeg zij in 414 de titel "Augusta" en werd formeel mede-regentes van het rijk. Lange tijd was zij feitelijk machtiger dan Theodosius, en veel van haar ideeën werden inderdaad door hem overgenomen.
Theodosius huwde in juni 421 de dichteres Athenaïs, die na haar doopsel de naam Aelia Eudocia aannam. In 422 werd hij de vader van Licinia Eudoxia.
burgeroorlog met het westen.
In 423 stierf de westerse keizer Honorius, de oom van Theodosius, en werd de eerste minister Johannes tot keizer uitgeroepen. Honorius' zus Galla Placidia en haar jonge zoon Valentinianus, die eerder naar Constantinopel waren gevlucht om aan Honorius' vijandigheid te ontsnappen, zochten oosterse hulp om de troon voor Valentinianus op te eisen, en na enig overleg in 424 opende Theodosius de oorlog tegen Johannes. Op 23 oktober 425 werd Valentinianus III geïnstalleerd als keizer van het Westen met de hulp van de magister officiorum Helion, waarbij zijn moeder een invloedrijke rol op zich nam. Om de banden tussen de twee delen van het rijk te versterken, werd Theodosius' dochter Licinia Eudoxia verloofd met Valentinianus. Ze trouwde later op 29 oktober 437 met Valentinianus III en werd keizerin van het westelijke deel van het rijk.
In 427 drukte Theodosius II zijn stempel op het beleid in het westen met de benoeming van Flavius Felix tot nieuwe opperbevelhebber van het leger. Dit bracht enorme commotie met zich mee hetgeen resultuurde in een burgeroorlog met Bonifatius.
Nadat Theodosius II Valentinianus III als zijn westerse tegenhanger had geïnstalleerd raakte hij betrokken bij de westelijke aangelegenheden. Toen Romeins Afrika in 439 in handen van de Vandalen viel, stuurden zowel de Oost- als de Westelijke Keizers troepen naar Sicilië, met de bedoeling een aanval op de Vandalen bij Carthago te lanceren. Voor het optuigen van een expeditiemacht werden veel troepen gelicht van de oostelijke grenzen. De Hunnen en Sassanidisch Perzië maakten hier gebruik van de verzwakte grenzen door het Oosten aan te vallen. Hierdoor moest de expeditiemacht door Theodosius II worden teruggeroepen. In 443 werden twee Romeinse legers verslagen en vernietigd door de Hunnen. Anatolius onderhandelde over een vredesakkoord; de Hunnen trokken zich terug in ruil voor vernederende concessies, waaronder een jaarlijkse schatting van 2.100 Romeinse ponden (ca. 687 kg) goud. In 447 gingen de Hunnen door de Balkan, vernietigden onder andere de stad Serdica (Sofia) en bereikten Athyra (Büyükçekmece) aan de rand van Constantinopel. 
In 447 verliet Pulcheria, wegens onenigheid met zowel Aelia Eudocia als minister Chrysaphius, het keizerlijke hof en ging in het paleis van Hebdomon een heremietenbestaan leiden.
In 449 mislukte een Oost-Romeinse poging om Attila te vermoorden, maar de betrekkingen tussen de twee verslechterden niet verder.
Religiepolitiek.
In 422 kreeg Theodosius bezoek van de heilige Abraham van Cyrrhus, die kort daarop stierf.
Aanvankelijk steunde Theodosius de religieuze opvattingen van patriarch Nestorius van Constantinopel.
Theodosius liet het oecumenische Concilie van Efeze in 431 bijeenroepen en speelde daar een belangrijke rol in de aanloop naar het eerste belangrijke schisma in de toenmalige Katholieke en Apostolische Kerk. Hij bood geen weerstand tegen de veroordeling van het nestorianisme op dit concilie.
Uiteindelijk werd Nestorius, onder invloed van Pulcheria – die daartoe werd opgeroepen door paus Leo I en Cyrillus van Alexandrië – verbannen.
Het keizerlijke hof verleende voortaan steun aan de religieuze opvattingen die later door het Concilie van Chalcedon (451) zouden worden bevestigd.
De antisemitische houding van zus Pulcheria leidde tot de afbraak van veel synagoges en het verbod op aanstelling van joodse en heidense ambtenaren.
Theodosius rehabiliteerde de geliefde kerkleraar Johannes Chrysostomos, die onder zijn vader Arcadius was verbannen, en liet zijn lichaam in 438 in Constantinopel herbegraven.
Ook riep Theodosius de zogenaamde Roversynode van 449 bijeen, en hij stond sympathiek tegenover de besluiten van deze roversynode.
Wetgevingsarbeid.
In 429 stelde Theodosius een commissie aan om alle wetten te verzamelen die van kracht waren sinds Constantijn I, om zo een volledig geformaliseerd rechtssysteem te vormen. Deze commissie heeft haar werk echter nooit afgemaakt, maar een tweede commissie verzamelde de keizerconstituties en bracht deze "up to date". Deze verzameling werd gepubliceerd als de "Codex Theodosianus" in 438, die later een van de bronnen vormde voor het "Corpus Juris Civilis".
De Codex Theodosiana zorgde ook voor het herbevestigen van de eenheid van het Romeinse Rijk, dat dan de facto in twee delen was gevallen. Hoewel het Romeinse Rijk nooit officieel werd verdeeld in twee afzonderlijke rijken, zorgde de Codex dat de wetgeving in het hele Rijk op elkaar werd afgesteld. Bijkomend effect was dat de hegemonie van het Oosterse deel van het rijk werd gevestigd, aangezien de codex uitging van de augustus van het Oosten.
Theodosiaanse Muren.
Het was ook onder het bewind van Theodosius II dat de befaamde muren van Constantinopel werden uitgebreid met de "Theodosiaanse Muren". Dit was een noodzakelijke uitbreiding, daar de stad de muren die Constantijn de Grote had laten optrekken, was ontgroeid. Om het verder uitgebreide Constantinopel te beschermen was dus een langere en stevigere muur nodig. Uiteindelijk zou het bolwerk doorheen de middeleeuwen naam en faam verwerven als onneembaar bastion. Enkel de Vierde Kruistocht slaagde erin de muren te doorbreken in 1204, net als de kanonnen van de Ottomaanse sultan Mehmet II in 1453.
Overig.
Theodosius was ook verantwoordelijk voor de bouw van de Universiteit van Constantinopel.
Hij stierf in 450 tijdens een jachtongeval, waarbij hij overleed door de gevolgen van een val van zijn paard.

</doc>
<doc id="25968" url="https://nl.wikipedia.org/wiki?curid=25968" title="K3 (muziekgroep)">
K3 (muziekgroep)

K3 is een Belgisch-Nederlandse meidengroep met een Nederlandstalig poprepertoire, bestaande uit Hanne Verbruggen, Marthe De Pillecyn en Julia Boschman. De naam van de groep verwijst naar de eerste letters van de voornamen van de eerste bezetting uit 1998: Karen Damen, Kristel Verbeke en Kathleen Aerts. De muziek wordt geproduceerd door Studio 100 en geschreven door Miguel Wiels, Alain Vande Putte en Peter Gillis.
Kathleen Aerts verliet in 2009 de groep en werd na de talentenjacht "K2 zoekt K3" opgevolgd door de Nederlandse Josje Huisman, het eerste K3-lid uit Nederland en het eerste lid wiens naam niet met een k begon. Op 6 november 2015 werden Karen, Kristel en Josje opgevolgd door Hanne Verbruggen, Klaasje Meijer en Marthe De Pillecyn nadat zij de talentenjacht K3 zoekt K3 wonnen. Op 9 februari 2021 maakte Klaasje bekend dat ze K3 zou gaan verlaten en vond er dat jaar opnieuw een talentenjacht plaats om een nieuw lid te vinden. Van meer dan 22.000 kandidaten werd Julia Boschman de winnares van "K2 zoekt K3" en volgde Klaasje op.
Geschiedenis.
1997: Mascara.
Niels William bracht een aantal zangeressen samen en had eerst de intentie om een soort Vlaamse Spice Girls te vormen. De groep bestond toen uit Karen Damen, Kristel Verbeke en Kelly Cobbaut. De groep, toen die nog Mascara heette, werd toen al regelmatig voor de grap K3 genoemd, omdat hun voornamen immers alle drie met een k begonnen. Mascara had het liedje "Alles heeft ritme" van Frizzle Sizzle gecoverd. Na dit liedje wilde Kelly uit de meidengroep stappen, omdat ze een musicalstudie wilde volgen in Nederland. Ze zou vervangen worden door Deborah Ostrega, maar direct nadat ze het contract had getekend, trok ze zich terug. Naar eigen zeggen zag Ostrega het toch niet zitten om in het Nederlands te zingen. Damen, Verbeke en Ostrega hadden nog geen materiaal met zijn drieën opgenomen.
1998-1999: oprichting K3, eerste singles en Eurovisiesongfestival.
Uiteindelijk wist William Kathleen Aerts te vinden als vervanging voor Kelly Cobbaut, en Karen en Kristel konden ook goed met haar overweg. Doordat er uiteindelijk wederom door toeval een derde k bij kwam, besloten ze de naam uiteindelijk toch te veranderen in K3.
Kort na vervanging werd de eerste single, "Wat ik wil" gelanceerd, maar deze was weinig succesvol. In 1999 nam K3 deel aan de preselecties voor de Belgische inzending naar het Eurovisiesongfestival met het nummer "Heyah mama". Het liedje werd weinig positief beoordeeld door Marcel Vanthilt, die de meisjes "fijne vleeswaren" noemde. "Heyah mama" werd ondanks alles toch op single uitgebracht en werd de eerste grote hit voor de meidengroep. Het nummer bereikte de tweede plaats en bleef 25 weken in de Ultratop 50 staan.
1999-2002: doorbraak en blijvend succes.
In snel tempo veroverde K3 Vlaanderen en een jaar later ook Nederland. Nummers als "Heyah mama", "I love you baby", "Alle Kleuren", "Oma's aan de top", "Blub, ik ben een vis!", "Tele-Romeo", "Je hebt een vriend", "Toveren" en "Verliefd" waren grote hits voor de drie zangeressen.
In 2002 speelden de leden van K3 in de door Gert Verhulst geregisseerde musical "Doornroosje". Zij speelden in deze musical de drie goede feeën.
2002-2009: overstap naar Studio 100 en merchandise.
In 2002 verkocht Niels William K3 aan Studio 100. Sinds 2003 presenteert K3 een televisieserie voor kinderen, met de titel "De Wereld van K3".
Ook zijn er diverse dvd's verschenen. Op 10 mei 2008 bliezen zij tien verjaardagskaarsjes uit in de nieuwe K3-show "K3 en het Toverhart".
K3 bracht ook negen succesvolle albums uit. Het achtste album "Ya ya yippee" was in de voorverkoop goed voor meer dan 50.000 verkochte cd's in de Benelux. Het negende album, "Kusjes", was goed voor 20.000 verkochte cd's in de voorverkoop.
De film "K3 en het magische medaillon" volgde in 2004 en trok 450.000 bezoekers. Nederland volgde en K3 stond gedurende 2005 twaalf keer in een uitverkocht Ahoy in Rotterdam. Samen met 3 optredens in het Sportpaleis in Antwerpen was dit de K3 in Ahoy/Het Sportpaleis tour.
Op 10 juni 2006 werd er een feest gegeven in Plopsaland ter ere van het tienjarig bestaan van Studio 100. De meiden mochten toen het K3-museum openen. Het museum geeft een overzicht van de carrière van K3. Er waren interviews, kleding en stukken uit de films te zien, waaronder de luchtscooters uit de film "K3 en het magische medaillon". Ook de vele gouden en platina platen waren er te zien. Op 4 juli 2007 onthulde de groep hun wassen evenbeelden in Madame Tussauds Amsterdam.
2009-2010: nieuw lid Josje.
In 2009 besloot Aerts na tien jaar de meidengroep te verlaten. Karen Damen en Kristel Verbeke gingen samen verder onder dezelfde naam. Op 25 maart 2009 maakte Studio 100 bekend dat er in een tv-programma gezocht zou worden naar een nieuw lid. Die dag werd ook het wassen beeld van Aerts in Madame Tussauds verplaatst. Aerts brak niet alleen met K3, maar tevens met Studio 100. Zij wilde solo verder als zangeres bij KWAGGA, de uitgeverij van Niels William. Eind juni was het laatste optreden van K3 met Kathleen op het Studio 100 Zomerfestival 2009.
Via de Belgische zender VTM ging K3 op zoek naar een nieuw lid door middel van een tv-programma. De talentenjacht zou eerst een samenwerking tussen RTL 4 en VTM zijn, maar het werd later toch een samenwerking tussen SBS6 en VTM. Het programma was vanaf 23 augustus 2009 op tv te zien en heette "K2 zoekt K3". Op 3 oktober van dat jaar werd Josje Huisman de winnares van het programma, zowel bij de jury, de televoting als bij Karen en Kristel, en daarmee het nieuwe lid van K3.
De eerste single "MaMaSé!" werd in oktober 2009 platina. Op 23 november kwam een nieuw album uit, bestaande uit twee cd's: een met oude nummers die opnieuw ingezongen zijn (nu met Huisman) en een met 12 nieuwe nummers.
2010-2015: hernieuwd succes.
Begin januari 2010 kwam het nieuws dat K3 een eigen komische reeks getiteld "Hallo K3!" zou krijgen. De sitcom werd een succes en uitgezonden op Z@PP, RTL Telekids en VtmKids. Ook kwam K3 in de herfst met een musical gebaseerd op "Alice in Wonderland". Het tweede seizoen van "Hallo K3!" was ook vanaf 3 oktober 2011 in België te zien.
Een hoogtepunt was het gastoptreden bij De Toppers in 2011. Voor minimaal 69.000 volwassenen stonden Huisman, Damen en Verbeke drie avonden in de Amsterdam ArenA. Tijdens hun optreden bij de Toppers zongen ze een medley met verschillende bekende liedjes uit hun repertoire, zoals "MamaSé!", "Heyah Mama", "Alle kleuren" en "Oya Lélé".
Op 31 oktober 2011 kwam er een nieuwe single uit, "Eyo!". Op 18 november 2011 werd het gelijknamige album uitgebracht.
Op 12 december 2012 kwam de film "K3 Bengeltjes" uit in de bioscoop, nadat de titelsong "Waar zijn die Engeltjes" al begin juli verscheen. Dit lied stond wekenlang op 1 in de Vlaamse Top 10 van de Ultratop 50. Het album "Engeltjes" kwam ook eind 2012 uit en stond op 1 in de Nederlandse hitlijst en op 2 in Vlaanderen. Ook kwam het derde en laatste seizoen van "Hallo K3!" uit.
Op 15 juni 2013 verscheen de single "Eya hoya!" en een week later de bijbehorende videoclip. Later verscheen ook de single "Loko le", dat de titelsong was voor "K3 Dierenhotel", de tweede K3-film met Josje. Het gelijknamige album kwam ook eind 2013 uit. Van het album verschenen verder de singles "Drums gaan boem" en "En ik dans".
In 2014 begonnen de meiden aan hun derde eigen televisieprogramma, "K3 Kan Het!", waarin ze wensen van kinderen vervullen. Het tweede seizoen werd in 2015 uitgezonden.
2015-2016: afscheidstournee en nieuwe bezetting.
Op 18 maart 2015 maakte de groep, bij monde van zangeressen Karen, Kristel en Josje, bekend dat K3 een doorstart zou maken met drie nieuwe zangeressen, die geworven werden via een nieuw televisieprogramma onder de titel "K3 zoekt K3". Tevens kondigden ze een uitgebreide tournee aan, waarin de oude samenstelling de nieuwe samenstelling introduceert. Op 6 november 2015 was de finale van "K3 zoekt K3". De winnaars van deze finale waren Hanne Verbruggen, Klaasje Meijer en Marthe De Pillecyn. Daarmee werden zij de nieuwe leden van K3.
Vanaf het najaar van 2015 deden Karen, Kristel en Josje de , samen met Verbruggen, Meijer en De Pillecyn. De tour diende voor de eersten als afscheidstournee en voor het nieuwe drietal als start van hun nieuwe carrière. In deze show werden om beurten in de oude en nieuwe samenstelling enige nummers gezongen. De afscheidstournee met dubbele bezetting werd wegens succes verlengd tot mei 2016. Tevens kwam er een show met staanplaatsen, specifiek voor een volwassen publiek bedoeld, om afscheid te nemen van Karen, Kristel en Josje. Na deze overgangsperiode traden zij niet meer in het openbaar op als K3. Sinds 6 november 2015 traden enkel Hanne, Klaasje en Marthe op als K3 en werden voor alle uitgebrachte materiaal en merchandise alleen nog maar hun stemmen en gezichten gebruikt. De traditie van de haarkleuren zwart, rood en blond werd in stand gehouden.
Het eerste album met alleen Hanne, Klaasje en Marthe kwam in december 2015 uit onder de titel "10.000 luchtballonnen". Tussen februari en mei 2016 werden verschillende singles van dit album uitgebracht, waarbij telkens een videoclip verscheen. Ook ging in april 2016 de animatieserie "De avonturen van K3" in première op RTL Telekids en vtmKzoom.
2016-2019: nieuwe albums, programma's, zomersingles en een film.
Op 3 juni 2016 kwam de zomersingle "Ushuaia" uit. Na het uitbrengen van deze single maakte K3 een uitgebreide zomertoer langs verschillende festivals in Nederland en België. Aan het einde van die zomer kreeg K3 de Radio 2 Zomerhit voor hun single "Ushuaia". Eind augustus ging ook hun televisieprogramma "Iedereen K3" in première op vtmKzoom. De reeks werd later ook uitgezonden op NPO Zappelin. In november 2016 kwam ook het album "Ushuaia". Van dit album zijn verschillende singles verschenen. Al voor het uitbrengen van het album was er commotie ontstaan over de albumcover. Hanne, Klaasje en vooral Marthe zouden te veel gefotoshopt zijn. Het uiteindelijke album had een nieuwe foto op de cover. Op het album staat het nummer "Prinsesje en Superman". Voor dit lied won K3 de OUTtv Media Award Vlaanderen 2017. Eind 2016 kwam de special "Het dagboek van K3" uit, waarin K3 terugkijkt op het afgelopen jaar. Tot en met 2018 was dit een jaarlijkse traditie.
Vanaf 2017 ging K3 voor de tweede keer op tournee door Nederland en Vlaanderen met hun show "K3 in de Ruimte". In juni 2017 kwam de zomersingle "Pina colada" uit. Aan dit liedje was ook een kinderversie van het drankje pina colada gekoppeld. In 2017 verschenen tevens nieuwe seizoenen van "K3 Dansstudio", "Iedereen K3" en "De avonturen van K3". In juni 2017 kondigde Kristel Verbeke ook aan te stoppen als manager van K3. Op 6 oktober 2017 kwam de titelsong van de film "K3 Love Cruise" uit, "Liefde is overal". De film zelf ging in december 2017 in première en lokte in totaal 300.000 bezoekers. Eind 2017 was er een special te zien op VTM, getiteld "Overal K3", waarin Hanne, Marthe en Klaasje meer van zichzelf lieten zien en vertelden over de impact van K3 op hun privéleven.
In maart 2018 ging K3 voor de derde keer op tour. Dit keer met de "K3 Vlindershow". Over deze show kwamen verschillende klachten binnen, omdat het personage Mottige Mot te eng zou zijn voor kleine kinderen. Studio 100 gaf als commentaar dat het de bedoeling is dat de bezoekers van de show samen met K3 Mottige Mot verslaan en zo het Vlinderland redden. Daarom heeft Studio 100 de show niet aangepast. Tegelijkertijd met de show kwam ook de single "Whoppa" uit. In de videoclip van de single rolschaatsen de meiden van K3, net zoals in de show. Ook waren Hanne, Marthe en Klaasje in diezelfde maand te gast bij het concert van Jan Smit in het Sportpaleis. In augustus 2018 kwam ook de single "Luka Luna" uit.
Op 10 oktober 2018 werd de single "K3 Roller Disco" uitgebracht. Deze single is de titelsong van de nieuwe fictiereeks "K3 Roller Disco", waarin de meiden van K3 een rollerdisco uitbaten. Dit programma kan als een opvolger van "Hallo K3!" gezien worden. Ook Jacques Vermeire herneemt voor deze serie zijn rol als Marcel. De eerste aflevering van de serie werd op 31 oktober 2018 uitgezonden op VtmKzoom. De reeks werd later ook op NPO Zappelin uitgezonden. Ook kreeg K3 een stripreeks, waarvan het eerste album uitkwam in november 2018. Ook kwam het album "K3 Roller Disco" uit in diezelfde maand.
In 2019 vierde K3 haar twintigjarig jubileum met een show in het Studio 100 Pop-Up Theater in Puurs en een tournee in Nederland. Op 4 mei 2019 opende K3 haar eigen achtbaan K3 Roller Skater in Plopsaland De Panne. Het thema van de bestaande baan uit 1991 werd aangepast van Wizzy en Woppy naar K3.
Op 5 juni 2019 kwam de zomersingle "Jij bent mijn Gigi" uit, gevolgd door de videoclip op 7 juni 2019. Het album "Dromen" met onder meer de vijf singles van de groep uit 2019 verscheen op 15 november 2019. Als bonus werd aan de cd een dvd toegevoegd met de show van 20 jaar K3.
2020-2021: uitstel van de tournee, single over coronavirus en nieuwe film.
Aanvankelijk zou in het voorjaar van 2020 een nieuwe tournee volgen, maar door de coronacrisis in Europa werd deze tournee uitgesteld naar het najaar van 2021. Inhakend op de crisis bracht K3 op 26 maart 2020 een nieuwe versie van "Handjes draaien" uit, getiteld "Handjes wassen". Daarnaast brachten ze ook de nieuwe single "Bubbel" uit. Dit lied werd al opgenomen voor de coronacrisis en was bedoeld om op het nieuwe album te staan, maar omdat de tekst mooi aansloot op de coronacrisis, werd het al op 11 april uitgebracht.
Op 13 mei 2020 werd bekendgemaakt dat K3 in de zomer van 2020 een nieuwe film ging opnemen: "". De première zou oorspronkelijk plaatsvinden in december 2020 maar dit werd uiteindelijk vanwege de nieuwe coronamaatregelen uitgesteld. De film verscheen uiteindelijk op 5 juni 2021 in Nederland en op 9 juni 2021 in België. De titelsong van de film, "Dans van de Farao", werd reeds op 14 oktober 2020 uitgebracht.
2021-heden: K2 zoekt K3 en nieuw lid Julia.
Op 9 februari 2021 maakte Klaasje Meijer door middel van een persconferentie bekend dat ze zou stoppen met K3. Ze zou K3 niet meteen verlaten maar nog tot november 2021 aan de slag blijven in de groep. Er werd ook aangekondigd dat er nogmaals middels een tv-programma op zoek gegaan zou worden naar een opvolg(st)er, waarbij de nadruk gelegd werd op het feit dat er niet alleen vrouwelijke kandidaten welkom waren zich aan te melden. Het laatste optreden van Meijer met de andere twee leden van K3 was op 6 november 2021 in het Sportpaleis in Antwerpen voor ‘"Back to the Nineties en Nillies"’.
Op 5 mei 2021 kondigde componist Miguel Wiels zijn vertrek als componist van K3 aan. Alain Vande Putte , Peter Gilles en Gert Verhulst zullen vanaf dat moment alle nieuwe muziek van K3 schrijven.
Op 11 september 2021 kwam de eerste aflevering van "K2 zoekt K3" op de Belgische televisie. Twee weken later, op 24 september 2021, startten de uitzendingen in Nederland. Op 27 november 2021 was de finale. Marthe was positief getest op het coronavirus en kon niet fysiek aanwezig zijn. Ze trad op middels een videoverbinding.
Aan het begin van de finale werd officieel afscheid genomen van Klaasje. De Nederlandse Julia Boschman werd uiteindelijk als winnares verkozen om haar op te volgen. Dezelfde dag verscheen ook gelijk de eerste nieuwe single met Boschman, "Waterval".
Op 3 december 2021 zou Boschman haar eerste live optreden als nieuw lid van K3 geven tijdens de "Studio 100 Rewind Party" en de "Grote Sinterklaasshow" in het Sportpaleis in Antwerpen. Deze optredens zijn niet doorgegaan door het coronavirus, maar de "Grote Sinterklaasshow" werd opgenomen en online gepubliceerd. Boschman haar eerste weken als K3-lid werden achter de schermen gevolgd in de televisieserie "K3, een nieuw begin." Het eerste nieuwe K3-album met Boschman, "Waterval", verscheen op 17 december 2021. Het album werd het meeste verkochte album in Vlaanderen in de eerste jaarhelft van 2022. Op 4 maart 2022 ging K3 op tournee door Vlaanderen en Nederland met een nieuwe show, genaamd "Kom erbij!". Dit was de eerste show met Boschman. De shows in Vlaanderen werden voor de zomer gespeeld, en na een korte pauze tijdens de zomermaanden ging de tournee verder in Nederland. Na een paar shows bleek het echter fysiek te moeilijk te zijn voor de hoogzwangere Verbruggen om door te gaan met de tournee. Op 31 oktober 2022 werd daarom aangekondigd dat zij de rest van de tour zou worden vervangen door Diede van den Heuvel, die in 2021 de vierde plaats in "K2 zoekt K3" behaalde.Op 18 mei 2022 verscheen de eerste zomersingle met Boschman, genaamd "Mango Mango". De single haalde in de eerste weken na de release twee miljoen views op YouTube en meer dan een miljoen streams op Spotify, werd tijdens de vele optredens op zomerfestivals gezongen en bleef uiteindelijk 15 weken in de Vlaamse top 30. Tijdens de zomer van 2022 was K3 ook te zien in de nieuwe versie van "Tien om te zien". Op 11 augustus 2022 werd het album "Vleugels" aangekondigd, samen met de "Vleugels-show". Het album kwam uit op 18 november 2022.
Op 15 oktober 2022 ging "K3 Vriendenboek" in première, een televisieprogramma waarin K3 op pad gaat met vrienden uit hun vriendenboek en zo heel wat avonturen meemaken. Tijdens het slotlied van het optreden bij De Grote Sinterklaasshow in december 2022 nam Marie Verhulst, bekend van Samson en Marie, de rol van de net bevallen Verbruggen voor haar rekening.
Op 25 februari 2023 ging de "Vleugels-show" in première in Capitole Gent. Het is de tweede show met Boschman. Op 4 april 2023 ging het nieuwe seizoen van Liefde voor muziek van start, waarin K3 aan de slag gaat met de muziek van Stef Bos, Metejoor, Daan, Jaap Reesema, Portland en Günther Neefs. In 2024 werd de musical De 3 Biggetjes opnieuw opgevoerd. In het 10de seizoen van Liefde voor muziek zijn ze opnieuw te zien, dit keer met de muziek van Stan Van Samang, Johannes Genard, Clouseau, Jasper Steverlinck, Laura Tesoro, Regi, Tourist LeMC en Suzan &amp; Freek.
Leden.
Huidige bezetting.
Hanne Verbruggen.
De roodharige Hanne Verbruggen, geboren in 1994, komt uit Mechelen, België. Verbruggen studeerde communicatiemanagement en was actief bij de scouts. Ze komt uit een muzikale familie, maar had zelf geen podiumervaring toen ze in 2015 auditeerde voor het programma "K3 zoekt K3", dat ze uiteindelijk won en toen lid werd van K3 in de nieuwe samenstelling.
Marthe De Pillecyn.
De zwartharige Marthe De Pillecyn (Duffel, België, 1996). Ze zette haar studie kinderverzorging aan het Sint-Norbertusinstituut in Duffel stop om zich volledig te kunnen richten op K3. Sinds haar tiende zong ze in het Studio 100-koor. Met dat koor (en met K3) trad ze op haar dertiende in de Amsterdam ArenA op. Vanaf 2009 werd ze een vaste achtergrondzangeres bij "De Grote Sinterklaasshow". Als onderdeel van de "Young Artist Academy" nam De Pillecyn in 2013 deel aan "Belgium's Got Talent" en speelde een kleine rol in "Galaxy Park" en "Ghost Rockers". Ook De Pillecyn was in 2015 een van de drie winnaressen van "K3 zoekt K3", waardoor ze lid werd van K3 in de nieuwe samenstelling.
Julia Boschman.
De blondharige Julia Boschman (Bergen op Zoom, Nederland, 2002). Begin 2021 nam zij deel aan het tv-programma "K2 zoekt K3", de zoektocht naar de opvolger van Klaasje Meijer. Al vanwege haar deelname stopte ze met haar studies interieuradvisering. Op 27 november 2021 werd zij tot winnares van de talentenjacht verkozen en daarmee nieuw lid van de groep. Boschman had reeds ervaring als zangeres/actrice in verschillende musicalproducties, waaronder de oorlogsvoorstelling "‘Supersum’". In 2020 had ze een rol in de Sinterklaas televisieserie "‘Studio Pepernoot’".
Voormalige K3-leden.
Karen Damen.
Karen Damen (Wilrijk, Antwerpen, België, 1974). Ze is bekend als het eerste roodharige lid van K3. Damen studeerde humaniora (moderne talen) en werkte in de horeca in Antwerpen.
Kristel Verbeke.
Kristel Verbeke (Hamme, België, 1975). Ze is bekend als het eerste zwartharige lid van K3. Na het secundair onderwijs volgde Verbeke een opleiding tot regent Nederlands, geschiedenis en economie. Voor K3 werkte ze in een bank in Laarne als bankbediende, maar zong ze ook, onder meer in het achtergrondkoortje van Niels William, de oprichter van K3. Nadat ze stopte bij K3, is ze nog een jaar actief geweest als de manager van K3.
Kathleen Aerts.
Kathleen Aerts (Geel, België, 1978). Ze is vooral bekend als het eerste blondharige lid van K3. Ze volgde de normaalschool in de richting talen en wiskunde en studeerde eind jaren negentig af als onderwijzeres. Ze trad in 1998 voor het voetlicht door haar deelname aan de Belgische "Soundmixshow" waar ze derde werd met het nummer "Grow A Baby" van "Pop In Wonderland". Ook verving ze dat jaar een actrice in de musical "Sneeuwwitje" en nam ze haar eerste solosingle op. Aerts stapte in 2009 uit K3 en werd opgevolgd door Josje Huisman.
Josje Huisman.
Josje Huisman (Heusden, Nederland, 1986). Huisman groeide op in Steenwijkerwold als dochter van een predikant. Op haar veertiende verhuisde het gezin naar Meppel. Ze volgde balletlessen in Steenwijk. In 2008 studeerde ze af aan de Dansacademie Lucia Marthas in Groningen, waarna ze onder meer optrad als achtergronddanseres bij de concerten van de "Toppers" in de Amsterdam ArenA. Ze woonde tot maart 2009 in Amsterdam waar ze een musicalopleiding volgde, tot ze het nieuwe lid van K3 werd en verhuisde naar Antwerpen. In 2009 volgde ze Aerts op nadat ze de talentenjacht "K2 zoekt K3" won.
Klaasje Meijer.
De blonde Klaasje Meijer (Lutjegast, Nederland, 1995). Haar roepnaam Alieke heeft de domineesdochter vanwege haar deelname aan "K3 zoekt K3" verruild voor haar officiële naam en doopnaam Klaasje. Ze studeerde aan het conservatorium in Amsterdam. Meijer speelt dwarsfluit, gaf muziekles en vormde samen met haar moeder en zussen het "Meijer Quintet". In 2015 was Meijer een van de winnaressen van "K3 zoekt K3" en werd daardoor nieuw lid van de groep, ook zij verhuisde voor K3 naar Antwerpen. Ze kondigde op 9 februari 2021 haar vertrek bij de groep aan en speelde haar laatste show op 31 oktober 2021. Meijer was ook aanwezig bij de finale van "K2 zoekt K3" om de fakkel door te geven aan Julia Boschman.
Tijdelijke leden.
Diede van den Heuvel.
"K2 zoekt K3"-finaliste Diede van den Heuvel verving in november en december 2022 tijdelijk de zwangere Hanne Verbruggen tijdens de overige Nederlandse theatershows van de tournee Kom erbij!.
Marie Verhulst.
Tijdens De Grote Sinterklaasshow in december 2022 verving Marie Verhulst Hanne tijdens het slotlied 'Waterval'.
Voormalige Mascara-leden.
Kelly Cobbaut.
Kelly Cobbaut (Mechelen, België, 1980). Kelly was samen met Karen en Kristel lid van de voorloper van K3, genaamd "Mascara". Ze verliet de groep in 1998 om een musicalopleiding te gaan volgen aan de dansacademie in Tilburg.
Deborah Ostrega.
Deborah Ostrega (België, 1973). Deborah had na het vertrek van Kelly de plek als derde Mascara-lid maar besloot uiteindelijk, kort na het tekenen van het contract, om uit de groep te stappen. In haar plaats kwam Kathleen Aerts.
Media.
Films.
Op 29 september 2004 ging de debuutfilm van K3, "K3 en het magische medaillon", in première. Naast K3 vertolkt ook Paul de Leeuw (geest) een rol in de film. Indra Siera deed de regie.
Op 20 juli 2006 kwam de tweede film van K3, "K3 en het ijsprinsesje", uit. Naast K3 vertolken ook Carry Tefsen (heks), Peter Faber (koning Flurkentijn) en Urbanus (tovenaar) een rol in de film. Siera deed opnieuw de regie.
Op 19 december 2007 was de première van de derde film van K3, "K3 en de kattenprins". Naast K3 vertolken ook Irene Moors en Terence Schreurs (fee) een rol in de film. Matthias Temmermans deed ditmaal de regie.
De leden van K3 deden ook de stemmen van vleesetende planten in de Piet Piraat-film "Piet Piraat en het vliegende schip".
Eind 2010 kwam er een dvd uit, getiteld "K3 en het wensspel", waarin een aantal liedjes van het album "MaMaSé" gezongen wordt.
Eind 2011 kwam er een nieuwe K3-muziekspecial uit, "K3 en het droombed". Onderdeel hiervan waren vijf liedjes uit het album "Eyo!", waaronder de videoclip van "Eyo!" zelf.
In december 2012 kwam de vierde film uit van de meidengroep K3, "K3 Bengeltjes". Dit was de eerste film waarin de vaste cast van "Hallo K3!" (Jacques Vermeire, Winston Post en Metta Gramberg) meespeelt. Daarnaast spelen ook Chris Van den Durpel, Michel Van Dousselaere, Camilia Blereau, Bianca Vanhaverbeke, Jill Peeters, Sam Gooris, Laurine Verbruggen, Tove Tielemans en Fleur Mertens mee in de film. De regie was in handen van Bart Van Leemputten.
Begin 2013 verscheen de dvd "K3 Modemeiden", een muziekspecial met daarin vijf videoclips van het album "Engeltjes".
In 2014 kwam een vijfde film van K3 uit: "K3 Dierenhotel". Het grootste deel van deze film werd opgenomen in Wallonië. De vaste cast van "Hallo K3!" (Jacques Vermeire, Winston Post en Metta Gramberg) speelt weer mee. Ook Philippe Geubels en Albert Verlinde hebben een rol in de film.
In 2017 kwam de eerste speelfilm met Hanne, Klaasje en Marthe uit: "K3 Love Cruise". De opnames voor deze film vonden grotendeels plaats op de Rotterdam. Ondanks het feit dat de bezetting van K3 in deze film volkomen anders is dan in "Hallo K3!" spelen wederom Jacques Vermeire en Winston Post uit die serie mee in deze film als respectievelijk Marcel en Bas.
Op 13 mei 2020 werd bekendgemaakt dat Hanne, Klaasje en Marthe een tweede bioscoopfilm krijgen: . Deze zou in het najaar van 2020 in de bioscoop verschijnen, maar werd door de coronacrisis uitgesteld tot 9 juni 2021. De vaste cast van "K3 Roller Disco" (Jacques Vermeire en Samir Hassan) speelt mee. Daarnaast zijn er rollen voor onder andere Soy Kroon en Peter Van De Velde.
In april 2024 maakte Studio 100 bekend dat Hanne, Marthe en Julia eind 2024 in een nieuwe film te zien zullen zijn, genaamd "K3 en het Lied van de Zeemeermin". Later werd bekendgemaakt dat Jacques Vermeire, voor het eerst sinds lang, niet terug zou keren. Er komt namelijk een volledig, nieuwe cast bestaande uit: Eva Kamanda, Stan Van Veen, Celine Van de Voorde, Eliyha Altena, Bert De Kock en Diego González-Clark.
Televisie.
K3 heeft sinds 2003 een eigen kinderprogramma, getiteld "De Wereld van K3". Dit programma wordt op de Nederlandse televisie uitgezonden door de AVROTROS op NPO 3 in het kinderblok Zappelin. In het programma ontvangen de meiden van K3 elke aflevering een bekend iemand, komt vaste gast Martin Gaus met een dier langs en komen er een goochelaar en een kok. De meiden treden in de show ook zelf op en afleveringen van "Kabouter Plop", "Piet Piraat" en "Bumba" worden tijdens het programma uitgezonden. In België was het programma van 2004 tot 2007 op VTM te zien.
Sinds 2010 zijn er ook afleveringen van "De Wereld van K3" opgenomen met Josje.
K3 had in 2005 een gastrol in de aflevering "Het Lied" van de Vlaamse comedyserie F.C. De Kampioenen. Ook hadden ze een gastrol als zichzelf in de kinderserie "Samson &amp; Gert" in de afleveringen "K3 op bezoek" (2000) en "K3 komt niet" (2002).
Sinds 2010 (2011 in Nederland) is er een komische televisieserie omtrent de groep op televisie, "Hallo K3!". De televisieserie gaat over de meiden die samen in een appartement wonen en een balans proberen te vinden tussen een ster zijn en het gewone leven. In totaal zijn er 3 seizoenen gemaakt.
Sinds 3 mei 2014 hebben de meiden ook een eigen wensprogramma "K3 Kan Het!" op Studio 100 TV. Kinderen van 7 tot 12 jaar kunnen hun wensen insturen en K3 probeert ze dan te vervullen.
In de kerstperiode van 2015 liep de serie "Dit is K3" op Studio 100 TV. Klaasje, Marthe en Hanne werden achter de schermen gevolgd tijdens hun repetities en opnamen voor videoclips.
In december 2015 werd op Studio 100 TV ook de serie "Welkom bij K3" uitgezonden, waarin Klaasje, Hanne en Marthe in een appartement spullen van "de oude K3" vinden. In deze serie worden ook oude fragmenten getoond uit musicals, films en televisieseries.
Sinds 20 januari 2016 heeft de groep ook een eigen serie op VTM getiteld "Wij zijn K3! De droom gaat verder". Deze serie volgt de meisjes backstage als K3 maar ook in hun privéleven en heeft vooral volwassenen als doelgroep. Vanaf 27 februari 2016 is deze reeks ook op SBS6 te zien. Studio 100 Animation werkte ook een animatieserie "De avonturen van K3" uit, die wordt uitgezonden bij VtmKzoom en RTL Telekids.
Sinds 2018 hebben de meiden van K3 een nieuwe fictiereeks "K3 Roller Disco". In deze serie baten de meiden van K3 een Rollerdisco uit. De eerste aflevering van de serie werd op 31 oktober 2018 uitgezonden op VtmKzoom en op 29 januari 2019 bij NPO Z@ppelin (AVROTROS).
In oktober 2022 verscheen een nieuw wensprogramma, genaamd "K3 Vriendenboek" op Studio 100 GO, NPO Zappelin en later ook op VTM Kids. In deze reeks gaan de meiden op pad met vrienden uit hun vriendenboek en testen diens lievelingsdingen uit.
Musicals.
De zangeressen van K3 hebben ook in musicals gespeeld. In 2002 speelde K3 in hun eerste musical: "Doornroosje". Ze speelden hierin de drie goede feeën: Kristella (Kristel), Karamella (Karen) en Kathalenia (Kathleen). "Doornroosje" was tevens de enige musical waar K3 slechts een bijrol bezat: in alle andere musicals vertolkten zij de hoofdrollen.
In 2003 speelde K3 in de musical "De 3 biggetjes". Ze speelden hierin de rollen van Knirri (Kristel), Knarri (Karen) en Knorri (Kathleen). In 2007 vertolkte K3 voor de tweede keer hun rol als biggetjes in de musical "De 3 biggetjes", die toen opnieuw werd opgevoerd.
Karen, Kristel en Josje vertolkten in 2011 de hoofdrollen in de musical "Alice in Wonderland", de eerste musical met 3D-effecten in het decor, met bekende acteurs zoals Jacques Vermeire.
In 2024 werd de musical "De 3 biggetjes" voor een derde keer hernomen, nu met Marthe, Hanne en Julia als de biggetjes Knirri, Knarri en Knorri..
Stripreeksen.
Er bestaan ook vedettestrips van K3. De eerste stripreeks heette oorspronkelijk "De avonturen van K3", wat later veranderd werd naar "K3". Deze stripreeks werd geschreven door Jan Ruysbergh en getekend door Patriek Roelens met in de hoofdrol de oorspronkelijke bezetting van K3: Karen, Kristel en Kathleen. Er verschenen zeventien albums. Nadien verscheen een tweede stripreeks genaamd "De nieuwe avonturen van K3" die opnieuw geschreven werd door Jan Ruysbergh, maar getekend werd door Charel Cambré met in de hoofdrol de tweede bezetting van K3: Karen, Kristel en Josje. Er verschenen twee albums van 2009 tot 2010. Vervolgens verscheen er vanaf 2018 een derde stripreeks genaamd "De avonturen van K3" geschreven door Bruno De Roover en getekend door Dirk Stallaert met in de hoofdrol de derde bezetting van K3: Hanne, Marthe en Klaasje.
Boekjesreeks.
K3 heeft ook een boekenreeks. De eerste paar delen waren boeken met foto's, maar later met getekende plaatjes. De tweede versie van de boekjes ging over hun avonturen als prinsessen.
K3-acts buiten de Benelux.
In 2004 werd in Zuid-Afrika X4 gelanceerd door Niels William, de geestelijk vader van K3, die in 2002 naar dat land vertrok en daar zijn eigen studio heeft opgericht. X4 zong zowel in het Engels als in het Afrikaans. De eerste single was "Heyah mama". Dat jaar volgde onder dezelfde titel ook het enige album. Eind 2005 werd de groep ontbonden.
In mei 2007 lanceerde Studio 100 een gelijksoortige groep in Duitsland onder de naam Wir 3. De eerste single die in Duitsland wordt uitgebracht is "Heyah mama". Ook in Duitsland was er een brunette, een blondine en een roodharige. De groep bracht twee albums uit en ging uiteen in 2010.
In 2008 was er sprake van een Britse versie van K3, die zou moeten gaan opereren onder de naam UK3. Op YouTube verscheen een eerste videoclip van "Heyah mama", in dezelfde vertaling als die van X4. Hierna is er echter niets meer van de groep vernomen.
In oktober 2017 werd My3 gelanceerd, de Poolse versie van K3. Op YouTube verscheen de eerste videoclip van Mammajé. De band stopte in 2020 maar werd eind 2022 hervat met nieuwe leden.
Filmografie.
Deze filmografie is alleen van toepassing voor K3 in zijn complete samenstelling. Zie de persoonlijke pagina's van de leden voor andere producties waar ze deel van uitmaken.

</doc>
<doc id="25970" url="https://nl.wikipedia.org/wiki?curid=25970" title="Zeestraat">
Zeestraat

Een zeestraat of zee-engte is een smalle doorgang tussen twee zeeën en daarmee tevens de scheiding tussen twee landmassa's. Zeestraten zijn essentieel voor de scheepvaart en daarmee vaak van groot economisch en militair belang. De beroemdste zeestraten in Europa zijn de Straat van Gibraltar, de Bosporus en de Sont, die alle drie de enige waterverbinding vormen met een grote binnenzee.
Het tegenovergestelde van een zeestraat is de landengte.
Een zeegat is een opening tussen een kustwater en de open zee. Dit in tegenstelling tot een zeestraat, die de verbinding vormt tussen twee zeeën. Voorbeelden van zeegaten zijn de openingen tussen de Waddeneilanden.
Straatnaam.
Zeestraat is een veelgebruikte straatnaam in gemeenten die nabij de Noordzee en de voormalige Zuiderzee liggen. Zo hebben Beverwijk, Den Haag en Noordwijkerhout en Zandvoort een Zeestraat maar ook Blankenham, Muiden en Volendam. Het woord "straat" is in deze zin etymologisch niet verwant met "zeestraat".

</doc>
<doc id="25971" url="https://nl.wikipedia.org/wiki?curid=25971" title="Westelijke Sahara">
Westelijke Sahara

De Westelijke Sahara is een betwist gebied aan de noordwestkust van Afrika, in het noorden begrensd door Marokko, en in het zuiden en oosten door Mauritanië. In het noordoosten grenst het aan Algerije. De Atlantische Oceaan ligt ten westen van de Westelijke Sahara en de Canarische Eilanden liggen ten noordwesten van de oceaankust van het gebied. Het was een kolonie en van 1958 tot 1975 een overzeese provincie van Spanje. De soevereiniteit over het gebied wordt betwist: zowel Marokko als de Sahrawi Arabische Democratische Republiek (SADR) maken er aanspraak op. Het grootste gedeelte wordt door Marokko bestuurd.
De Westelijke Sahara is een woestijngebied met rotsachtig en zandige vlakte, afwisselend met uitgestrekte zandduinen en saline depressies (sebkha). Achter de ruim 800 km lange kust heerst een extreem woestijnklimaat. Vegetatie is schaars en bestaat voornamelijk uit doornstruiken en harde grassen. Veeteelt wordt door nomaden en semi-nomaden bedreven. De belangrijkste economische activiteit is mijnbouw, met een grote fosfaatreserve in Bou Craa. De oppervlakte beslaat en het inwoneraantal (). Daarnaast zijn er grote plannen voor de opwekking van hernieuwbare energie in de regio. Al Ajoen is de grootste en de belangrijkste stad, met een bevolking van rond de 198.200 inwoners. Andere steden zijn Boujdour, Dakhla, Tifariti en Smara.
De talen die er worden gesproken zijn Berbers, Arabisch en "Darija", een combinatie van deze talen.
Bevolking.
Vroege inwoners.
De vroegst bekende inwoners van de Westelijke Sahara waren de Gaetuli. Afhankelijk van de eeuw, beschrijven Romeinse bronnen het gebied zoals bewoond door Gaetulische Autololes of de Gaetulische Daradae stammen. Berber-erfgoed is nog steeds duidelijk uit regionale en plaatsnaam toponymie, evenals uit tribale namen.
Andere vroege bewoners van de Westelijke Sahara zijn de Bafour en later de Serer. De Bafour werden later vervangen of geabsorbeerd door Berber-sprekende bevolkingsgroepen die uiteindelijk op hun beurt samenvloeiden met de migrerende Beni Ḥassān Arabische stammen.
Achtste tot elfde eeuw.
De komst van de islam in de 8e eeuw speelde een belangrijke rol in de ontwikkeling van de Maghreb-regio. De handel ontwikkelde zich verder en het gebied was mogelijk een van de routes voor karavanen, vooral tussen Marrakesh en Timboektoe in Mali.
In de 11e eeuw vestigden de Maqil-Arabieren (minder dan 200 personen) zich in Marokko (voornamelijk in de vallei van de Draa-rivier, tussen de rivier de Moulouya, Tafilalt en Taourirt ). Tegen het einde van het Almohad-kalifaat (Marokkaans Berbers rijk) werden de Beni Hassan, een sub-stam van de Maqil, door de plaatselijke heerser van de Sous opgeroepen om een opstand te onderdrukken; ze vestigden zich in de Sous Ksours en controleerden steden als Taroudant. Tijdens de Marinidendynastie kwamen de Beni Hassan in opstand, maar ze werden verslagen door de Sultan en ontsnapten aan de overkant van de droge rivier de Saguia el-Hamra. De Beni Hassan waren toen voortdurend in oorlog met de Lamtuna, nomadische berbers van de Sahara. Gedurende ongeveer vijf eeuwen, door een complex proces van acculturatie en vermenging, dat elders in de Maghreb en Noord-Afrika te zien was, vermengden enkele van de inheemse Berberstammen zich met de Maqil-Arabische stammen en vormden een unieke cultuur voor Marokko. Hoewel de Almoraviden hun oorsprong in de 9e-eeuwse westelijke Sahara hebben, waar de plaatselijke Sanhajastammen in contact kwamen met de islam en een serie van militaire campagnes lanceerden tegen gebieden in West-Afrika en Zuid-Marokko. Deze coalitie van Sanhaja stammen (de Lamtuna, de Massufa, de Banu Warith en de Gudala) controleerde vervolgens het zuidelijke deel van de trans-Saharaanse goudhandel, wat het enorme rijkdommen moet hebben opgeleverd. Na het instorten van dit rijk in de 10e eeuw, werden de meeste van deze gebieden bezet door het Koninkrijk Ghana (niet te verwarren met de huidige republiek Ghana) in het zuiden en de Maghrawaden van Sijilmasa in het noorden.
Huidige bevolking.
De meeste inwoners van Westelijke Sahara zijn soennitische moslims. Etnisch bestaat de bevolking uit Arabieren en Berbers. De bevolking bestond oorspronkelijk voornamelijk uit verschillende nomadenstammen van het Sahrawi-volk. Sahrawi betekent letterlijk "inwoner van de Sahara" of "woestijninwoner". Zij spreken het Arabische Hassaniya-dialect. De "Reguibat" is de belangrijkste en grootste Sahrawi-stam van het gebied. In Westelijke Sahara wonen ook Marokkanen uit Marokko. Als gevolg van de Marokkaanse bevolkingspolitiek bestaat de meerderheid in het door Marokko bezette deel uit kolonisten die vanuit Marokko zijn geïmmigreerd.
Bestuurlijke aanspraken.
Spaanse kolonie.
In 1884 vestigde Spanje een protectoraat over de provincies Saguia el Hamra en Rio de Oro, een gebied dat later de naam Spaanse ofwel Westelijke Sahara kreeg. Van 1884 tot 1975 was het gebied, bestaand uit de regio's Saguia el Hamra en Rio de Oro, een kolonie van Spanje onder de naam Spaanse Sahara. Sindsdien is de status van het gebied omstreden.
Op 16 december 1965 maanden de Verenigde Naties Spanje, om een einde te maken aan de koloniale overheersing van Ifni – noordelijk van Westelijke Sahara – en de Spaanse Sahara en onderhandelingen te gaan voeren over hun onafhankelijkheid. Op 20 december 1966 herbevestigde de Algemene Vergadering het zelfbeschikkingsrecht van de inheemse bevolking van Ifni en de Spaanse Sahara en riep Spanje op om samen met Marokko stappen te ondernemen voor de overdracht van macht, om tegemoet te komen aan hun wensen. Voorgesteld werd een referendum te houden onder toezicht van de VN, waaraan alleen de inheemse bevolking mocht deelnemen, waarbij de bannelingen mochten terugkeren.
Aanspraken van Marokko.
Toen Marokko in 1956 onafhankelijk werd van Frankrijk, gaf Spanje nauwelijks grondgebied uit handen. De Spaanse kolonisator behield het gezag in zowel de noordelijke enclaves Ceuta en Melilla, als in de Westelijke Sahara. In het pas onafhankelijke Marokko gingen echter steeds meer stemmen op om dit gebied, dat in Marokko als zuidelijke provincie werd gezien, eveneens onder Marokkaans bestuur te brengen. In het verleden zouden namelijk sterke banden hebben bestaan tussen de Marokkaanse sultan en de nomaden die de Westelijke Sahara bevolken. Een deel van de Senhajastam koos ervoor om zich aan te sluiten bij het Marokkaanse koninkrijk.
Aanspraken van Mauritanië.
Mauritanië maakte eveneens aanspraak op het gebied. Het land beweerde dat het gebied in historisch, religieus en cultureel opzicht en qua taal tot Mauritanië behoorde.
Aanspraken van Polisario.
In 1975 werd de Westelijke Sahara ingelijfd door Marokko, maar reeds in 1973 was het "Frente Popular para la Liberación de Saguia el Hamra y Rio de Oro" – kortweg Polisario – opgericht, dat een gewapende strijd voerde tegen de Spaanse kolonisator voor onafhankelijkheid van de Westelijke Sahara. De beweging wilde een eigen staat creëren voor de oorspronkelijke bevolking van het gebied, veelal aangeduid als de Sahrawi. Bovendien maakte ook buurland Mauritanië aanspraak op de woestijnregio. Op 27 februari 1976 werd met steun van Algerije de "Sahrawi Arabische Democratische Republiek" (SADR), in het Frans: "Arabische Democratische Republiek Sahara" (SADR), uitgeroepen als een onafhankelijke staat. Polisario werd lid van de Organisatie van Afrikaanse Eenheid (OAU), de latere Afrikaanse Unie. Reeds in mei 1977 hadden negen leden van de OAU Polisario erkend als de legitieme regering van Westelijke Sahara.
Het grootste gedeelte van het gebied wordt bestuurd door Marokko als de "Zuidelijke Provincies". Maar hoewel het land bezet wordt door Marokko, interesseren weinigen zich voor dit conflict. Dit werd tijdens het begin van de schermutseling tussen Marokko en de Saharaanse autoriteiten al gesteld door Otto von Bismarck, destijds Kanselier van het Duitse Rijk. Hij stelde dat "alhoewel het Duitse Keizerrijk op zoek was naar koloniën, de Westelijke Sahara dermate oninteressant was dat hij, noch zijn jonge opvolgers, zich ooit tot het land zouden wenden."
Uitspraak van het Internationaal Gerechtshof.
In augustus 1974 stemde de Spaanse regering eindelijk in met het VN-voorstel uit 1966 en kondigde aan dat in de eerste helft van 1975 een referendum zou plaatsvinden. Marokko maakte echter onmiddellijk bezwaar tegen de mogelijkheid van een onafhankelijk Westelijke Sahara. Het stelde voor om de zaak voor te leggen aan het Internationaal Gerechtshof.
Uiteindelijk werd de kwestie in 1975 voorgelegd aan het Internationaal Gerechtshof in Den Haag. Het Hof deed vervolgens een ondubbelzinnige uitspraak: het erkende dat er reeds vóór de Spaanse kolonisatie banden hadden bestaan tussen de Westelijke Sahara enerzijds en Marokko en Mauritanië anderzijds maar dat beide staten nooit daadwerkelijk gezag hadden uitgeoefend over het gebied. Het Hof kwam dan ook tot de conclusie dat de Westelijke Sahara gedekoloniseerd diende te worden, waarbij het zelfbeschikkingsrecht van de lokale bevolking voorop stond.
Polisario beschouwde de uitspraak als een overwinning, omdat het de weg leek te effenen naar een onafhankelijke staat voor de Sahrawi. Koning Hassan II van Marokko legde de uitspraak echter in zijn voordeel uit. Immers, het Hof had bevestigd dat er historische banden tussen de sultan en de Westelijke Sahara bestonden, en in Hassans ogen rechtvaardigden deze banden een aanspraak op het gebied. Op 6 november 1975 organiseerde de vorst een Groene Mars, waarbij 350.000 Marokkanen naar het grensgebied werden gezonden. Deze datum is tegenwoordig een nationale feestdag in Marokko.
Spaanse afstand en verdeling.
Kolonisator Spanje bezweek onder de druk. De aandacht was namelijk vooral op eigen land gevestigd omdat dictator Franco op sterven lag en het land zich daardoor in een diepe politieke crisis bevond. Spanje kon geen oorlog riskeren. Op 14 november 1975 werd het Akkoord van Madrid gesloten, waarbij twee derde van de Westelijke Sahara onder Marokkaans gezag werd gebracht; de rest van het grondgebied kwam onder bestuur van Mauritanië. Als tegenprestatie kreeg Spanje een voorkeursbehandeling bij de exploitatie van de viswateren voor de Marokkaanse kust. Op 26 februari 1976 deelde Spanje de VN-Secretaris-Generaal mee dat het zich vanaf die datum niet meer verantwoordelijk achtte voor het gebied. De volgende dag werd in Bir Lehlou de Sahrawi Arabische Democratische Republiek uitgeroepen als een onafhankelijke staat.
Strijd tussen Marokko en Polisario.
De daaropvolgende inlijving van de Westelijke Sahara door Marokko en Mauritanië deed een felle strijd met Polisario ontbranden. De strijd tegen de guerrillabeweging had echter grote negatieve economische en sociale gevolgen voor Mauritanië: het land stond aan de rand van een financiële instorting en er dreigde een burgeroorlog. Het land gaf in 1979 alle aanspraken op de Westelijke Sahara op.
Marokko nam vervolgens ook het zuidelijk deel van de regio over van Mauritanië en zette de strijd tegen Polisario voort. De beweging werd gesteund door Algerije, dat het expansionisme van Hassan II met argusogen bekeek. De guerrilla die Polisario eind jaren zeventig voerde bleek al gauw succesvol doordat de beweging militaire steun kreeg van Algerije en Libië. Ook waren de troepen gewend aan de extreme weersomstandigheden in het woestijngebied en kenden zij het gebied beter dan het Marokkaanse leger. Uiteindelijk slaagde de beweging erin een groot deel van de Westelijke Sahara te veroveren. Tevens riep Polisario in 1976 de "Sahrawi Arabische Democratische Republiek" uit, die als de politieke tak van de beweging ging fungeren en die echter tot op heden slechts uit een regering in ballingschap bestaat, verblijvend in Algerije.
Alhoewel de annexatie van de Westelijke Sahara volkenrechtelijk niet werd erkend en Polisario zowel militaire als politieke successen boekte, was Marokko niet van plan voor deze druk te zwichten. Koning Hassan II gaf opdracht een aarden verdedigingswal aan te leggen, die de Westelijke Sahara van noord naar zuid doorsnijdt. Het gebied ten westen van de wal – circa vijf zesde van het gebied – kwam onder Marokkaans gezag, het resterende deel staat onder de VN vredesmacht en is gedemilitariseerd. De verdedigingswal was aangelegd om de strijders buiten het door Marokko gecontroleerde deel van de woestijnregio te houden. In de officiële documenten van de VN wordt de verdedigingswal de "Marokkaanse berm" genoemd.
Marokko slaagde er uiteindelijk in het overwicht te krijgen in de strijd. Polisario verloor echter niet alleen fysiek terrein, maar zag ook de internationale steun langzaam afbrokkelen. Het linkse klimaat van de jaren zeventig maakte plaats voor dat van de jaren tachtig en negentig, waarin steun aan communistische bewegingen minder populair werd. De steun van de Arabische Liga en de Organisatie van Afrikaanse Eenheid (OAE) viel weg. Ook Libië heeft begin jaren tachtig een punt gezet achter zijn steun voor Polisario en verbeterde zijn banden met Marokko. Daarnaast bleek ook Algerije niet langer prioriteit te geven aan het slepende conflict met buurland Marokko. Door de burgeroorlog waar het land vervolgens tijdens de jaren negentig mee te maken kreeg, boette de Saharakwestie aan belang in bij de Algerijnse machthebbers.
Ook zag de republiek het aantal landen dat haar erkende dalen van 81 naar 24 landen. 88% van de lidstaten van de Verenigde Naties erkent Polisario niet. Daaroor slaagde Marokko niet alleen in de gewapende strijd het overwicht te krijgen in het gebied maar ook in de politiek. Als gevolg hiervan zijn er veel Polisario-leden naar Marokko overgelopen, vooral nadat koning Hassan II in de jaren negentig had beloofd dat ze amnestie zouden krijgen. Intussen had Marokko vrij spel om de Westelijke Sahara volledig te integreren in het koninkrijk: een omvangrijk leger, forse economische investeringen en vestigingspremies voor Marokkanen werden ingezet om de regio tot een volwaardige Marokkaanse provincie om te vormen. De oorlog tussen Marokko en Polisario eindigde uiteindelijk in 1991 nadat beide partijen een akkoord inzake een staakt-het-vuren hadden ondertekend.
Interventie van de Verenigde Naties.
Oprichting MINURSO.
De ontstane patstelling was voor de Verenigde Naties reden om tussenbeide te komen, in de hoop het conflict te beslechten. Op 19 april 1991 nam de Veiligheidsraad resolutie 690 aan, waarin werd besloten MINURSO – een afkorting voor "Mission des Nations Unies pour le Référendum dans le Sahara Occidental" – op te richten. De MINURSO-militairen kregen onder meer de taak toe te zien op het staakt-het-vuren dat de strijdende partijen onder druk van VN overeen waren gekomen en moesten eveneens een troepenreductie van het Marokkaanse leger controleren. Daarnaast werden afspraken gemaakt over vrijlating van politieke gevangenen, de uitwisseling van krijgsgevangenen en repatriëring van Sahrawi uit Tindouf.
De eerste taak van de MINURSO-missie bestond uit het organiseren van een referendum over de toekomst van de Westelijke Sahara. Kiezers moesten de keus krijgen tussen totale onafhankelijkheid van de Westelijke Sahara enerzijds, waarbij een nieuwe staat op de kaart gezet zou worden, en integratie met het koninkrijk Marokko anderzijds. De missie verliep niet voorspoedig. Al gauw brak ruzie uit tussen Polisario en Marokko over de criteria voor het opstellen van de lijsten met kiesgerechtigden.
Het plan van James Baker.
Om de impasse te doorbreken, benoemde secretaris-generaal Kofi Annan van de VN in 1997 oud-minister van buitenlandse zaken van de Verenigde Staten James Baker als speciaal gezant inzake het Sahara-conflict. Nog datzelfde jaar slaagde Baker erin de betrokken partijen de akkoorden van Houston te laten tekenen, die eveneens in een referendum voorzagen over de toekomst van de Westelijke Sahara.
In 1999 werden na jarenlang gesteggel de definitieve lijsten met kiesgerechtigden gepubliceerd. Alle hoop op een volksraadpleging werd echter meteen de bodem ingeslagen, omdat Marokko besloot de Houston-akkoorden naast zich neer te leggen: de regering gaf aan alsnog van een referendum af te zien. Het land vreesde namelijk dat een deel van de Marokkaanse immigranten in de Westelijke Sahara evenals de Sahrawi voor onafhankelijkheid van de Westelijke Sahara zou stemmen.
Op 29 juni 2001 nam de Veiligheidsraad een resolutie aan die beide partijen aanmoedigde te onderhandelen over een vorm van autonomie voor de Westelijke Sahara. De resolutie werd door Marokko toegejuicht omdat een referendum hierdoor van de baan zou zijn. Polisario keerde zich echter tegen de resolutie en bleef vasthouden aan een referendum. Hierdoor werd op 6 november 2002 een VN-plan voor een referendum opgesteld. Marokko beschreef het VN-plan als zinloos en gaf de voorkeur aan autonomie van het gebied binnen Marokko. De Marokkanen werden hierin gesteund door de Verenigde Staten.
In de hoop het proces weer vlot te trekken, presenteerde Baker in 2003 een plan, dat het conflict eens en voor altijd moest oplossen. Hij stelde voor de bevolking van de Westelijke Sahara onmiddellijk zeggenschap te geven over binnenlandse aangelegenheden als financiën, sociale zaken, landbouw en transport. Het plan voorzag kortom in een lokaal bestuur met verregaande autonomie voor de Westelijke Sahara. Marokko daarentegen behield de soevereiniteit over het gebied en had totale zeggenschap over leger, veiligheid en buitenlands beleid. Na een periode van vier jaar moest vervolgens een referendum plaatsvinden over de toekomst van het gebied, waarbij de stemgerechtigden een keuze zouden kunnen maken tussen volledige onafhankelijkheid van de Westelijke Sahara, integratie met Marokko of continuering van semi-autonomie.
De Veiligheidsraad nam op 31 juli 2003 een resolutie aan die het plan van Baker steunde. Marokko keerde zich echter tegen het plan, omdat het inbreuk zou maken op de soevereiniteit van het koninkrijk. Sindsdien is er nauwelijks vooruitgang geboekt. Uit frustratie over het falen van alle voorstellen om het conflict op te lossen, nam James Baker in juni 2004 ontslag als speciaal gezant, waarna secretaris-generaal Annan de Peruaanse diplomaat Alvaro De Soto als zijn plaatsvervanger benoemde. In 2005 gaf De Soto zijn pogingen het conflict te beëindigen alweer op, waarna de Nederlandse diplomaat Peter van Walsum hem opvolgde.
Vrijlating van Marokkaanse krijgsgevangenen.
Op 6 maart 2005 werd in de Marokkaanse hoofdstad Rabat een demonstratie gehouden door 30.000 Marokkanen. De demonstranten eisten de vrijlating van ruim 400 Marokkaanse soldaten die tijdens de oorlog tegen Polisario in de jaren 1980 gevangen waren genomen en vast werden gehouden in de kampen van Tindouf in Algerije. De demonstratie werd door de niet-gouvernementele organisatie "Watanouna" (Ons geboorteland) georganiseerd. Meer dan 500.000 Marokkanen hadden een petitie ondertekend om de demonstratie te ondersteunen en deze werd aan de VN aangeboden. Als gebaar van goede wil liet Polisario datzelfde jaar de laatste Marokkaanse krijgsgevangenen vrij, waarvan velen meer dan 20 jaar hadden vastgezeten. Volgens sommige bronnen heeft de Verenigde Staten zware druk uitgeoefend om de vrijlating te bewerkstelligen.
Westelijke Sahara breekpunt tussen Marokko en Algerije.
Op 23 mei 2005 zegde de Marokkaanse koning Mohammed VI de topconferentie van de Unie van de Arabische Maghreb (UMA) af die enkele dagen later plaats zou vinden in Tripoli, omdat de Algerijnse president Abdelaziz Bouteflika steun heeft betuigd aan de onafhankelijkheid van de Westelijke Sahara. De top werd uiteindelijk door het gastland Libië afgelast. Sinds april 1994 is de UMA door de spanningen tussen Marokko en Algerije rondom de Westelijke Sahara nooit echt van de grond gekomen.
Oprichting Corcas.
Op 25 maart 2006 richtte koning Mohammed VI tijdens een bezoek aan de Westelijke Sahara in al-Ajoen de CORCAS "(Koninklijke Adviesraad voor Saharaanse Zaken)" op. De adviesraad kreeg als opdracht het pad te effenen naar autonomie voor de Saharaanse bevolking. De CORCAS bestaat uit 141 Saharaanse leden die pro-Marokkaans zijn. 10% van deze leden (14 leden) zijn vrouwen. De vader van de Polisarioleider Mohamed Abdelaziz is ook lid van deze adviesraad. De voorzitter van de CORCAS is Khelli Henna Ould Rachid. Tijdens zijn bezoek aan het gebied gaf Mohammed VI aan dat Marokko de Westelijke Sahara nooit zal opgeven.
Op verzoek van de CORCAS heeft Mohammed VI in april 2006 besloten alle politieke gevangen van de Westelijke Sahara vrij te laten. Deze gevangen waren veroordeeld tot gevangenisstraffen tot maximaal acht jaar. Ze hadden in mei 2005 deelgenomen aan de Intifada voor de onafhankelijkheid in al-Ajoen waarin ze onafhankelijkheid van Marokko eisten. Deze demonstratie leidde tot rellen met de Marokkaanse politie die hard optrad tegen de demonstranten.
Autonomie-voorstel.
Begin 2006 startte de CORCAS in alle regio’s van de Westelijke Sahara een consultatieronde. De bedoeling was het voorbereiden van een Marokkaans autonomieplan voor het gebied. Ook hadden de vertegenwoordigers van de inwoners van de regio, de chefs van de alle Saharaanse stammen en alle politieke partijen hun inbreng in het autonomieplan. In dit plan stonden drie centrale principes: de territoriale eenheid van het Koninkrijk Marokko, de aandacht voor sociale en culturele bijzonderheden van de regio en de conformiteit met het internationale recht, wat autonomie van de deelgebieden betreft. De Westelijke Sahara zou ook een parlement krijgen dat alle zaken regelt. Marokko zou dan alleen verantwoordelijk zijn voor buitenlandse zaken en defensie. Het autonomieplan werd op 11 april 2007 gepresenteerd aan de secretaris-generaal van de VN, Ban Ki Moon.
Wat opvallend was was dat Polisario op dezelfde dag ook een voorstel presenteerde aan de VN. Dit voorstel werd in het geheim voorbereid. Polisario stelde een referendum voor over onafhankelijkheid, autonomie of integratie met het Koninkrijk Marokko. De internationale steun voor het voorstel van Polisario was zwak omdat het veel leek op het “tweede plan van James Baker”. Volgens sommige bronnen was de bedoeling van het voorstel van Polisario om het Marokkaanse autonomieplan te belemmeren.
De Marokkaanse diplomatie was bijzonder actief voor de diplomatieke steun voor het autonomieplan bij staatsleiders van veel landen en vooral bij de Amerikaanse en Europese staatsleiders. De voormalige Franse president Jacques Chirac en de Spaanse premier Zapatero reageerden in die tijd positief over het Marokkaanse autonomievoorstel. Ook de Amerikaanse regering had positief gereageerd. Onderminister Nicholas Burns van Buitenlandse Zaken noemde het “een belangrijk en overtuigend voorstel”. Daarentegen had Algerije laten weten al niets te zien in het Marokkaanse voorstel en noemde het “een eenzijdig plan”. De Algerijnse VN-ambassadeur beschouwde de Westelijke Sahara als “een illegaal bezet gebied”.
Anno 2020 kwam er steeds meer steun. De Verenigde Staten erkenden in december 2020 de soevereiniteit van Marokko over de Sahara. Voormalige kolonisator van het gebied Spanje volgde het Amerikaanse voorbeeld. Ook Nederland hebben aangegeven achter het plan van Marokko te staan. 
Onderhandelingen in Manhasset.
Op 30 april 2007 nam de Veiligheidsraad een resolutie aan die Marokko en Polisario opriep tot "onderhandelingen met een rechtvaardige, duurzame en een aanvaardbare politieke oplossing voor iedereen". Deze onderhandelingen zouden "zonder voorcondities en voorwaarden" plaatsvinden. De resolutie werd door zowel Marokko als Polisario toegejuicht. Volgens het Polisario betekende dit dat het Marokkaanse autonomievoorstel niet door de VN gesteund zou worden. Daartegen vond Marokko dat het "Baker plan" definitief en voor altijd naar de prullenbak was verwezen.
De onderhandelingen vonden op 18 en 19 juni 2007 plaats in Manhasset in de buitenwijken van New York. De Marokkaanse delegatie bestond naast een paar Marokkaanse ministers ook uit een groep Saharanen, vooral leden uit de CORCAS, die pro-Marokko zijn. Polisario probeerde dit te voorkomen: volgens het front dienen de onderhandelingen te gaan tussen de Marokkaanse regering en Polisario. Marokko sprak dit echter tegen omdat de resolutie het over Marokko en Polisario heeft. Bovendien zouden de onderhandelingen zonder condities en voorwaarden plaatsvinden. Ook de buurlanden Algerije en Mauritanië hebben deelgenomen aan de openings- en slotzitting van de onderhandelingen. De onderhandelingen werden hervat in augustus 2007 in Manhasset, maar zonder enig succes. Zowel Marokko als Polisario bleven bij hun standpunten. Marokko liet weten dat ze bereid zijn om over het autonomievoorstel te praten, terwijl Polisario bleef vasthouden aan een referendum voor de onafhankelijkheid. Sterker nog, op 14 december 2007 heeft Polisario in Tifariti een driedaags congres gehouden waarop gestemd werd over een herneming van de oorlog tegen Marokko. Het congres werd door het Marokkaans parlement veroordeeld. In januari en maart 2008 waren alle partijen bij elkaar gekomen voor het vinden van een definitieve oplossing, maar beide partijen konden geen vooruitgang boeken rond de toekomst van de Westelijke Sahara.
Vertrek van Van Walsum.
Na deze vruchteloze onderhandelingen tussen beide partijen diende de Nederlandse bemiddelaar Van Walsum een rapport in bij alle leden van de Veiligheidsraad. Daarin liet hij weten dat de onafhankelijkheid van de Westelijke Sahara een 'onbereikbaar doel' is en verder bepleitte hij dat een referendum van tafel moet om te streven naar een echte oplossing die door beide partijen geaccepteerd zal worden. Polisario en zijn steunpilaar Algerije hadden woedend gereageerd op de uitlatingen van Van Walsum. Deze laatste werd door de Algerijnse media termen zoals 'lomp gedrag', 'miskleun' en 'olie op het vuur gooien' verweten, terwijl de Marokkaanse autoriteiten de 'dappere' uitspraken van Van Walsum verwelkomden. Later liet Polisario de VN weten dat Van Walsum "zich heeft gediskwalificeerd" als bemiddelaar door de kant van Marokko te kiezen. Als gevolg hiervan besloot de VN zijn contract als persoonlijke afgevaardigde van de VN-secretaris-generaal voor het conflict over de Westelijke Sahara niet te verlengen. Polisario noemde het vertrek van Van Walsum een 'zege'. Op 7 januari 2009 werd de voormalige Amerikaanse diplomaat Christopher Ross door Ban Ki-Moon aangewezen als de nieuwe speciaal gezant van de Verenigde Naties voor de Westelijke Sahara.
Status van de Sahrawi Arabische Democratische Republiek (SADR).
De SADR controleert geen gebied in de Westelijke Sahara maar heeft wel een eigen kantoor in Tindouf in het zuidwesten van Algerije. 
Aanvankelijk erkenden 81 landen het als een onafhankelijk land, maar veertig daarvan hebben hun erkenning ingetrokken. In 2022 zijn er nog slechts 24 landen van de 193 die SADR erkennen. De annexatie door Marokko wordt steeds meer erkend in de Arabische regio, in Afrika, in Zuid- en Noord Amerika en Europa. 
De SADR is lid van de Afrikaanse Unie, voorheen de Organisatie van Afrikaanse Eenheid. Marokko was om deze reden sinds 1984 geen lid meer van deze organisatie, in 2017 trad Marokko weer toe. het lidmaatschap van SADR wordt vandaag betwist door andere landen omdat SADR geen land is en dus niet voldoet aan de criteria. 
Soedan (vanaf 2005) en de VS (vanaf 2020) erkennen de Westelijke Sahara als Marokkaans gebied. 25 landen hebben inmiddels consulaten en diplomatieke vertegenwoordigen in regio Sahara geopend. 
De kwestie van de Westelijke Sahara vormt al meer dan dertig jaar een breekpunt tussen Marokko enerzijds en Algerije (dat de belangrijkste steunpilaar van Polisario is) anderzijds. De spanningen tussen beide landen leiden tot heden aan verdeeldheid binnen de Unie van de Arabische Maghreb (UMA) waarin Algerije, Libië, Marokko, Mauritanië en Tunesië verenigd zijn. De statuten van de Unie stellen uitdrukkelijk dat alle partijen aanwezig dienen te zijn, maar het blijkt dat dat door deze kwestie sinds april 1994 een onmogelijke opgave is.
Op 29 oktober 2021 heeft de Veiligheidsraad van de Verenigde Naties met 13 van de 15 stemmen de Resolutie 2602 aangenomen waarbij het autonomieplan van Marokko als enig serieus plan wordt beschreven. Algerije wordt uitgenodigd om deel te nemen aan de onderhandelingstafel. Dat is waar Marokko al jaren om vraagt. Algerije is namelijk het belangrijkste obstakel om het probleem op te lossen. In 2021 verbrak Algerije alle diplomatieke banden met Marokko. 
Economie.
De Westelijke Sahara heeft rijke fosfaatmijnen (Bucraa) en visgebieden (Atlantische Oceaan). Beide zijn in Marokkaanse handen. De voorraad fosfaten in de Westelijke Sahara vertegenwoordigt 25% van de totale wereldreserve. Het belangrijkste centrum van de fosfaatwinning is Bu Kraa.
Verder zijn er weinig bestaansmiddelen, vooral te wijten aan het gebrek aan regen. Er wordt landbouw gedreven onder kassen en water wordt uit de zee gefilterd dankzij ontziltingsinstallaties. 
De Marokkaanse dirham is de munt in het gebied. Domeinnamen hebben de landcode .ma. Bellen naar de Westelijke Sahara gaat via het Marokkaanse landnummer +212; de Internationale Telecommunicatie-unie heeft geen aparte code aan het gebied toegewezen.
Het systeem voor de verdeling van de sociale bijstandskaart, die in de Sahara "cartilla" wordt genoemd, geeft de houder ervan een maandinkomen dat niet veel verschilt van dat van de Smig (gegarandeerd minimumloon in Marokko), d.w.z. 1200 tot 1500 dirham, met daarnaast een vergoeding voor het openbaar vervoer. 
In de regio El Aaiun geldt een volledige belastingvrijstelling en zijn de bijbehorende belastingen zoals BTW, vennootschapsbelasting en inkomstenbelasting nihil. De regio wordt beschouwd als een belastingparadijs dat investeerders uit heel Marokko en het buitenland blijft aantrekken. De handelsrechtbank van Laayoune is zelfs een van de meest actieve van heel Marokko.
Regio's.
Sinds december 2015 ligt de Westelijke Sahara naar Marokkaanse maatstaven in de volgende regio's:
Daarvoor waren dat:

</doc>
<doc id="25973" url="https://nl.wikipedia.org/wiki?curid=25973" title="Frequentiemodulatie">
Frequentiemodulatie

Frequentiemodulatie ("frequency modulation", FM) is een van de vormen van modulatie die men kan toepassen om informatie over te brengen via bijvoorbeeld een radioverbinding door op de frequentie van een draaggolf relatief kleine modulaties aan te brengen die evenredig zijn met het bronsignaal, dat bijvoorbeeld een spraaksignaal kan zijn (audio). De radiopionier Edwin Armstrong is de uitvinder van deze vorm van modulatie, die een betere ontvangst levert dan de klassieke amplitudemodulatie (AM). Daar staat wel tegenover dat een FM-signaal bij een gegeven bronsignaal in het algemeen, afhankelijk van de modulatie-index, veel meer bandbreedte nodig heeft dan een AM-signaal. Alle analoge videorecorders maken gebruik van smalbandige FM-modulatie om het videosignaal op de band vast te leggen.
Principe.
Bij FM zorgt een bronsignaal (bijvoorbeeld audio) ervoor dat de frequentie van de draaggolf formula_1 wordt gevarieerd als functie van de momentane waarde van het bronsignaal formula_2. Als het bronsignaal een positieve waarde heeft, wordt de frequentie iets verhoogd en bij een negatieve waarde wordt de frequentie van de draaggolf iets verlaagd. Een frequentiegemoduleerd signaal ziet er dan als volgt uit:
Daarin is:
Toepassingen.
FM wordt veel gebruikt op plaatsen waar verstoring van het draaggolfsignaal door pulssignalen (zoals de bliksem) zeer ongewenst is of een goede kwaliteit van de overdracht van het bronsignaal voorop staat. Dat komt doordat de meeste storingen de amplitude of grootte van het signaal beïnvloeden en in veel mindere mate de frequentie van het signaal. Wanneer de storing echter een bepaalde grens te boven gaat, kan ook de demodulator van een FM-ontvanger de storing niet langer onderdrukken en plotseling een volledige periode van de draaggolf overslaan. Dat is dan bij FM-radio hoorbaar als karakteristieke scherpe tikken. De motor van een niet ontstoorde brommer kan, door de hoge spanning van de bobine en de antennewerking van de bougiekabel, voldoende energie uitzenden zodat een knetterend geluid hoorbaar wordt.
Toepassingen zijn bijvoorbeeld het televisiegeluid, de radio (FM-band), de meeste mobilofoon- en portofoonverbindingen zoals politie, brandweer, ambulanceverkeer enz.
Vanwege de veel grotere bandbreedte dan bij een AM-gemoduleerd signaal is gebruik van FM op lagere draaggolffrequenties dan 26 MHz niet toegestaan. Bij frequenties boven deze grens heeft voor spraakverkeer FM sterke voorkeur vanwege de goede onderdrukking van stoorsignalen.
De bandbreedte van FM-signalen bij gebruik van spraak bedraagt van circa 12 kHz voor smalband-FM tot 300 kHz voor omroeptoepassingen.
Frequentiemodulatie wordt volgens de normen van de ITU-R aangeduid met seinwijze F3E als het om telefonie gaat.
In de natuur wordt ook frequentiemodulatie toegepast: bij de zenuwen en in de hersenen. De sterkte van een impuls wordt bepaald door de frequentie van de (digitale) elektrochemische impulsen in de dendrieten.
Digitale frequentiemodulatie.
In de digitale techniek wordt met de term frequentiemodulatie vaak verwezen naar de wijze waarop data met enen en nullen werden gecodeerd, met name op oude opslagmedia zoals floppy disks en harddisks. Hierbij werd een logische nul gecodeerd als een overgang aan het begin van het element, terwijl een logische 1 werd gecodeerd als twee overgangen: een aan het begin van het element en een in het midden van het element. Dit levert bij een reeks logische enen een dubbele frequentie op als bij een reeks nullen, vandaar de benaming.
Naderhand is deze wijze van codering verdrongen door MFM (Modified Frequency Modulation), een methode waarbij veel minder overgangen noodzakelijk zijn. Daardoor verdubbelde de opslagcapaciteit van een medium, zonder enige wijziging in de hardware.

</doc>
<doc id="25976" url="https://nl.wikipedia.org/wiki?curid=25976" title="Seinsleutel">
Seinsleutel

Een seinsleutel is een elektromechanisch toestel om elektrische pulsen te maken, normaliter voor morsecode. Het is een onderdeel van de communicatie per telegrafie. De term seinsleutel duidt gewoonlijk het hele toestel aan. Het bedieningselement van het toestel is de eigenlijke seinsleutel en wordt meestal kortweg sleutel genoemd. Deze bedient een elektrisch contact zodra de sleutel naar beneden wordt gedrukt. Bij loslaten drukt een veer de sleutel omhoog en wordt het contact verbroken. In het ritme van het bedienen van de seinsleutel wordt op deze wijze een serie elektrische pulsen gemaakt. Bij morsecode wordt gebruikgemaakt van korte en lange pulsen. De seinsleutel werd doorgaans bediend door een telegrafist, die speciaal was opgeleid om snel morsecode te kunnen zenden en ontcijferen.
Nadat telegrafie via morse in onbruik is geraakt, is de seinsleutel ook een zeldzamere verschijning geworden. Veel seinsleutels zijn echter nog in gebruik bij zendamateurs.

</doc>
<doc id="25977" url="https://nl.wikipedia.org/wiki?curid=25977" title="Amplitudemodulatie">
Amplitudemodulatie

Amplitudemodulatie, kortweg AM genoemd, is een vorm van modulatie waarbij de amplitude van een signaal wordt gevarieerd om het geluidssignaal of andere informatie door te geven. Meestal is het signaal de draaggolf van een radiozender waarvan de amplitude in het ritme van het over te brengen geluid gemoduleerd is.
Een andere methode is FM, frequentiemodulatie, waarbij de amplitude van het signaal constant blijft, maar de frequentie in het ritme van het over te brengen geluid varieert.
Geschiedenis.
AM is de oudste vorm van modulatie en wordt toegepast om informatie over te brengen via een hoogfrequente (radio-)verbinding. De over te brengen informatie kan bijvoorbeeld een spraaksignaal zijn (audio).
Bij morse werd in de oervorm AM gebruikt: bij seinsleutel neer werd de draaggolf uitgezonden, bij sleutel onbediend werd geen draaggolf uitgezonden. De modulatiediepte is bij een morse signaal 100%. Er kan dan ook alleen maar "aan" en "uit" worden uitgezonden. Dit werd ook wel CW, continuous wave, genoemd.
Techniek.
Bij AM wordt het opgewekte hoogfrequent signaal (met een vaste werkfrequentie), een draaggolf, door het bronsignaal voortdurend in amplitude (of sterkte) gemoduleerd. Als het audiosignaal positief is, wordt de amplitude iets vergroot; bij een negatief signaal wordt de amplitude van de draaggolf iets verlaagd. De mate waarin de draaggolf het bronsignaal volgt, heet de modulatiediepte. De modulatiediepte wordt uitgedrukt in procenten van de ongemoduleerde draaggolf.
AM is erg gevoelig voor stoorsignalen met een pulsvorm, zoals bliksem. Daardoor hoort men geknetter in het ontvangen signaal. AM wordt onder andere toegepast bij televisie (voor het beeldsignaal; het geluid is meestal in FM) en in het radioverkeer in de luchtvaart (vanwege de veiligheid: AM-signalen verdringen elkaar niet).
AM heeft het voordeel van een relatief kleine bandbreedte (zie hieronder bij zijbanden), een vereiste voor communicatie op frequentiebanden onder ongeveer 26 MHz, zoals de lange golf, de middengolf en de korte golf. Daarnaast is voor de luchtvaart van belang dat twee stations die door elkaar uitzenden samen te horen zijn. Bij FM is dit niet zo: men hoort òf het sterkste station òf, als beide signalen bijna even sterk zijn, alleen een fluittoon.
Een AM-signaal wordt in de regels van de ITU-R aangeduid als seinwijze A3E bij gebruik voor telefonie.
Voorbeeld.
Hieronder is een voorbeeld van amplitudemodulatie afgebeeld: het sinusvormige informatiesignaal zorgt ervoor dat de hoge frequentie (de draaggolf) in amplitude varieert.
Het signaal kan beschreven worden door:
De frequentie van de draaggolf is formula_2, en er is in dit voorbeeld sprake van 100% modulatie, dus Δa doorloopt waarden tussen -1 en +1.
Zijbanden.
Bij amplitudemodulatie ontstaat een frequentiespectrum waarin ook de som en het verschil van de draaggolffrequentie en het bronsignaal voorkomen. Een bronsignaal van 1 kHz gemoduleerd op een draaggolf van 1 MHz (1000 kHz) geeft frequenties van 999 kHz en 1001 kHz, samen met de nog aanwezige 1000 kHz. Een audio-bronsignaal beslaat altijd een bepaalde frequentieband, de resulterende frequenties worden zijbanden genoemd. Het audiosignaal voor een middengolfuitzending wordt begrensd op een maximum van ongeveer 4 kHz waardoor de zijbanden bij elkaar ongeveer 8 kHz beslaan. Omdat de zijbanden van verschillende zenders elkaar niet mogen overlappen hebben middengolfzenders in Europa een onderlinge afstand van 9 kHz.
Het ontstaan van zijbanden is ook logisch te begrijpen door naar de vorm van het uitgezonden signaal te kijken. Als er geen modulatie is, is de uitgezonden frequentie exact die van de draaggolf, en verder niets. Het uitgezonden signaal heeft dan de perfecte sinusvorm. Bij modulatie (zoals het plaatje hierboven) wordt de grootte van de sinus soms kleiner of groter, en dat groter of kleiner worden tast de ideale vorm van de sinus aan. Doordat de sinus niet meer perfect is wordt er ook uitgezonden op frequenties die iets hoger en iets lager liggen dan de draaggolf. De frequenties die rondom de draaggolf worden uitgezonden noemt men zijbanden. Zie verder bij Single-sideband modulation.
Radiofrequenties.
AM-radio-uitzendingen vinden plaats op de volgende frequentiebanden:

</doc>
<doc id="25978" url="https://nl.wikipedia.org/wiki?curid=25978" title="Enter (plaats)">
Enter (plaats)

Enter (Nedersaksisch: "Eanter") is een dorp aan de Regge in het westen van Twente, in de Nederlandse provincie Overijssel. Het dorp ligt in de gemeente Wierden, tussen Almelo, Goor, Bornerbroek en Rijssen en telt, inclusief buitengebied, inwoners.
Behalve de Regge stromen ook de Elsgraven, de Twickelervaart en de Entergraven door het buitengebied van Enter.
Geschiedenis.
Vroege middeleeuwen.
In en rondom het huidige dorp zijn sporen van bewoning uit de 6e, 8e en 9e eeuw aangetroffen. Het betreft kralen, ringen, naalden, broches en urnen. Uniek voor Nederland is de vondst van een trechtervormige urn uit de 8e eeuw met daarin verbrande beenderen, een tweetal bronzen broches en een dotje haar.
De beschreven geschiedenis van Enter gaat terug tot in de twaalfde eeuw, toen de naam Enter voor het eerst in de geschriften voorkwam. Het betreft ene Arnoldo van Ennethere, die in 1134 genoemd wordt als kloosterling bij de kanunniken in de Walburgiskerk te Zutphen. De naam 'Van Ennethere' zou afgeleid zijn van de historische aardrijkskundige naam van Enter: Ennethere. 'Ennet' zou komen van het Germaanse 'anud', wat 'eend' betekent. 'Here' zou afkomstig zijn van 'haru' (een zanderige heuvel in een moerassig gebied). De plaatsnaam Enter zou dus zoveel betekenen als 'Eendenheuvel'.
Adel in Enter.
In de middeleeuwen bestond er een adellijk geslacht Van Enthere. De laatst bekende telgen van dit geslacht waren Hermannus en Theodoricus van Enthere, genoemd in een akte uit 1308. De Van Entheres waren waarschijnlijk leenmannen van het kasteel van Almelo. Een leenregister van de bisschop van Utrecht uit 1382 rept over een mogelijke woonplaats: de boerderij het 'Hermannishuis'. Nadien verdwijnt het geslacht Van Enthere uit de geschriften. Het is echter zeer aannemelijk dat het deze heren waren die de oorspronkelijke H. Antonius Abt hebben gesticht. Een veel latere versie hiervan, uit 1927, is nog steeds in Enter te vinden.
17e, 18e en 19e eeuw.
In de 17e eeuw kende Enter nog twee adellijke families, wonende op het 'Catteler' aan de zuidkant van het dorp en 'de Berghorst' aan de noordzijde. Beide herenhuizen raakten in verval en werden in de 19e eeuw afgebroken.
In Enter werden vooral ganzen gedreven en klompen gemaakt. Verder was Enter in de 18e en 19e eeuw het centrum van de bouw van zompen (schepen). Wanneer 's zomers de zandwegen mul en stoffig waren en in de herfst en winter nat en onbegaanbaar, bood de Enterse scheepvaart via de Regge uitkomst. Enterse schippers bevoeren de rivieren om goederen en dieren te verhandelen. Hun handelsgebied strekte zich uit van Engeland tot diep in Duitsland. Handel met Engeland ging via Rotterdam. Handel met Berlijn ging vaak via de Duitse noordkust.
Tot 1811 viel Enter onder het gericht Kedingen en was het een van de zogenaamde "Rijssense kwartieren". Andere Rijssense kwartieren waren Hoge Hexel, Wierden, Rijssen, Ypelo, Rectum, Elsen en Notter-Zuna. Dankzij handel en scheepvaart groeide Enter uit tot de grootste plaats in Kedingerland. Het gericht Kedingen was onderdeel van het Oversticht, een gebied in handen van de bisschop van Utrecht. Tussen 1811 en 1818 hoorde Enter bij de toen opgerichte gemeente Rijssen. In 1818 ging Enter deel uitmaken van de gemeente Wierden en werd het qua grootte ingehaald door Wierden en Rijssen, waar de industrialisatie in de vorm van fabrieken een grote bevolkingsgroei bracht.
Joodse gemeenschap.
Vanaf het midden van de 18e eeuw tot de Tweede Wereldoorlog kende Enter een kleine Joodse gemeenschap. Gedurende de oorlog zaten de Joodse families ondergedoken bij Enterse boeren in het buitengebied. Op 10 mei 1943 werden zij verraden, opgepakt en niet veel later omgebracht in Sobibór. Slechts enkele Joden wisten het verraad te ontkomen. Een oorlogsmonument herinnert aan deze gebeurtenissen. Bovendien zijn in 2012 Stolpersteine (struikelstenen) geplaatst bij de woningen van de Enterse Joden.
Gebouwde omgeving.
Het dorp Enter is in de laatste jaren in omvang en inwonertal uitgegroeid tot een welvarend dorp met een bloeiend verenigingsleven. Tot ongeveer het begin van de Tweede Wereldoorlog bestond het dorp grofweg uit lintbebouwing langs de Dorpsstraat en de verschillende uitvalswegen naar Goor, Rijssen en Wierden. Rondom de kern strekten weilanden zich uit. Rond 1940 is men begonnen met de uitbreiding van het dorp rondom de oude kern. Dit gebeurde veelal met rijtjeswoningen. Rond 1975 ontstond een tweede bouwgolf die het dorp grotendeels heeft uitgebreid tot de huidige grootte.
De nieuwbouwwijk "de Goorens" strekt zich vanuit Enter uit in de richting van Goor en Bornerbroek. De wijk de Goorens is rond 1980 in korte tijd gebouwd. Veel straten in deze wijk zijn vernoemd naar oude boerenhoeves in de omgeving van Enter: "Erve Smedinck", "Erve Effinck", enzovoort. Het nieuwbouwplan "de Akkers", een kleine woonwijk aan de westkant van de Wierdenseweg, is in 2011 afgerond. In 2012 is begonnen met de bouw van nieuwbouwwijk "de Berghorst" aan de noordkant van het dorp, richting Wierden. Deze nieuwbouwwijk is een van de projecten van de gemeente om de bouwachterstand die in de loop der jaren is ontstaan weg te werken.
Ook in het centrum van het dorp, voornamelijk in de omgeving van de Dorpsstraat, wordt de aanblik van het dorp gemoderniseerd. Oude panden worden afgebroken om nieuwbouw, soms ook hoogbouw, te realiseren, vaak met plaats voor winkelpanden. In het midden van de Dorpsstraat is een geheel nieuw plein, genaamd het Middenplein, gerealiseerd. Behalve winkel- en woonruimte, bevinden zich hier horeca en een aanzienlijk aantal nieuwe parkeerplaatsen.
Cultureel erfgoed en toerisme.
Veel oude gebouwen en woningen zijn de afgelopen jaren afgebroken om nieuwbouw mogelijk te maken. Enkele historische gebouwen en plaatsen zijn echter bewaard gebleven, zoals de Hervormde Kerk uit 1709, het oude Dorpsplein, de Brink waar het VVV-kantoor en Klompen- en Zompenmuseum gevestigd zijn, en een aantal historische boerderijen in Twentse bouwstijl.
Behalve het Klompen- en Zompenmuseum kent Enter het boerderijtje van Buisjan. In dit historische boerenhuisje bevinden zich een Oudheidkamer met diverse exposities, een winkeltje met oud-Hollands snoep en een koffiekamer. Vlak bij Museum Buisjan bevindt zich een andere bekende toeristische attractie: de grootste uit één stuk hout vervaardigde klomp ter wereld.
In de zomer wordt er een pony- en paardenmarkt gehouden. Het verleden herleeft bij de jaarlijkse ganzenmarkt, de demonstraties klompenmaken en op de in 2009 gebouwde 'Enterse waarf', een replica van een historische scheepswerf waar ook een nagebouwde Enterse zomp te zien valt. Op de 'Waarf' is er een permanente expositie met als thema 'Water in Twente'. Ook zijn vanaf hier rondvaarten te maken met een zomp over de Regge.
In en bij het dorp zijn verschillende mogelijkheden voor toeristisch verblijf.
Bevolking.
Religie.
 
In Enter wonen, in vergelijking met de omliggende plaatsen, veel rooms-katholieken. Dit is opvallend omdat het katholicisme vooral in het oosten van Twente aangehangen wordt. Er is sprake van enige mate van onkerkelijkheid. Niet-christelijke religies zijn nauwelijks vertegenwoordigd, doordat er slechts weinig allochtonen in Enter wonen.
Er is een aantal kerkgebouwen in het dorp:
De gereformeerden en de hervormden hebben zich op 1 mei 2004 aangesloten bij de Protestantse Kerk in Nederland (PKN).
In religieus opzicht is Enter altijd bijzonder geweest. Rond 1400 zou er een katholieke kapel zijn gebouwd, gewijd aan Antonius van Egypte (Antonius Abt). In 1636, ten tijde van de Tachtigjarige Oorlog, werd het katholieke geloof in Nederland verboden en werd de kapel verwoest. De classis van Deventer constateerde echter dat het "oude geloof" in Enter nog steeds aangehouden werd en dat er nog steeds openlucht "Baäls-kerkdiensten" gehouden werden bij de verwoeste katholieke kapel. In Enter leek men zich toen al weinig aan te trekken van landelijke verordeningen en religieuze verschillen. Protestanten en katholieken leefden zonder problemen naast elkaar. De Enterse schippers dreven immers handel met iedereen, waardoor een sfeer van 'leven en laten leven' ontstond. In 1709 kreeg Enter een protestantse kerk.
De hervormde protestantse kerk aan de Dorpsstraat herbergt een bijzondere, oude kerkklok uit 1312. De klok zou gegoten zijn door de rondreizende monnik Nicolaus en is voorzien van diagonale krassen om kwade geesten weg te leiden. Tot 1846 hingen de kerkklokken van de hervormde kerk in de lindebomen rondom, maar toen deze aan vervanging toe waren werd de huidige klok uit 1312 overgenomen van een kerk uit het Friese Jutrijp. In de Tweede Wereldoorlog werd de klok door de Duitsers gevorderd, maar in 1946 kwam hij terug naar Enter. De klok is voorzien van een voorstelling van een slang die in zijn eigen staart bijt, symbool voor eeuwigheid en oneindigheid.
Tradities.
Zoals in veel plaatsen in Twente en de Achterhoek heeft de autochtone bevolking in Enter bijnamen. Een opvallend verschil met veel andere plaatsen is dat de bijnamen in Enter veelal niet zijn gekoppeld aan de naam van de boerderij waar de familie woonde. De bijnamen, vaak scheldnamen genoemd, zijn regelmatig ontstaan naar aanleiding van een opvallend uiterlijk kenmerk of opvallend gedrag van een ver familielid. Sommige oudere bewoners kennen tot op de dag van vandaag nog steeds slechts de bijnaam en niet de echte naam. Dit is typerend voor dorpen in deze regio.
De traditie van het klompenmaken wordt in Enter nog altijd in stand gehouden. Enter wordt daarom ook vaak het "Klompendorp" genoemd. 's Zomers zijn er vaak open dagen, waarop de klompenmakers hun ambacht laten zien.
Volksaard en spraak.
De Enternaren houden ervan zich af te zetten tegen wat gebruikelijk is en zijn dan ook trots op hun dialect, hun feesten en op de cultuur in het dorp in het algemeen. De bewoners worden vaak gekscherend als "dwarsliggers" betiteld. Het dialect in Enter wijkt enigszins af van dat van omliggende plaatsen, maar vormt in veel opzichten een dialectdriehoek met Rijssen en Markelo. Ze horen allemaal samen tot zuidwestelijk Twents, en zijn daarmee onderdeel van het Nedersaksisch, een officiële taal die van de Veluwe in Nederland tot aan de Poolse grens in Noord-Duitsland wordt gesproken. 
De Enterse vrijgevochten volksaard zou zijn oorsprong vinden in de schippershistorie. In 1675 waren 41 van de 71 families in Enter schippers; in 1748 waren er 70 schippers op een totaal van 216 families. Door hun reizen en contacten met mensen buiten Twente ontwikkelden de Enterse schippers een vrijgevochten karakter, dat terug te vinden zou zijn in de huidige ruimdenkende en vrije Enterse volksaard.
Anno 2019 kenmerkt Enter zich als een rustig en welvarend dorp, met een mix van jonge gezinnen en veel 'oud geld'.
Politiek.
De kiezers in Enter stemmen wat progressiever en linkser dan de kiezers in de omliggende plaatsen. Het contrast met het conservatieve Rijssen is groot. In november 2008 kwam de politieke partij FvM in zwaar vuur toen raadslid Van Maasacker aangaf dat het dorp beter bij de gemeente Rijssen-Holten gevoegd kon worden, omdat het dorp dan "beter af" zou zijn. Volgens het raadslid zouden "Enternaren zich achtergesteld voelen bij Wierden".
Ook in de 19e eeuw was de verhouding met Wierden al onderwerp van discussie. Tussen 1811 en 1818 hoorde Enter bij de gemeente Rijssen. Door een grenswijziging werd Enter in 1818 bij Wierden gevoegd. Dit leidde tot commotie, omdat Enternaren zich geheel niet verbonden voelden bij Wierden. Enter was destijds qua inwonertal groter dan Wierden, er was amper een fatsoenlijke wegverbinding tussen Enter en Wierden en bovendien richtten Enternaren zich sociaal, economisch en kerkelijk veel meer op Rijssen. Extra wrevel kwam voort uit het feit dat er in 1884 een gemeentehuis in Wierden werd gebouwd, waarmee het gemeentelokaal in Enter verviel. Hiermee werd de basis gelegd voor jarenlange politieke spanningen tussen Enter en Wierden. In 1909 liep een poging van Enter en Ypelo om een gemeente op te richten afzonderlijk van Wierden op niets uit, omdat Ypelo op het laatste moment toch haar steun aan Wierden gaf.
Voor informatie over de gemeentepolitiek, zie Wierden.
Voorzieningen.
Winkels.
In het centrum van Enter zijn allerlei soorten winkels te vinden, waaronder diverse modezaken, twee supermarkten, drogisterijen, elektronicawinkels, bloemisterijen en een slager. Gerrit Waanders (1884-1936), die in zijn tijd enige bekendheid verwierf als dichter en organist, begon de eerste boekhandel van Enter.
Onderwijs.
Het dorp beschikt over drie basisscholen: een katholieke school, "de Talenter" (een fusie van de "Jozefschool" en de "Sancta Mariaschool"), en twee protestantse scholen, "de Roerganger" en "de Wegwijzer" (School met de Bijbel).
Gezondheidszorg.
In Enter zijn huisartsen, kraam- en thuishulp, bejaardenzorg en apotheek aanwezig.
Begraafplaatsen.
Het dorp telt drie begraafplaatsen waarvan er twee inmiddels vol of niet meer in gebruik zijn. De nieuwe gemeentelijke begraafplaats is gesitueerd in het buitengebied van Enter en is geschikt voor standaard- en crematiegraven. Sinds enige jaren beschikt de gemeentelijke begraafplaats over een urnenmuur.
Culturele evenementen.
Enter kent een aantal jaarlijks terugkerende evenementen, zoals een paardenmarkt en een kermis. Wekelijks is er een markt op het oude dorpsplein in het centrum van het dorp. Elke derde zaterdag van de maand is er een streekmarkt met ambachtelijke producten uit de omgeving.
Eens in de vier jaar viert men in het dorp de Entersedagen. Enter heeft diverse culturele gezelschappen: een toneelgroep, verschillende koren, muziekverenigingen, artistieke werkgroepen en een creatief centrum.
Sport en recreatie.
Gymnastiekvereniging "Raduga" biedt sport variërend van jazzdans tot turnen op het hoogste niveau. Daarnaast zijn er de voetbalverenigingen "Enter Vooruit" en "SV Enter", volleybalvereniging "Holyoke", een tennisvereniging, een postduivenclub, meerdere maneges en vele andere sportverenigingen. In het buitengebied van Enter kan men ook zelfstandig wandelen.
Langs de Regge, om het dorp Enter heen, loopt de Europese wandelroute E11, ter plaatse ook wel Marskramerpad of Handelsweg geheten.
Verkeer en vervoer.
Enter ligt aan de A1 (Amsterdam - De Lutte) en aan de N347 (Rijssen - Goor). Daarnaast wordt Enter, op werkdagen eenmaal per uur in beide richtingen, bediend door buslijn 95 (Borculo - Almelo) van Arriva.
Tot 1935 had Enter een eigen treinstation aan de lijn Neede - Hellendoorn. Het stationsgebouw van Enter is, hoewel flink verbouwd, nog altijd herkenbaar aanwezig aan de Stationsweg. 
Industrie.
Veel bedrijven willen zich vestigen op industrieterrein "de Vonder". Dit industrieterrein heeft via de A1 een verbinding met Duitsland. Er is een nieuw industrieterrein aan de rand van Enter, genaamd 'de Elsmoat'. De Elsmoat is gevestigd tussen Enter en Rijssen. Het bedrijventerrein van 24 hectare is gelegen aan de N347 en staat in verbinding met de A1. Het industrieterrein is een samenwerking tussen de gemeentes Rijssen-Holten en Wierden: het terrein is bedoeld voor lokale bedrijven uit beide kernen.

</doc>
<doc id="25979" url="https://nl.wikipedia.org/wiki?curid=25979" title="Microraptor">
Microraptor

Microraptor is een geslacht van kleine vleesetende theropode dinosauriërs, behorend tot de groep van de Eumaniraptora, dat tijdens het Vroege Krijt, 120 miljoen jaar geleden, leefde in het gebied van het huidige China.
De wetenschap werd zich voor het eerst van het bestaan van "Microraptor" bewust toen in 1999 een stuk fossiel ervan gebruikt werd in de beruchte "Archaeoraptor"-vervalsing. In 2000 kreeg het geslacht zijn naam, die "kleine rover" betekent, toen de typesoort "Microraptor zhaoianus" benoemd werd. Daarna werden nog twee soorten benoemd, "M. gui" en "M. hanqingi", maar volgens sommige onderzoekers gaat het hier slechts om iets afwijkende exemplaren van "M. zhaoianus". Van "Microraptor" zijn ondertussen honderden fossielen opgegraven die door vulkaanas vaak zo volledig bewaard zijn, dat zelfs het verenkleed zichtbaar is en het dier zijn laatste maaltijd nog in de buikholte heeft. Het onderzoek naar "Microraptor" is nog in volle gang, maar men heeft voorlopig een goed beeld gekregen van zijn bouw.
"Microraptor" was een kleine roofsauriër met een lengte van één meter en een gewicht van één kilogram. Hij was warmbloedig en bevederd. De veren aan de armen waren zo lang dat ze spitse vleugels vormden. Ook de lange achterpoten droegen zeer lange veren zodat een soort "achtervleugels" aanwezig was. De staart was lang en stijf en had een ruitvormige waaier aan het uiteinde. De wetenschappers zijn het er niet over eens waarvoor het verenkleed gebruikt werd. Sommige denken dat "Microraptor" steeds op de bodem liep en dat de veren alleen dienden om mee te pronken. De meeste nemen aan dat het dier minstens tot een glijvlucht in staat was. Misschien werden de achterpoten daarbij gespreid gehouden om het draagvlak te vergroten. Het kan ook zijn dat ze verticaal afhingen zodat de veren als roer konden dienen. Wellicht stonden in dat geval de veren van de voet zijwaarts en leek het dier op een tweedekker. Als "Microraptor" kon glijden, is het goed mogelijk dat hij zijn vlucht verlengde door met zijn voorvleugels te slaan. De gefossiliseerde maaltijden laten zien dat "Microraptor" op zoogdiertjes, vogels en vissen joeg.
De vondst van "Microraptor" was vooral opzienbarend omdat hij geen vogel is. Hij is een lid van de Dromaeosauridae, een aan de vogels verwante groep, waartoe ook bekende soorten als "Velociraptor" en "Deinonychus" behoren. Dat hij toch op een vogel leek, vormt een aanwijzing dat het vermogen tot vliegen zich vroeger heeft ontwikkeld dan eerder werd aangenomen.
Vondst en naamgeving.
De "Archaeoraptor"-vervalsing.
In 1999 dook in de Verenigde Staten een fossiel op dat illegaal uit China geïmporteerd was. Van 1996 af was uit dat land een hele reeks spectaculaire vondsten van gevederde dinosauriërs bekendgemaakt, naast ontdekkingen van zeer oude vogels. De fossielen maakten aan een groter publiek duidelijk wat de paleontologie al twintig jaar eerder begrepen had: vogels zijn zelf dinosauriërs. De Chinese vogels waren echter nog niet zo heel nauw aan de andere Chinese dinosauriërs verwant. Er ontbrak in 1999 een aansprekende soort die als "missing link" kon dienen tussen dieren die op de grond leefden en vormen die het luchtruim konden kiezen, een Chinese versie van de Duitse "Archaeopteryx". Het nieuwe fossiel nu, leek precies in deze behoefte te voorzien. Het toonde een dier met de vleugels van een vogel, zelfs van een tamelijk geavanceerd type, en de achterkant inclusief lange benige staart van een dromaeosauride, een lid van een groep dinosauriërs die buiten de vogels stond. Het specimen werd met veel publiciteit door "National Geographic" geopenbaard onder de voorlopige niet-officiële naam "Archaeoraptor".
Op dat moment echter was er bij de paleontologen die het stuk ter bestudering hadden gekregen al grote twijfel gerezen over de authenticiteit ervan. Röntgenfoto's hadden reeds aangetoond dat het om een vervalsing ging, in die zin dat de fossielenhandelaren om de waarde van het specimen te vergroten verschillende fossielen hadden samengevoegd tot één completer geheel. Men had eerst de hoop dat de schade beperkt zou blijven als mocht blijken dat de verschillende delen althans van dezelfde soort afkomstig zouden zijn, wat de handelswaarde van het stuk zou verminderen maar aan de wetenschappelijke waarde van de ontdekking nauwelijks afbreuk doen. Eind 1999 echter kwam de Chinese paleontoloog Xu Xing, die uit Amerika weer naar zijn vaderland teruggereisd was, met het kwade bericht dat het fossiel niet alleen een combinatie van een vogel met een dromaeosauride leek maar er werkelijk een was.
"National Geographic" zag zich gedwongen toe te geven dat men voor de gek gehouden was. De affaire leverde een grote rel op en dit schiep algemeen de indruk dat er géén "missing link" gevonden was. Achteraf bleek dat maar ten dele waar. Het verhaal zou een goede afloop krijgen. Wat de dromaeosauride zo geschikt maakte om met een vogel verenigd te worden, was zijn kleine omvang. Zo'n kleine vorm was er uit de groep niet bekend en de achterkant van "Archaeoraptor" bleek zo een belangrijke ontdekking op zichzelf op te leveren: een de wetenschap nog onbekende soort.
"Microraptor" wordt benoemd.
In december 2000 werd de typesoort "Microraptor zhaoianus" benoemd en beschreven door Xu, Zhou Zhonghe en Wang Xiaolin. De geslachtsnaam is een samentrekking van het Klassiek Griekse μικρός, "mikros", "klein", en het Latijnse "raptor", "rover". De soortaanduiding eert Zhao Xijin, de oude leermeester van Xu.
Het holotype, IVPP V 12330, werd ontdekt in de provincie Liaoning in lagen van de Jiufotangformatie, waarvan de datering onzeker is maar die vermoedelijk stammen uit het middelste Aptien, ongeveer 120 miljoen jaar oud. Het bestaat niet alleen uit de achterkant van "Archaeoraptor" want Xu slaagde er via zijn connecties bij de fossielenhandel in het stuk compleet te maken. Het toont zo een vrijwel volledig skelet. Het opmerkelijke daarvan is dat de ware voorkant van "Microraptor" ook vleugels bezit. Hiermee is "Microraptor" weliswaar geen vroege vogel maar een nog veel belangwekkender ontdekking: een vliegende dromaeosauride.
Het holotype zou niet het enige specimen van "Microraptor zhaoianus" blijven. Het taxon is het meest gevonden reptiel uit de formatie waarvan in 2010 zo'n driehonderd exemplaren bekend waren, waarvan het overgrote deel nog op een beschrijving wacht. "Microraptor" als zodanig is echter ook nog zeer onvoldoende beschreven. Het benoemende artikel had de vorm van een ingezonden brief in het tijdschrift "Nature" en latere publicaties richtten zich meestal sterk op bepaalde deelaspecten van de anatomie aan de hand van enkele exemplaren. Van de schedel is geen samenhangende beschrijving van alle elementen voorhanden.
Mogelijke andere soorten en geslachten.
De overvloed aan materiaal heeft een tweede soort opgeleverd: "Microraptor gui" werd in 2003 beschreven door Xu, Zhou, Wang, Kuang Xuewen, Zhang Fucheng en Du Xiangke nadat het al eerder was aangeduid als een aparte "Microraptor" sp. De soortaanduiding eert de paleontoloog Gu Zhiwei. Het holotype is IVPP V13352, het paratype IVPP V13320. Nog eens twee exemplaren, IVPP V 13476 en V13351, werden in 2003 aan een nog onbepaalde "Microraptor" sp. toegewezen; een wat afwijkend vijfde, IVPP V13477, aan een Dromaeosauridae "gen. et sp. indet", dus een onbepaalde soort binnen de dromaeosauriden.
"M. gui" onderscheidt zich vooral van "M. zhaoianus" in de grootte; hij is ongeveer acht keer zo zwaar. De Chinese onderzoekers namen aan dat het holotype van "M. zhaoianus" een volwassen dier betrof. Volgens de meeste westerse geleerden gaat het echter om een onvolgroeid dier. Dat maakt het mogelijk dat "M. gui" slechts de volwassen vorm vertegenwoordigt van "M. zhaoianus". Er bestaat echter een al eerder beschreven taxon waarvan precies hetzelfde aangenomen wordt: de soort "Cryptovolans pauli". Het grote aantal exemplaren zou het mogelijk moeten maken door middel van statistische analyse te bepalen of de drie taxa in feite slechts een groeireeks vormen of dat alle specimina duidelijk bij twee of drie typen zijn in te delen. Tot nu toe is dit niet gebeurd. Een kwalitatieve analyse lijkt te suggereren dat er in feite vele tussenvormen zijn. Dit kan erop duiden dat het slechts om een enkel taxon gaat of dat in een ingewikkeld proces van anagenese, de geleidelijke ontwikkeling en splitsing van een populatie door de tijd heen, zelfs meer dan drie vormen onderscheiden moeten worden. In het eerste geval moet de individuele variabiliteit van de soort echter tamelijk groot zijn, want er zijn vrij aanzienlijke afwijkingen in de proporties en zelfs het aantal staartwervels. Thomas Holtz heeft gesuggereerd dat er reden zou kunnen zijn van een "Microraptor pauli" te gaan spreken, als "Cryptovolans" nauwer verwant mocht blijken te zijn aan "M. zhaoianus" dan aan "M. gui".
Bij de benoeming van "M. gui" werd nog een volgende spectaculaire eigenschap van "Microraptor" bekendgemaakt: bij de veel beter geconserveerde fossielen waarop de soort gebaseerd was, toonden vijf van de zes exemplaren het bezit van lange penveren aan de kuit en de middenvoet.
Gregory S. Paul bracht in 2010 "Microraptor" onder bij "Sinornithosaurus" als een "Sinornithosaurus zhaoianus" maar dat heeft geen navolging gekregen.
In 2012 werd een derde soort benoemd door Enpu Gong e.a.: "Microraptor hanqingi". Zij is gebaseerd op holotype LVH 0026, gevonden in de Jiofutangformatie. De soortaanduiding eert wijlen maarschalk Zhang Xueliang, de stichter van de Noordoostelijke Universiteit; Hanqing was zijn omgangsnaam. Ook voor deze soort geldt weer dat de onderscheidende kenmerken verklaard kunnen worden door rijping en individuele variatie. Haar geldigheid werd in 2013 betwijfeld door Xing Lida e.a.
Beschrijving.
Algemene bouw en grootte.
Bij het bepalen van de grootte van "Microraptor" duikt het probleem weer op of het holotype van "M. zhaoianus" een jong is of een volwassen dier. In het laatste geval is het een van de kleinste dinosauriërsoorten buiten de vogels want het typespecimen heeft een geschatte totale lichaamslengte van maar tweeënveertig centimeter wat een gewicht impliceert van ongeveer honderddertig gram. Meer typische individuen onder het materiaal, waarvan sommige aan "M. gui" of "Cryptovolans" zijn toegeschreven, hebben een lengte van zo'n zeventig centimeter; Paul schatte in 2010 het gewicht daarvan op zeshonderd gram, hun vleugelspanwijdte op vijfenzeventig centimeter. Exemplaren met een lengte tot vijfennegentig centimeter zijn bekend; hun gewicht zal rond de 1,2 kilogram hebben gelegen.
"Microraptor" heeft de algemene bouw van de Dromaeosauridae: een langwerpige kop, een matig lange S-vormige hals, een gedrongen romp met een naar achteren gericht schaambeen, een smalle lange stijve staart, grote armen, lange achterpoten en een opgetrokken tweede teen met sikkelklauw. "Microraptor" heeft ook meer eigen kenmerken: een kleine omvang, een kortere en spitse kop, een zeer lange staart en achterpoten. De hoedanigheden van het verenkleed zijn moeilijk te vergelijken daar dit bij de meeste dromaeosauriden niet bewaard is gebleven.
Onderscheidende kenmerken van "Microraptor".
In sommige eigenschappen van "Microraptor" onderscheidt de soort zich van de nauwst verwante soorten. De achterste tanden hebben een ingesnoerde tandhals. Het dijbeen heeft een secundaire trochanter onder de trochanter minor. Het eerste kootje van de derde vinger heeft meer dan 83% van de lengte van het derde kootje. Het eerste kootje van de eerste vinger heeft minder dan 62% van de lengte van het tweede middenhandsbeen. Het scheenbeen heeft minder dan 136% van de lengte van het dijbeen. Het eerste middenvoetsbeen is minstens vijfmaal zo kort als het derde. Het vijfde middenvoetsbeen is lang en gebogen. Het vierde kootje van de vierde teen heeft minstens 65% van de lengte van het eerste kootje. De slagpennen aan de achterpoten hebben meer dan anderhalfmaal de lengte van het dijbeen.
Sommige kenmerken zijn als uniek aangemerkt maar bleken later ook bij verwante vormen voor te komen of juist niet bij alle exemplaren van "Microraptor" zelf. Gedacht werd dat alle tanden bij "Microraptor" enige karteling misten aan de voorste rand maar het grote specimen NGMC 00-12-A toont deze wel degelijk aan de tanden van de bovenkaak, dus wellicht is dit een rijpingskenmerk — tenzij dit exemplaar een eigen soort of morfe vertegenwoordigt. "Microraptor" heeft sterk gekromde voetklauwen, een lang derde middenhandsbeen, middelste staartwervels die drie- tot viermaal zo lang zijn als de voorste ruggenwervels en een onderste gewrichtsvlak van het derde kootje van de derde vinger dat klein is en naar beneden gebogen maar dezelfde kenmerken komen voor bij specimen NGMC 91, ofwel "Dave", een nog onbenoemd taxon.
Volgens de oorspronkelijke beschrijving van "M. zhaoianus" onderscheidt de soort zich mede door het bezit van minder dan zesentwintig staartwervels. Dat zou juist kunnen zijn als "Cryptovolans" een apart taxon is en geen volwassen fase van "M. zhaoianus" en is een eigenschap van "Microraptor" als zodanig als "M. gui" tot "Cryptovolans" behoort want de specimina aan beide laatste toegeschreven hebben een langere staart, een deel van het ingewikkelde vraagstuk of en waarin de drie vormen van elkaar te onderscheiden zijn.
Kenmerken van "Microraptor gui", "Cryptovolans" en "Microraptor hanqingi".
Bij de beschrijving van "M. gui" werden verschillende onderscheidende kenmerken aangegeven. Het schaambeen was meer gebogen; de lengte van het eerste middenhandsbeen plus eerste vingerkootje was kort, ongeveer 87%, ten opzichte van het tweede middenhandsbeen; de tibiotarsus was wat gebogen; de borstbeenderen waren vergroeid. Het probleem hierbij is dat al deze eigenschappen bij het holotype van "M. zhaoianus" niet vaststelbaar zijn. De exemplaren van "M. gui" verschillen op deze punten van sommige specimina die aan "M. zhaoianus" zijn toegewezen; het kan dus zijn dat deze een aparte soort vormen maar dat juist het typespecimen van "M. zhaoianus" aan "M. gui" gelijk is en de laatste naam dus als een jonger synoniem moet gelden. Slechts in één kenmerk is er wel verschil met het genoholotype: het bezit van een aanhechtingsrichel voor de biceps op de ellepijp. Dit kan echter zeer wel het gevolg zijn van individuele variatie daar dergelijke "tubercula" zich vormen naargelang de belasting van de spier en zelfs bij een enkel individu tussen linker- en rechterarm in omvang kunnen verschillen.
"Cryptovolans" bezit al de onderscheidende kenmerken van "M. gui" maar nu net het voorkomen van de richel op de ellepijp kan niet vastgesteld worden. In twee opzichten verschilt "Cryptovolans" van "M. gui" en "M. zhaoianus": de ellepijp is wat korter en het eerste kootje van de derde vinger is veel langer.
"Microraptor hanqingi" werd onderscheiden op grond van een grotere lichaamsomvang, het niet vergroeid zijn van de borstbeenderen, een robuust recht in plaats van naar achteren gebogen schaambeen met een recht uiteinde, een "voet" aan het schaambeen waarvan het achterste uiteinde puntig is, en een zitbeen met een rechte voorrand en een holle in plaats van golvende achterrand. Net als bij "M. gui" is de duim kort en zijn het tweede en derde middenhandsbeen ongeveer even lang; anders dan bij "M. gui" zijn er drieëntwintig staartwervels. Of dit alles werkelijk de benoeming van een aparte soort rechtvaardigt, wordt door andere onderzoekers betwijfeld. De lichaamsmaten, bij een totale lengte van vijfennegentig centimeter, zijn 11 tot 14% langer dan bij de overige beschreven specimina; dit is geen extreme afwijking — en de meeste specimina zijn niet beschreven. De overige kenmerken zijn al van andere exemplaren bekend. Zo hebben CAGS 20-80-001 en NGMC 00-12-A gescheiden borstbeenderen en heeft IVPP V13475 een even robuust schaambeen. Nota bene het holotype van "M. gui" heeft ook een holle voorrand van het zitbeen, terwijl de achterrand bij LVH 0026 ook als golvend kan worden omschreven. Het holotype van "M. gui" heeft in feite een korter derde middenhandsbeen dan het holotype van "M. zhaoianus". De vorm van het uiteinde van het schaambeen bij het holotype van "M. gui" is onbekend. Het aantal staartwervels lijkt variabel.
Skelet.
Schedel en onderkaken.
De kop van "Microraptor" is licht langwerpig en lichtgebouwd. De snuit loopt spits af en kromt naar voren toe ook geleidelijk iets naar boven zodat het bovenprofiel hol is. Vlak voor het uiteinde draait de bovenste curve van snuit abrupt omlaag zodat de uiterste snuitpunt toch iets stomp is. Aan de bovenkant daarvan ligt vrij horizontaal een spleetvormig neusgat dat vooraan het wijdst is. De grote schedelopening, de "fenestra antorbitalis", is in feite vrij klein en in de uitholling daarvan schept dat ruimte voor twee voorliggende kleine openingen, achter het neusgat een "fenestra promaxillaris" en daarachter weer een grotere "fenestra maxillaris". De oogkas is groot en bijna rechthoekig; achteraan bolt zowel de bovenrand als de achterrand iets uit om in de kleine schedel meer plaats te maken voor de ogen. De oogkas wordt misschien slechts door een dunne beenrichel gescheiden van het onderste slaapvenster.
In de snuit is de opgaande tak van de praemaxilla hellend. De praemaxilla heeft een in het geheel driehoekig zijprofiel, afgezien van de knak die de snuitpunt meer rechthoekig maakt. In de praemaxilla staan vier tanden. Die zijn lansvormig en staan dichter op elkaar dan bij de meeste Dromaeosauridae maar verder van elkaar af dan bij de Troodontidae. Het bovenkaaksbeen draagt bij aan de onderste rand van het neusgat. Deze maxilla heeft in sommige exemplaren van "M. gui" negen tanden; bij verschillende andere exemplaren van dezelfde grootte en het grote holotype van "M. hanqingi" dertien. De maxillaire tanden zijn vrij goot en hebben meestal alleen kartelingen op de tamelijk rechte achterkant, welke vertandingen een enkelvoudige structuur hebben. De tanden vóór de "fenestra antorbitalis" zijn soms opvallende forser dan de overige. Het voorhoofdsbeen verwijdt naar achteren toe. De zijrand ervan vormt een opstaande richel. De voorkant van het voorhoofdsbeen is iets overdwars verbreed en overlapt de achterkant van het neusbeen. Het postorbitale is driestralig. Specimen BMNHC PH881 lijkt te tonen dat de onderste tak van het postorbitale een robuuste bovenste tak van het jukbeen raakt — eerder werd er gespeculeerd dat de oogkas en het onderste slaapvenster in elkaar overvloeiden — welk jugale op dit punt verbreedt en een opvallende bult draagt. Het zou dan de onderste tak van het postorbitale van de voorrand van het onderste slaapvenster dringen; de achterste tak van het jukbeen zou veeleer kort zijn. Bij het quadratum loopt de vleugel die contact maakt met het pterygoïde helemaal naar onderen door. Een ondiepe trog scheidt beide onderste gewrichtsknobbels van het quadratum. Op de onderste helft van de schacht van het quadratum is er een uitholling die een opening vormt tussen het quadratum en het quadratojugale.
De onderkaken zijn plat en langgerekt. Over de hele lengte bezien buigen ze iets naar beneden toe maar helemaal vooraan juist iets naar boven, de curve van de bovenkaken volgend. Overdwars is de onderkaak vrij breed. Het dentarium van de onderkaak draagt ongeveer twaalf tot negentien tanden. De voorste drie daarvan zijn iets schuin naar voren gericht en staan dichter op elkaar. Bij bepaalde exemplaren steekt de voorste tand vóór de kaakpunt uit; soms ook de tweede tand. De vorm van de tanden lijkt op die van de bovenkaak. De tandrij is ingesprongen ten opzicht van de buitenste zijkant van de kaak. Er is op de buitenzijde een horizontale rij aderkanalen direct onder de tanden en een tweede rij kleinere foramina net boven de onderste rand van het dentarium. Aan de achterzijde loopt het dentarium uit in een wat naar beneden gerichte richel. Op diezelfde positie ligt aan de binnenzijde van de kaak een wigvormig spleniale.
De tanden zijn licht gebogen. Ze staan nauw op elkaar en verminderen uiteindelijk naar achteren toe in grootte. De achterste tanden hebben kartelingen aan hun achterste snijranden; de voorste daarentegen missen die volledig, een kenmerk dat eerder alleen van vogels gemeld was. Er staan ongeveer acht kartelingen per strekkende millimeter. Deze vertandingen zijn vrij groot en naar het spits van de kroon gericht. Ze hebben een vierkant, nauwelijks haakvormig, uiteinde. Alle tanden hebben een insnoering onder de tandkroon, de eerste keer dat dit bij een dromaeosauride werd vastgesteld.
Postcrania.
Wervelkolom.
De hals is elegant gebouwd en niet al te lang. Het aantal halswervels werd in 2002 op tien geschat; in 2012 kon dat bevestigd worden. De achterste halswervels hebben in bovenaanzicht een X-vormige doorsnede, vooral door wijd uiteenstaande en vrij lange voorste gewrichtsuitsteeksels. De achterste gewrichtsuitsteeksels zijn korter en rond in doorsnede; midden op de bovenkant bevindt zich een klein bijkomend uitsteekseltje, een epipofyse. De doornuitsteeksels van de achterste halswervels zijn kort en op het midden van de wervelboog geplaatst. Hun korte wervellichamen steken niet voor of achter die boog uit. De korte zijuitsteeksels ontspruiten iets voor het midden van de wervelboog. De achterste halswervel is gepneumatiseerd, met een pneumatische groeve in ieder van de zijuitsteeksels. Aan de zijkanten van deze wervel zijn uitsteeksels voor de geleiding van de halsslagader, de eerste keer dat dit bij een dromaeosauride werd vastgesteld. De nekribben hebben dubbele koppen.
De romp is zelfs voor een dromaeosauride erg kort, met 44 tot 50% van de lengte van de achterpoot, wat gedrongen en heeft een aerodynamische druppelvorm. Het aantal ruggenwervels bedraagt vermoedelijk dertien. De voorste ruggenwervels zijn ingesnoerd en hebben een kiel op de onderzijde. De achterste ruggenwervels zijn relatief langgerekt, ongeveer tweemaal zo lang als hoog. Hun onderkanten zijn hol. Ze hebben volgens de beschrijving uit 2002 geen zichtbare pneumatische openingen en het bot van hun wervellichamen is massief. De beschrijving van "M. hanqingi" vond overigens wel een "foramen pneumaticum"; wellicht drongen de uitlopers van de luchtzakken pas bij grotere dieren het bot binnen. Hun doornuitsteeksels zijn tamelijk lang en rechthoekig in profiel. De bovenkanten van de doornuitsteeksels zijn niet overdwars verbreed of overlangs ingegroefd voor de geleiding van het "ligamentum interspinosum", de pees die over de ruggengraat loopt, maar plat. De onderste ribgewrichten, de parapofysen, staan op kleine uitsteeksels op de wervelboog; naar achteren toe verandert hun positie niet. De zijuitsteeksels steken horizontaal en iets naar achteren uit. De gewrichtsuitsteeksels zijn kort.
Er zijn vijf sacrale wervels; bij de oudste exemplaren wellicht zes door het "invangen" van de voorste staartwervel die dan wel met het wervellichaam maar niet met de zijuitsteeksels aan het bekkencomplex vergroeid is. Hun doornuitsteeksels zijn vergroeid tot een dunne supraneurale plaat; in deze vergroeiing zijn ook de gewrichtsuitsteeksels betrokken, hoewel dat geen heel opvallende structuren oplevert. De zijuitsteeksels zijn naar buiten toe verbreed tot de volle lengte van de wervel, voor de aanhechting aan het darmbeen.
De staart is relatief tot de romp erg lang met driemaal de romplengte. Het aantal staartwervels bedraagt bij kleine exemplaren vierentwintig of vijfentwintig, bij middelgrote zesentwintig; de grootste hebben er achtentwintig tot dertig. De staart is in het midden verstijfd door extreem verlengde voorste werveluitsteeksels en chevrons. Deze verstijving staat maar een geringe kromming toe, geen S-bochten. Er maar een korte staartbasis. Volgens Xu reikten de draadvormige verlengingen daardoor vooraan tot aan het heiligbeen maar latere studies lieten zien dat de voorste wervels relatief beweeglijk zijn. Ze zijn kort met wervelbogen die de volle lengte van het wervellichaam beslaan en zijuitsteeksels die schuin naar achteren wijzen. Hun voorste werveluitsteeksels, schuin zijwaarts ontspruitend aan het midden van de wervel, zijn wel lang maar omvatten toch niet meer dan een derde van de lengte van de voorliggende wervel. De kortere achterste gewrichtsuitsteeksels steken min of meer recht naar achteren en eindigen in een stompe punt. Het voorste facet van het wervellichaam is onderaan schuin afgevlakt om een aanhechtingsvlak te beiden aan de chevrons. De overgang naar de middenstaart ligt bij de zesde wervel, de laatste die nog zijuitsteeksels heeft en die in lengte meestal een tussenmaat inneemt. Zijn voorste gewrichtsuitsteeksels zijn draadvormig en reiken tot aan de derde wervel. Meer naar achteren overlappen van meerdere wervels de draden van de werveluitsteeksels en de chevrons aan de onderkant elkaar zodat dikke draadbundels ontstaan. De chevrons hebben een rechthoekig hoofdlichaam met een bolle onderkant. Behalve de wat schuin naar voren gerichte gepaarde draden steken er ook gepaarde uitsteeksels naar achteren. Deze lopen parallel aan elkaar en zijn korter, maar vergeleken met verwante soorten toch tamelijk lang met driemaal de lengte van het hoofdlichaam. Soms is de zesde staartwervel de langste maar meestal is dat een van de wervels zeven, acht of negen. Maar naar achteren nemen de wervels zeer geleidelijk in lengte af zodat ook de achterste staartwervels nog langgerekt zijn. Deze hebben een gladde horizontale richel op het midden van hun zijkanten.
De romp wordt verstevigd door borstribben, buikribben en sternale ribben aan het borstbeen. De vijfde tot en met zevende ruggenwervels hebben de langste borstribben. Van de schachten van minstens zeven paar borstribben steken haakvormige "processus uncinati" onder een hoek van 55° met de ribschacht schuin naar achteren omhoog die als hefbomen helpen bij de ademhaling. Deze hebben een waaiervormig voorste stuk en eindigen in een punt. Ze zijn niet met de ribben vergroeid en overspannen vooraan ieder twee achterliggende ribben; bij "Velociraptor" is dat drie ribben. Bij het achterste uitsteeksel beslaat de overspanning slechts één rib. "Microraptor" was de tweede soort buiten de vogels, na "Velociraptor", waar zulke uitsteeksel werden vastgesteld. De dunne buikribben zijn nogal lang. Ze bestaan per zijde uit twee segmenten waarvan het middelste korter is dan het buitenste. Er zijn veertien tot vijftien paar van zulke gastralia.
Ledematen.
Schoudergordel en armen.
In de schoudergordel lijkt de L-vormige vergroeiing van het schouderblad met het ravensbeksbeen, het scapulocoracoïde, op dat van de basale vogels. Het schouderblad is lang en bandvormig maar is koter dan het opperarmbeen. Onderaan steekt de "processus acromialis" opvallend uit maar is niet belangrijk naar buiten gedraaid. Onder dit uitsteeksel bevindt zich een diepe groeve op de binnenkant. Direct beneden het uitsteeksel is het ravenbeksbeen aan het schouderblad bevestigd, naar binnen gericht onder een hoek van 90 tot 105° wat de typische L-vorm voor hun combinatie oplevert. Deze positie van het ravenbeksbeen zorgt voor een hogere en meer horizontale plaatsing van het schouderblad en richt het schoudergewricht meer naar boven toe, een aanpassing aan het gebruik van de armen als vleugels. De oriëntatie van het schoudergewricht is min of meer zijwaarts. Het ravenbeksbeen is volledig met het schouderblad versmolten, wat de schoudergordel beter in staat stelt de krachten bij het vliegen op te vangen.
Het ravenbeksbeen articuleert onderaan met een borstbeen via een lang facet. Beide borstbeenderen zijn soms wel, soms niet vergroeid. Samen vormen ze een schildvormige structuur. Aan de voorste zijkant van ieder borstbeen zijn er vermoedelijk vier facetten voor sternale ribben. Daarachter loopt de zijrand op het breedste punt van het borstbeen schuin naar achteren uit in een kort zwaardvormig uitsteeksel met een recht uiteinde. Daarna versmalt het borstbeen. Beide helften van de schoudergordel worden aan hun bovenste voorkant verbonden door een vorkbeen. Dat heeft de vorm van een boomrang, zonder een voorste punt ofwel hypocleidium op het midden van de voorrand. Naar hun uiteinden lopen de takken van het vorkbeen uit in spitsere punten. Ze maken een relatief spitse hoek met elkaar die varieert van 82 tot 91°. De punten rusten vermoedelijk op de "processus acromiales".
De arm is lang, met voldoende lengte ten opzichte van de romp om een functionele vleugel te vormen. Het opperarmbeen is lang met een relatief slanke schacht. Het is langer dan het schouderblad wat zeer vogelachtig is. De kop ervan is goed ontwikkeld. Het heeft een duidelijke deltopectorale kam als aanhechting voor krachtige spieren. Deze kam beslaat het bovenste derde van de schacht en heeft een rechthoekig profiel. Bij sommige exemplaren wordt de kam doorboord door een ovaal foramen, net als bij bepaalde basale vogels. Aan de bovenste binnenkant van de schacht bevindt zich een bult met de helft van de lengte van de kam. De buitenste onderste gewrichtsknobbel is groot en van de binnenste gescheiden door een duidelijke groeve die over de schacht doorloopt. De ellepijp is stevig, veel dikker dan het spaakbeen, en gekromd. Deze beenderen van de onderarm zijn ongeveer even lang; de onderarm is weer net zo lang als de bovenarm. De ellepijp is naar buiten gebogen, een mogelijke aanpassing aan het vliegen. De schacht van de ellepijp is tweemaal zo dik als die van het spaakbeen en onderaan verbreed. Aan de achterste bovenkant van de ellepijp bevindt zich een lange "processus olecrani"; het bovenvlak staat door dit uitsteeksel erg schuin; het heeft vermoedelijk een driehoekige omtrek. Het raakpunt van dit vlak met het spaakbeen, aan de voorste buitenkant, is naar buiten gedraaid. Het spaakbeen is bovenaan verbreed.
In de pols bevindt zich een halvemaanvormig beentje dat dient om de lange hand in te klappen, zodat de vleugel opgevouwen kan worden. Ten dienste van deze beweging heeft het bovenop een dwarsgroeve. Dit carpale overkapt de bovenkant van het eerste en tweede middenhandsbeen. Het eerste middenhandsbeen is bovenaan verbreed en maar iets steviger dan de andere twee middenhandsbeenderen. Het is ook veel korter dan het tweede middenhandsbeen, met maar een kwart tot derde van de lengte. Het eerste kootje van de eerste vinger is zeer lang. Bij specimina CAGS 20-7-004 en 20-8-001 bereikt het 262% van de lengte van het eerste middenhandsbeen; bij "Cryptovolans" bedraagt de verhouding 252% en bij het holotype van "M. hanqingi" 250%. Bij het holotype van "M. gui" echter is dit slechts 211%. Dat is de reden dat daar de combinatie van eerste middenhandsbeen en eerste vingerkootje op 87% van de lengte van het tweede middenhandsbeen blijft steken, terwijl zij bij de beter voorziene exemplaren tot aan de onderkant van dit element reikt. Dat het kootje een vijfde korter is, blijft het duidelijkste afwijkende kenmerk van "M. gui" maar kan ook verklaard worden door rijping of individuele variatie. Het kootje is ook dik, met ongeveer dezelfde doorsnede als het tweede en derde middenhandsbeen wat, in combinatie met het ver naar beneden doorlopen, bij sommige fossielen de illusie schept dat er een lang eerste middenhandsbeen aanwezig is. Het derde middenhandsbeen is iets korter dan het tweede; de verhouding is 98% bij het holotype van "M. zhaoianus", 91% bij dat van "M. gui". Het is iets naar buiten gebogen.
De tweede vinger, de drager van de primaire slagpennen van de vleugel, is de langste. Het eerste kootje van de tweede vinger is vrij langgerekt en erg robuust. Het tweede kootje is langer maar dunner. Het derde kootje, de beenkern van de tweede klauw, is vrij lang. De derde vinger heeft vier kootjes. De bovenste twee zijn erg kort, de eerste soms iets langer dan de tweede. Het derde kootje is veel langer maar ook veel dunner met maar de helft van de doorsnede van het tweede kootje met uitzondering van de verbrede bovenkant. De derde klauw is vrij klein. De formule van de vingerkootjes is aldus 2-3-4-0-0. De klauwen van de hand zijn in het algemeen lang en sterk gekromd. Hoornschachten, bij veel fossielen bewaard gebleven, verdubbelen de lengte van de beenkern van de klauw. Aan hun onderste gewrichtsvlakken bevinden zich grote uitsteeksels voor de aanhechting van de pees van de buigende spier. De eerste klauw is enorm, met tweemaal de lengte van de tweede klauw.
Bekken en achterpoten.
In het bekken heeft het darmbeen een kort voorblad dat vooraan in een brede afgeronde punt naar beneden afhangt. Het achterblad is iets langer en lager met een holle bovenkant; het is vlak achter het heupgewricht verticaal ingesnoerd maar verbreedt zich naar achteren toe totdat het abrupt eindigt in een recht afgesneden achterrand waarvan de onderste hoek als een scherpe punt schuin naar beneden steekt. De bovenste hoek is afgerond. Het buitenste zijvlak van het achterblad is hol. Het voorblad vormt een overhangende rand boven het aanhangsel voor het schaambeen; het diepere gedeelte daar recht onder loopt direct in het grote platte aanhangsel over. Dit aanhangsel is veel groter dan dat voor het zitbeen, viermaal langer van voren naar achteren gemeten. De onderrand ervan loopt schuin naar achteren en beneden af. De middelste bovenrand van het darmbeenblad overhangt de kop van het dijbeen niet; het oppervlak eronder is hol, zonder verticale richel. Het aanhangsel voor het zitbeen, ten dele de achterzijde van het heupgewricht vormend, is een klein rond uitsteeksel. Het draagt de antitrochanter, de zijdelingse verbreding van het heupgewricht die dient als versteviging om de druk van het dijbeen op te vangen; zo'n achterwaartse positie is een mogelijke aanpassing aan het landen na een vlucht — aan de andere kant is de antitrochanter maar klein. Beide aanhangsels steken niet ver naar beneden uit: de haakvormige punt aan het achterblad reikt nog verder naar onderen.
Het zitbeen is vrij kort, vooral bij kleinere exemplaren. Het typisch tweemaal langere schaambeen steekt aan de basis al naar achteren en buigt bij veel exemplaren onderaan helemaal om het zitbeen heen zodat het uiteinde achter het zitbeeneinde uitkomt. Dat uiteinde is dan licht verbreed en afgerond, zonder "voet" of uitsteeksels. Het kan echter zijn dat bij grotere exemplaren het meer verticale gedeelte van de schacht zich relatief sterker verlengt waarbij het kortere kromme gedeelte de bovenkant wordt van een achterste punt van een voet, terwijl er aan de onderkant van het kromme gedeelte zich een afhangende punt vormt als voorste uitsteeksel van de voet. Het alternatief is dat zulke exemplaren een aparte soort vormen: een rechtere schacht met voet is aangegeven als een diagnostisch kenmerk van "M. hanqingi"; ook bij deze buigt het schaambeen echter nog sterk rond het zitbeen. Het schaambeen heeft, overeenkomend met de vorm van zijn aanhangsel aan het darmbeen, bovenaan een schuin naar achteren en beneden gericht raakvlak. Het bovenvlak daarvan is rechthoekig. Ondanks die oriëntatie is de schacht van het schaambeen niet naar voren maar naar achteren gericht, zodat het bekken "opisthopubisch" is. De schacht is van voren naar achteren afgeplat. Beide schaambeenderen zijn gescheiden door een breed kanaal. Halverwege de schachten beginnen de binnenzijden van de schaambeenderen te verdunnen en naar binnen uit te groeien totdat ze elkaar raken in een gezamenlijke beenschort. Daarbij draaien ze echter bovenaan ook wat naar achteren toe zodat hun bovenste contactpunt achter de schachten gelegen is; naar beneden kromt de schort vervlakkend naar de schachten toe. Iets boven het bovenste contactpunt draagt de buitenste zijde van de schacht een klein knobbeltje.
Het korte overdwars platte zitbeen eindigt in een breed recht afgesneden uiteinde met een langer voorste uitsteeksel dat wel als homoloog wordt gezien aan de "processus obturatorius"; dit kromt geleidelijk vanuit de voorrand naar voren toe. Het kan zijn dat de punt ervan het schaambeen raakte. De achterrand heeft ook een kleiner en iets hoger gelegen, op een derde van de hoogte van de onderkant gemeten, driehoekig uitsteeksel. De zitbeenderen zijn niet met hun uiteinden vergroeid. Bovenaan is het zitbeen wat van voor naar achteren verbreed. Er is een tak naar het schaambeen toe en een naar het darmbeen toe, maar doordat alleen die eerste verlengd is en de tweede in het verlengde van de schacht loopt, heeft het bovendeel van het zitbeen een L-vorm. Tussen beide takken bevindt zich een hol profiel dat functioneert als de onderste achterrand van het heupgewricht.
De achterpoot is lang en langer ten opzichte van het hele lichaam bij grote dan bij kleine exemplaren. Bij deze steekt het dijbeen voor meer dan de helft beneden de buikholte uit. Weliswaar komt dat ten dele doordat die vrij ondiep is maar van een vogelachtige verkorting van de femora is geen sprake. Het scheenbeen is nog een stuk langer en ook de middenvoet is langgerekt. Aan de bovenkant van de dijbeenschacht is de "trochanter major" breed en van de ervoor liggende cilindervormige "trochanter minor" gescheiden door een duidelijke kloof; het bovenvlak van de "trochanter minor" ligt twee millimeter lager. De "trochanter minor", de voorste stijl waarin bovenaan de dijbeenschacht uitloopt, draagt aan zijn voorkant nog een secundaire, wat afhangende trochanter die een scherpe richel vormt aan de buitenste voorrand. Aan de buitenste achterkant van de "trochanter major" is een verruwing zichtbaar die gezien kan worden als een "trochanter posterior". Onder het bovenvlak van de "trochanter major" is op de zijkant van de schacht een ruwe bult zichtbaar die niet, zoals bij verwante soorten, naar beneden uitloopt in een verticale richel. De zone tussen deze bult en het bovenvlak van het hele dijbeen, inclusief "trochanter minor", is hol en matig verruwd. Een ruwe dwarsrichel scheidt deze zone van het gladdere oppervlak van de rest van de dijbeenschacht. De dijbeenkop vormt een cilinder van aanzienlijke doorsnede met onderaan een afhangende rand. Een echte nek ontbreekt echter. De bovenkant van de dijbeenkop loopt vlak over in de "trochanter major". Bij de meeste exemplaren vormt de kop een rechte hoek met de schacht of is iets naar boven gericht. De schacht is matig naar voren gebogen. De onderste gewrichtsknobbels steken niet sterk of abrupt bollend naar achteren uit maar vormen in zijaanzicht een zeer geleidelijke curve. In vooraanzicht steken ze echter duidelijk uit, waarbij de buitenste knobbel de grootste is.
Het scheenbeen is ruim een kwart langer dan het dijbeen. Het is lang en recht met een verbrede bovenkant waarop aan de voorkant een goed ontwikkelde enkelvoudige "crista cnemialis" waarvan het oppervlak ruw is. Deze kam voor de aanhechting van de spieren die het onderbeen strekken loopt een stukje naar beneden over de schacht door. Aan de zijkant van de schacht is er bovenaan een korte en lage tweede fibulaire kam, als raakvlak met het bovenste kuitbeen. Het kuitbeen is slank maar reikt tot aan de enkel. De bovenkant ervan is aan de binnenkant, aan de zijde van het scheenbeen, hol maar zonder verticale groeve. Aan de buitenzijde is er een duidelijke bult voor de aanhechting van de "Musculus iliofibularis" die naar het darmbeen loopt. De bult ligt halverwege de fibulaire kam op het scheenbeen. De bovenkant van het kuitbeen is verbreed maar onder de bult versmalt de schacht snel tot een minder dan een millimeter dikke beensplinter die dicht aansluit bij de schacht van het scheenbeen. Het onderste uiteinde van het kuitbeen raakt het calcaneum. Het sprongbeen is met het calcaneum vergroeid, nog slechts gescheiden door een dunne beennaad; beide zijn samen vergroeid met het scheenbeen. De opgaande tak van het sprongbeen, de "processus ascendens", is flinterdun en bedekt het grootste deel van de onderkant van het scheenbeen. Bovenaan vernauwt deze tak en de punt ervan ligt wat richting de buitenkant van de scheenbeenschacht. Aan die buitenzijde raakt de tak ook het kuitbeen. Aan de onderkant is de binnenste knobbel van het sprongbeen wat groter dan de buitenste. Beide welgevormde knobbels lopen in elkaar over via een ondiepe trog. De knobbels zijn van de opgaande tak gescheiden door een diepe groeve, zoals bij de meeste basale Coelurosauria.
Van de onderste tarsalia is er minstens één plaatvormig element aanwezig dat het tweede middenvoetsbeen overkapt. Vooraan is dit er naadloos eraan vergroeid; aan de binnenzijde is een beennaad zichtbaar, aan de achterzijde overhangt het tarsale het middenvoetsbeen aanzienlijk. De bovenkant van het tarsale is recht, de onderkant helt naar beneden zodat het achterste deel dikker is. Ook het derde en vierde middenvoetsbeen zijn vermoedelijk met onderste tarsalia vergroeid.
In de middenvoet zijn er vijf middenvoetsbeenderen, alle lang en slank. De dragende metatarsalia, het tweede, derde en vierde middenvoetsbeen, zijn ongeveer even lang. De derde is net het langst, het vierde iets korter, het tweede het kortst. Wat de doorsnede aangaat is het tweede het dunst, het vierde het dikst, net als bij de Troodontidae. Het boveneind van het tweede middenvoetsbeen is wat verbreed met een overhangende beenlip aan de voorzijde. Het gewricht aan de onderzijde is scharniervormig. Het derde middenvoetsbeen is bovenaan toegeknepen maar bereikt de enkel nog wel zodat de toestand niet zuiver "arctometatarsaal" is. Onderaan heeft het derde middenvoetsbeen een scharniergewricht, geoptimaliseerd voor een beweging naar voren en achteren, hoewel niet zo sterk ontwikkeld als bij het tweede middenvoetsbeen. Het vierde middenvoetsbeen is het meest robuuste. Bovenaan is het verbreed en draagt aan zijn binnenste achtervlak een naar binnen gewikkelde richel. Het vijfde middenvoetsbeen is, hoewel gereduceerd tot een beensplinter die tot ongeveer het midden van de middenvoet reikt en geen teen meer draagt, relatief lang en buigt na een derde van zijn lengte naar buiten en achteren om uiteindelijk met zijn punt weer het vierde middenvoetsbeen te raken. Het heeft een verbrede middenschacht op het buigpunt. Het eerste middenvoetsbeen is hoog geplaatst over vrijwel de volle lengte van de achterkant van het tweede middenvoetsbeen, bovenaan uitlopend in een punt, maar loopt vrij ver naar onderen door. Het draagt een zeer gereduceerde eerste teen met twee kootjes, waarvan de onderste, een kleine klauw, niet verder reikt dan de helft van de lengte van het eerste kootje van de tweede teen. De eerste teen is naar achteren gericht maar het is niet duidelijk in hoeverre zij ook door draaiing geopponeerd is. De tweede teen kan heffend gestrekt worden en draagt een goed ontwikkelde sikkelklauw die anderhalfmaal zo lang is als het eerste kootje en sterk gekromd. Het eerste kootje van de tweede teen is robuust met een sterk ontwikkeld scharniergewricht waarvan de buitenste condylen door een zeer diepe trog gescheiden zijn die op voorkant doorloopt. Het tweede kootje heeft aan de onderste bovenkant een duidelijke "hiel". De condylen zijn hier hoog met aan de binnenste knobbel het kuiltje voor de aanhechting van het gewrichtskapsel hoog geplaatst. De sikkelklauw heeft aan het onderste gewrichtsvlak een grote bult voor de pees van de krommende spier. De derde en vierde teen zijn lang en slank. Het eerste kootje van de derde teen is het langste van de hele voet. Het tweede en derde kootje van de derde teen zijn korter en ongeveer even lang. De kootjes van de vierde teen nemen geleidelijk in lengte af. De formule van de teenkootjes is 2-3-4-5-0. De voetklauwen zijn scherp en opvallend gekromd. De derde klauw is iets langer dan de vierde; ook deze klauwen hebben grote, zij het iets lagere, bulten voor de pezen van de krommende spier. De bewaarde verlengende hoornschachten, anderhalfmaal zo lang als de beenkern, laten zien dat de klauwen uitlopen in zeer spitse kromme punten.
Weke delen.
De beroemde fossielen van Liaoning kenmerken zich door een verbluffend goede preservering, een vermoedelijk gevolg van het snel na de dood, door verstikking of vergiftiging, begraven worden in lagen vulkanische as. Bij een vrij groot aantal exemplaren zijn omzettingsresten van het verenkleed bewaard gebleven. Het gaat hierbij dus niet om afdrukken maar om de stabiele restproducten van een vertering van de oorspronkelijke hoornstof door bacteriën. Hierdoor is het mogelijk de structuur van het verenkleed in detail vast te stellen. In wezen zijn de veren penveren van het moderne type, met schacht en baarden. Bij het holotype van "M. zhaoianus" waren alleen rijen dekveren te zien, met een lengte tot drie centimeter, voornamelijk achter het dijbeen. Dit toont hoe bedrieglijk een gedeeltelijke conservering kan zijn want de beschrijvers concludeerden daaruit in 2000 dat rug, dijbeen en scheenbeen kortere veren droegen met een lengte tot drie centimeter; niets deed hun vermoeden dat er ook slagpennen aanwezig waren. Wel zagen ze al dat deze veren ten dele een schacht hadden en dat het dus om penveren ging in plaats van pluimen. Dat werd bevestigd door de beschrijving van enkele nieuwe exemplaren door Mark Norell in 2002.
Bij de beschrijving van "M. gui" in 2002/2003 werd een zeer uitgebreid verenkleed beschreven met als meet opvallende kenmerk de aanwezig van slagpennen aan de achterpoten. Czerkas meende dat dit niet waar kon zijn en dat er sprake was van een optische illusie — latere vondsten stelden hem in het ongelijk. Wel bleef het misverstand ontstaan dat alleen "M. gui" zulke veren had. In feite zijn er geen aanwijzingen dat "M. zhaoianus" op dit punt verschilde.
De beschrijving uit 2002/2003 meende dat het verenkleed uit twee hoofdtypen veren bestond: pluimen en penveren. De eerste bestonden uit plukken parallelle filamenten met een lengte van vijfentwintig tot dertig millimeter, de tweede uit schachten met baarden. Op de kop zouden voornamelijk pluimveren gestaan hebben, die bij wijze van uitzondering tot vier centimeter lang waren. Op de kop waren echter ook wat penveren te zien; daarvan nam men aan dat ze een soort kuif op de schedel zouden hebben gevormd.
De penveren bleken echter voornamelijk aanwezig op de armen, de achterpoten en het uiteinde van de staart. Sommige penveren van de arm vormden echte slagpennen. Die waren geordend als bij vogels: op de hand stonden zeer lange "remiges primarii", twaalf naast elkaar; een rij van achttien "remiges secundarii" op de onderarm had een veel geringere lengte. De langste primaire slagpennen waren 2,7 maal zo lang als het opperarmbeen en verdrievoudigden de handcomponent in de vleugel. Deze slagpennen waren ook asymmetrisch, met de voorste vaan korter dan de achterste, zodat de veer niet om zijn as slaat tijdens de vlucht. De vanen waren zeer smal. De secondaire slagpennen waren ongeveer zo lang als het opperarmbeen en stonden haaks op de ellepijp; naar de romp toe werd hun asymmetrie veel minder. Zowel onder en boven de slagpennen was er een rij ondersteunende korte dekveren. Opvallend was de aanwezigheid van enkele korte penveren op de duim die een soort "alula" vormden als bij de vogels. Tijdens de rui werden de veren om de beurt gewisseld, net als bij moderne vogels, maar wel op verschillende posities tegelijkertijd wat een basaal kenmerk is.
Het patroon op de armen werd weerspiegeld door dat op de achterpoten. Hier waren er minstens veertien lange slagpennen op de middenvoet; de langste tweemaal zo lang als het dijbeen. Een verschil met de situatie bij de hand was dat daar de veren meer in het verlengde stonden en hier vrijwel haaks op de metatarsus. Ook deze veren waren asymmetrisch. Boven de voet waren er rijen kortere slagpennen op het onderbeen en het dijbeen. Deze waren meer symmetrisch. Ook bij de achterpoot waren er rijen kleinere dekveren, die dichter leken dan die van de arm.
De penveren op staart begonnen tussen de vijftiende en achttiende staartwervel. Ze vormen daar een smalle ruitvormige structuur aan het staartuiteinde. De langste "rectrices" hadden een lengte van twaalf centimeter.
In 2010 publiceerde Helmut Tischlinger, een fotograaf die zich gespecialiseerd heeft in het met ultravioletlicht bestuderen van fossielen, een speciale studie naar het verenkleed van het holotype van "M. gui". Hierbij werd er in het bijzonder aandacht besteed aan de vraag of de veren vrijwel direct aan de botten verankerd waren, zoals bij de huidige vogels. Dat maakt het mogelijk dat ze als echte dragende vleugels gebruikt kunnen worden. Bij het holotype van "M. gui" en veel andere exemplaren van "Microraptor" verdwijnen de punten van de veerschachten onder een bedekkende "halo" die een contour vormt rond het lichaam. Dat lijkt te suggereren dat de veren niet al te stevig in een laag bindweefsel staken, te slap bevestigd om een vleugelprofiel te vormen. De uv-foto's echter onthulden dat de veren onder de halo doorliepen tot aan de botten en vermoedelijk nog aanwezig waren in hun oorspronkelijke positie en oriëntatie. De witte laag werd verklaard als het restant van lichaamssappen die door de aslaag uit het half vergane karkas gezogen waren. Deze bevinding hield in dat eerdere schattingen van de lengte van de veren aan de voet, maximaal 138 millimeter, nog te kort waren geweest; in feite was de maximale lengte 149 millimeter. Ook de lengte van de pluimen op het lichaam was te laag ingeschat: op de hals waren de pluimen drieëntwintig in plaats van acht millimeter lang, op de rug zesenvijftig in plaats van vijfenveertig millimeter. Daarnaast werden er gefosfatiseerde omzettingsresten van de weke delen zelf aangetroffen, vooral rond de nek, tussen de benen en rond de heupen en de staartbasis. Deze resten konden niet direct geïdentificeerd worden, of het spieren, huid of bindweefsel betrof.
In 2012 werden de voorlopige resultaten bekendgemaakt van een onderzoek van specimen BMNHC PH881, een bijzonder gaaf exemplaar, waarvan ook de schedel goed bewaard was gebleven. Men had zich vooral geconcentreerd op het verenkleed. Door middel van een rasterelektronenmicroscoop werd vastgesteld dat de veren de indrukken van melanosomen bewaard hadden van een type dat duidt op de aanwezigheid van eumelanine, een kleurstof die een zwarte of donkerbruine kleur veroorzaakt. De meeste veren die onderzocht waren, uit alle delen van het lichaam, hadden een hoge concentratie van melanosomen en waren kennelijk zwart. Op zes verspreide punten waren helemaal geen melanosomen zichtbaar, in één geval bij een veer die op een ander punt wel melanosomen had. Omdat het gebrek aan waarneembare melanosomen veroorzaakt kan zijn door een bedekking door organisch materiaal, iets wat de studie uit 2010 al aangetoond had, durfde men geen conclusies te trekken over een mogelijke kleurtekening. Wel werd duidelijk dat de melanosomen van een type waren dat bij moderne vogels verbonden is met irisering. Er lag dus vermoedelijk een blauwe of groene glans over het zwarte verenkleed.
Het specimen leverde ook nieuwe informatie op over de indeling van het verenkleed. In tegenstelling tot het holotype van "M. gui" leken hier negen primaire slagpennen aanwezig, niet twaalf. De buitenste twee waren het kortst en de derde tot en met zevende waren het langst; de derde zelfs veel langer. De achterste twee waren weer zo kort als de eerste. De zevende naderde deze in lengte: dit zou de vleugeltip een zekere kromming aan het achterprofiel gegeven hebben. Hun rijen dekveren zijn vrij lang. De secondaire slagpennen hebben 60% van de lengte van de primaire. Bij een tweede onderzochte exemplaar, LPM-0200, hadden de slagpennen van het onderbeen 1,7 maal de lengte van het dijbeen. De tenen schijnen geen veren te dragen. De slagpennen van de middenvoet hadden 80% van de lengte van die van de hand. Ook deze voetveren hadden ondersteunende rijen kortere dekveren. Er werd geschat dat er acht tot twaalf paar staartveren waren, geen van alle met asymmetrische vanen. Voor het eerst werd gemeld dat het paar uiterste staartveren extra lang waren, een uitstekende sleep vormend. Ook was er een nieuwe interpretatie van de kuif die bij sommige exemplaren boven de nek te zien was. Die zou een illusie zijn gevormd door het opstaan van de normaal glad liggende kopveren; bij moderne vogels zouden kuiven veel langer zijn en aan de snuit ontspruiten in plaats van aan de achterkant van de schedel.
In 2015 concludeerde een studie dat de slagpennen van armen en achterpoten weliswaar asymmetrisch zijn maar dat de baarden in het achterdeel van de vaan niet meer evenwijdig aan de veeras lopen dan in het voorste deel, een methode die moderne vogels gebruiken om de stijfheid te vergroten. Dit zou het gevaar van een inefficiënt fladderen van de veer hebben vergroot.
Naast dat het gebruikt werd om te glijden of vliegen, behield het verenkleed de oorspronkelijke functie van isolerende lichaamsbedekking. "Microraptor" moet warmbloedig geweest zijn, zoals ook blijkt uit de "processus uncinati" op de ribben die een systeem van luchtzakken aandreven die de lucht steeds in dezelfde richting door de stijve longen persten, een zeer efficiënte methode die de goede zuurstofvoorziening garandeerde die nodig was voor een hoge stofwisseling, een voorwaarde voor een klappende vlucht. Overigens is de meestal daarmee samenhangende pneumatisering van de botten, het uitgehold worden door de beenderen binnendringende uitlopers van de luchtzakken, bij "Microraptor" niet opvallend ontwikkeld, iets wat misschien samenhangt met het kleine formaat.
Fylogenie.
"Microraptor" behoort vermoedelijk tot de Deinonychosauria, een groep intelligente vleeseters met een venijnige klauw aan de tweede teen, een onderverdeling van de Maniraptora. Bekende andere leden zijn "Velociraptor mongoliensis" en "Deinonychus antirrhopus". Volgens de meeste huidige analyses bevindt hij zich vrij basaal in de Dromaeosauridae, in een eigen tak die de Microraptorinae of Microraptoria wordt genoemd. In 2002 werd hij gezien hij de meest basale bekende dromeosauride; later zijn meer soorten bekend geworden waarvan sommige zijn directe verwanten zijn en andere nog basaler bleken; ook werd duidelijk dat het mogelijk is dat de Unenlagiinae lager in de stamboom staan.
Een mogelijke positie in de stamboom wordt getoond door dit kladogram, het resultaat van een analyse waarin verschillende soorten van "Microraptor" apart zijn ingevoerd en samen een clade bleken te vormen.
Levenswijze.
Leefgebied.
Het leefgebied van "Microraptor" werd vermoedelijk gekenmerkt door een matig warm klimaat met vrij koele winters. Er viel veel neerslag, wat uitgebreide meren opleverde omzoomd door vrij dichte bossen. Gezien de vele aslagen moet er sprake zijn geweest van een zeer actief vulkanisme.
Tijdens uitbarstingen werd een hele fauna bedolven, die vanaf 1990 een onafgebroken stroom aan ontdekkingen heeft voortgebracht. Het gaat hier, wegens de aard van de afzettingen, vooral om kleinere dieren. In de meer gebruikelijke modderafzettingen zijn die vaak slecht vertegenwoordigd, zodat de Jiufotangformatie als "Konservat-Lagerstätte" ons een zeldzame blik gunt op de ware rijkdom aan zulke kleine vormen die tijdens het Mesozoïcum aanwezig was. Opvallend is daarbij vooral het grote aantal vliegende gewervelden. Ten dele bestaan die uit pterosauriërs, waarvan er tot nu toe een tiental soorten in de Jiufotang gevonden is, ten dele uit theropoden. Van die laatste is "Microraptor" zelf de meest basale vliegende vorm. Meer afgeleide theropoden betreffen basale vogels met een lange benige staart zoals "Jeholornis", minder basale vogels met een korte staart zoals "Confuciusornis", en een groot aantal vogels van in wezen moderne vorm, de Ornithothoraces, de meeste behorend tot de uitgestorven tak van de Enantiornithes, anderen tot de nog bestaande tak van de Euornithes. De onderlinge ecologische relaties binnen die veelheid aan vliegende dieren, wie welke niche bezette, zijn nog zeer onduidelijk.
Het wordt waarschijnlijk geacht dat "Microraptor" zijn habitat deelde met andere Deinonychosauria, voornamelijk grondbewoners, maar die zijn nog niet aangetroffen. We is er een heel grote theropode gevonden: de tyrannosauroïde "Sinotyrannus".
Voortbeweging.
Vermogen tot vliegen.
Het meest opvallende kenmerk van "Microraptor" bestaat uit zijn verenkleed. Eerdere vondsten van dinosauriërs die onder de staandaardtaxonomie niet onder de vogels gerekend worden, zoals "Sinosauropteryx" en "Caudipteryx", toonden ook al primitieve veren of zelfs penveren maar bij "Microraptor" werden voor het eerst slagpennen aan de armen, en later de benen, gevonden die lang genoeg waren om als echte vleugels te kunnen werken. Dat de veren inderdaad enige aerodynamische functie hadden bij een voorwaartse beweging, blijkt uit het feit dat ze sterk asymmetrisch zijn: het voorste deel van de vaan is veel smaller dan het achterste deel zodat de veren niet om hun as slaan tijdens de vlucht. Ze zijn dus veel sterker gespecialiseerd dan nodig zou zijn voor slechts het parachuteren: het afremmen van een val uit bijvoorbeeld een boom. wat een symmetrische veer net zo goed zou kunnen. Een studie uit 2014 concludeerde uit de symmetrische veren bij "Anchiornis" dat de asymmetrische veren van "Microraptor" zich onafhankelijk hadden ontwikkeld in een geval van parallelle evolutie ten opzichte van de vogels.
Als "Microraptor" meer kon dan parachuteren alleen, zijn er twee belangrijke mogelijkheden. De eerste is dat het dier slechts in staat was tot een glijvlucht. In dat geval daalde het van een boom of een rotswand over een vrij korte horizontale afstand af waarbij de vleugels voornamelijk stijf gehouden werden. De tweede mogelijkheid is dat het dier een klappende vlucht kon uitvoeren, aangedreven door de vleugelslag. Over welke hypothese de juiste is, verschillen de wetenschappers sterk van mening. "Microraptor" is het snijpunt geworden van allerlei controverses. Om te beginnen betreft dat het vraagstuk van de oorsprong van de vogels. Dat "Microraptor" minstens kon zweven, lijkt de gedachte te ondersteunen dat vogels dinosauriërs zijn maar betekent misschien ook dat de stamboom aangepast moet worden of dat de definitie van "vogel" moet worden veranderd. Nauw daarmee verbonden is de kwestie van de oorsprong van de vogelvlucht, of die begonnen is bij een boombewoner of juist een grondbewoner en of dat een vogel was of een meer basale vorm. Ten slotte roept de aanwezigheid van lange slagpennen aan de achterpoten, die geen enkele moderne vogel bezit, de vraag op wat hun functie was.
De oorspronkelijke benoemende publicatie uit 2000 wist nog niet van de vleugels af maar wees wel op verschillende kenmerken die gezien werden als een preadaptatie tot vliegen: het kleine formaat en het vermeende vermogen om in bomen te klimmen dat werd afgeleid uit de lage positie van de eerste teen, de lange voorlaatste teenkootjes en de lange voetklauwen met een grote kromming van wel 155° die het mogelijk gemaakt zouden hebben de voet om een tak te klemmen. Norells beschrijving uit 2002 maakte geen keuze voor een model als grondbewoner of boombewoner maar beklemtoonde dat het kleine formaat dat laatste in ieder geval niet uitsloot en dat dit eerdere beweringen van Alan Feduccia weerlegde dat eumaniraptore dinosauriërs te zwaar waren om in bomen te klimmen en daarom niet als stamgroep van de vogels in aanmerking kwamen.
Door de beschrijving van "M. gui" in 2003 werd duidelijk hoe spectaculair het verenkleed was. De beschrijvers stelden dat de slagpennen van armen en benen samen een perfect vleugeloppervlak zouden hebben opgeleverd voor het hele lichaam. Dit zou gebruikt zijn voor een glijvlucht, een tussenfase in de ontwikkeling naar de klappende vlucht van de vogels. De achterpoten zouden daarbij gespreid zijn gehouden, zij het met een enigszins gebogen knie, zodat de veren van de middenvoet in het verlengde kwamen te liggen van die van de onderarm. In wezen zou "Microraptor" dus een tweede paar vleugels hebben bezeten. Opmerkelijk genoeg had Charles William Beebe al in 1915 voorspeld dat de evolutie van de vogelvlucht een glijdende fase met een "Tetrapteryx", een "viervleugel", moest hebben doorgemaakt. Men nam aan dat de staartveren in een groot druppelvormig vlak gedrapeerd waren om het dragend oppervlak tijdens het glijden te vergroten. De levenswijze als glijdende vorm zou aantonen dat "Microraptor" inderdaad een boombewoner was omdat het klimmen naar een zekere hoogte een voorwaarde was om een glijvlucht in te zetten.
Het voorstellen van "Microraptor" als een glijdend dier zou hierna normaal blijven in populair-wetenschappelijke publicaties. Verschillende onderzoekers echter zouden tot de conclusie komen dat het dier echt kon vliegen. In 2002 stelde Stephen Czerkas in het kader van zijn benoeming van "Cryptovolans" dat zulke vormen beter aan het vliegen waren aangepast dan "Archaeopteryx". Hij wees in dit verband op kenmerken die "Archaeopteryx" nog niet bezat: de "alula", die als neusschoep kon dienen om het risico van overtrekken te verminderen, het volledige verbeende borstbeen dat als aanhechting voor sterke vliegspieren kon dienen en de "processus uncinati" die een superieure zuurstofvoorziening garandeerden. Weliswaar waren de armen relatief iets korter maar dat zou gecompenseerd zijn door de zeer lange slagpennen op de hand. Czerkas verwierp in eerste instantie de gedachte dat er slagpennen aan de achterpoten zaten als een illusie; hij meende ook dat die niet nodig waren omdat met een spanwijdte van ongeveer viermaal de romplengte de vleugelbelasting al voldoende laag was om een klappende vlucht mogelijk te maken. Czerkas gebruikte de meer geavanceerde bouw van "Microraptor" als een argument voor de zogenaamde Pauliaanse Hypothese, genoemd naar Gregory S. Paul: dat Dromaeosauridae hoger in de stamboom stonden dan "Archaeopteryx" en dus vogels waren. Zelfs wetenschappers die het hier niet mee eens waren, meenden toch dat "Microraptor" kon vliegen: Luis Maria Chiappe vond dat het kleine formaat, de lange vleugels met slagpennen als bij de vogels en de bouw van de schoudergordel voldoende waren om tot een klappende vlucht te mogen concluderen.
Het vluchtmodel van 2003, dat uitging van een glijdende vorm met gespreide achterpoten, stuitte op veel kritiek: algemeen werd ervan uitgegaan dat de cilindrische dijbeenkop van de theropoden geen spreiding van de achterpoten toestaat. Hoogstens zouden de achterpootveren als een stabiliserend roer kunnen hebben gediend. In 2007 kwam Sankar Chatterjee, bijgestaan door luchtvaartingenieur R. Jack Templin, met een hypothese die het de veren van de achterpoten toch toestond een opwaartse kracht te genereren. Hij nam aan dat, terwijl de veren van kuit naar achteren stonden, wat 40% minder luchtweerstand zou hebben opgeleverd ten opzichte van een onbevederd onderbeen, de lange slagpennen van de voet zijwaarts gehouden werden zodat het dier de bouw had van een tweedekker. Dit zou het dragend oppervlak anderhalfmaal zo groot gemaakt hebben en een vleugelbelasting opgeleverd hebben van 70 N/m², indien IVPP V13352, het holotype van "Microraptor gui", ongeveer een kilo woog. Het was mogelijk dat tijdens de vlucht de voeten met de zool naar boven gehouden werden aan de achterkant van het lichaam zodat een neerwaartse kracht gegenereerd werd om het stampen te dempen maar waarschijnlijker achtte Chatterjee het dat de voeten licht opgetrokken werden gehouden onder het lichaam en dan een opwaartse kracht uitoefenden. Wellicht stond daarbij, net als bij echte tweedekkervliegtuigen, de normale vleugel wat schuiner dan de onderste vleugel, welke "decalage" de voorkant omhoog duwde wat gecompenseerd kon worden door de staart. Chatterjee &amp; Templin berekenden dat als het dier van een dertig meter hoge tak sprong het in een golvende glijvlucht, misschien strakker getrokken door de stabiliserende staart, een boom veertig meter verderop kon bereiken met een hoogteverlies van maar tien meter, ondertussen een snelheid van 13 à 15 m/s bereikend. De studie richtte zich vooral op de mogelijkheid van een glijdende vlucht maar wees ook op het feit dat al bij een snelheid van zes meter per seconde, indien de voorste vleugels een kracht konden uitoefenen die de helft was van een duif van hetzelfde gewicht, een klappende vlucht kon worden ingezet zonder hoogteverlies. In dit verband wees Chatterjee op de hoge en naar buiten gerichte plaatsing van het schoudergewricht, de lange bovenarm, het stevige borstbeen, de "processus uncinati" waarvan hij meende dat ze het indrukken van de borstkas voorkwamen tijdens een neerwaartse vleugelslag, de sterk gebogen ellepijp en derde middenhandsbeen, en de tweede vinger die afgevlakt was om de slagpennen beter te verankeren. Hij meende echter dat "Microraptor" niet van de grond kon opstijgen omdat de voetveren een snelle ren zouden belemmeren en wegens het ontbreken van een "processus supracoracoideus", een uitsteeksel op de schoudergordel dat moderne vogels als een katrol gebruiken om de borstspier de vleugel snel te laten heffen in een steile stijgvlucht. Hij ging voorbij aan de mogelijkheid dat de lange achterpoten "Microraptor" in één sprong voldoende hadden kunnen versnellen, een methode die door de meeste moderne vogels wordt toegepast. Chatterjee berekende dat "Microraptor" als tweedekker niet goed was in parachuteren: het dier zou met een snelheid van 8,7 m/s op de grond vallen, wat potentieel fataal was. Chatterjees hypothese zou weinig bijval vinden en werd door andere paleontologen bijna unaniem als te bizar afgewezen.
In 2006 publiceerde Philip Senter een invloedrijk artikel met als strekking dat zelfs basale vogels, laat staan "Microraptor", onmogelijk op eigen kracht hadden kunnen vliegen. Hij stelde dat als een fossiel niet het extreem omhoog gerichte schoudergewricht toonde van moderne vogels, aangenomen moest worden dat het omlaag gericht was zodat de vleugel niet boven het niveau van de rug geheven kon worden, wat een klappende vlucht uitsloot. Fossielen die toch een hoog schoudergewricht leken te tonen, interpreteerde hij als vervormingen, fossielen met een schijnbaar laag schoudergewricht als weergaven van de ware toestand. Hoewel veel onderzoekers dit een sterke argumentatie vonden, wezen andere de gevolgde redenering af omdat er tussenvormen tussen een laag en een zeer hoog schoudergewricht moeten hebben bestaan en de meest eenvoudige verklaring was dat juist wezens met een nog niet volledig modern vliegapparaat zo'n middelhoog gewricht bezaten. Alle gepubliceerde beschrijvingen van "Microraptor" concludeerden dat het schoudergewricht zijwaarts in plaats van neerwaarts gericht was. In 2012 stelde Jason Brougham, die in het kader van de studie naar specimen BMNHC PH881 een skeletmodel van "Microraptor" reconstrueerde, dat als de schoudergordel de normale vorm had waarbij de ravenbeksbeenderen gescheiden werden door de borstbeenderen en het vrij nauwe vorkbeen op de schouderbladen rustte dit alleen al het schoudergewricht zijwaarts bracht; daarbij paste de schoudergordel alleen op de borstkas als de schouderbladen vrijwel horizontaal lagen. Opvallend is dat Senters hypothese niet gebruikt werd om tot een vermogen tot glijden te concluderen maar juist om een levenswijze als pure bodembewoner te ondersteunen.
Een groep die radicaal de gedachte afwees dat "Microraptor" de bodem nooit verliet, was de zogenaamde BAND ("Birds Are Not Dinosaurs") die de hypothese verwerpt dat vogels dinosauriërs zijn. In de vroege eenentwintigste eeuw was deze groep, na lang fel het tegendeel te hebben beweerd, tot de conclusie gekomen dat ook de dromaeosauriden, waaronder "Microraptor", gezien hun verenkleed geen dinosauriërs waren maar vogels. De BAND is een strikte aanhanger van de school dat de vogelvlucht zich "uit de boom omlaag" heeft ontwikkeld en "Microraptor" zag men als de vertegenwoordiger van een glijdende fase in deze ontwikkeling. In 2010 publiceerde men een studie waarin deze hypothese getoetst was aan de hand van verschillende testmodellen die via een katapult of met de hand gelanceerd waren. Daarbij werd ook het tweedekkermodel van Chatterjee getest. De auteurs vergeleken dit met hun eigen reconstructie van "Microraptor" gebaseerd op specimen LHV 0026: het bekijken van verschillende fossielen had hen tot de overtuiging gebracht dat het dijbeen ongeveer 65 tot 70° zijwaarts geheven kon worden, net als bij verschillende vogels, zodat de "tetrapteryxhouding" met gespreide achterpoten mogelijk was. Hoewel schuin naar beneden gerichte vleugels in principe stabiliteitsproblemen geven, bleek een "tetrapteryx" een stabiele en efficiënte glijder geweest zijn met een glijhoek van 13,7° en een snelheid van ongeveer zes meter per seconde. Het tweedekkermodel, dat een kleinere dragende oppervlakte heeft, deed het iets slechter en had als eigenaardigheid dat het steeds op de achterpoten landde. Het was stabiel mits het zwaartepunt voor de vleugels gebracht werd. Het tetrapteryxmodel bleek sterk richtingsgevoelig voor de hoek van het hoofd wat betekende dat het levende dier door een simpele kopbeweging goed gestuurd kon worden wat lage eisen stelde aan de motorische reflexen. Hoewel het model goed kon glijden, was de luchtweerstand door de lange vleugels hoog: deze hoge vleugelslankheid betekent dat "Microraptor" de aerodynamische eigenschappen had van vogels die op eigen kracht vliegen en niet die van moderne glijdende dieren die typisch een rechthoekige draagvleugel hebben met de lange as in de lengterichting van het lichaam. Dat voorvleugels en achtervleugels van "Microraptor" samen wellicht een compacter profiel vormden, is hiervoor niet relevant, daar de achterste vleugels een eigen voorrand hielden. De auteurs zagen opnieuw de voetveren als een obstakel voor het lopen.
"BANDit" John Ruben verwelkomde de studie uit 2010 als een grote doorbraak in het onderzoek naar de oorsprong van de vogelvlucht. Dat schoot verschillende paleontologen toch in het verkeerde keelgat: Brougham en Stephen Brusatte wezen erop dat het artikel wel stelde dat fossielen aantoonden dat het dijbeen zijwaarts geheven kon worden maar deze fossielen verder niet beschreef. Daarbij waren alle zulke fossielen sterk platgedrukt wat hun nut ter bepaling van de vorm van de dijbeenkop sterk zou verminderen. Het aanvoeren van vermeende aanpassingen bij het heupgewricht van de dromaeosauriden aan een grotere zijdelingse beweegbaarheid, zoals het ontbreken van een antitrochanter of een reductie van de richel boven het gewricht, zou berusten op een onvoldoende kennis van de wetenschappelijke literatuur. Deze kritiek lokte weer een antwoord uit van de auteurs van het oorspronkelijke artikel die stelden dat een publicatie over het heupgewricht in voorbereiding was en dat in ieder geval kleine dromaeosauriden zulke aanpassingen hadden, zoals de toestand bij "Hesperonychus" bewees.
Bij de beschrijving van "M. hanqingi" werd inderdaad ook een nieuwe interpretatie gegeven van de articulatie tussen het dijbeen en het bekken, waarbij de informatie gebruikt werd verworven door een röntgenfoto's van het holotype. De dijbeenkop zou veel te breed geweest zijn voor het eigenlijke heupgewricht en daarom op de die omringende uitholling gelegen hebben. De binnenste bolling van de kop zou een zijwaartse beweging hebben mogelijk gemaakt. Weliswaar was er een cilindrische hals van de dijbeenkop maar men wees op de situatie bij de Filipijnse vliegende kat, "Cynocephalus volans", bij welk glijdende dier ook een duidelijke hals aanwezig is die haaks op de dijbeenschacht staat maar dat toch wegens het bolle uiteinde van de kop de achterpoten flink kan spreiden. Overigens heeft bij "Cynocephalus" de hele kop bijna de vorm van een bol. In 2011 bevestigde een studie door Mimi Koehl dat "Microraptor" een matig goede glijder was, vergelijkbaar met de vliegende eekhoorns in prestaties, waarbij de stand van de achterpoten er weinig toe deed. De manoeuvreerbaarheid kon voornamelijk gevarieerd worden door de hellingshoek van de romp in de luchtstroom te wijzigen. Een studie uit 2013 van Gareth Dyke e.a., gebaseerd op een model uitgerust met echte veren, bevestigde de status van matig goede glijder. Aangenomen werd dat de middenvoetsveren grotendeels zijwaarts uitstaken. De grootste afstand kon worden afgelegd met de achterpoten in een verticale stand. Overigens bleek dat veren voor het pure glijden nauwelijks meerwaarde hadden ten opzichte van een hard en glad continu oppervlak.
Het voorlopige resultaat van de verschillende studies is dat de meeste onderzoekers aannemen dat "Microraptor" kon glijden; slechts een minderheid ziet hem als een pure grondbewoner. Zuiver biomechanisch bezien zou het dier in staat moeten zijn geweest een glijdende vlucht te verlengen door het klappen van zijn vleugels. Het profiel en de complexiteit van het verenkleed passen niet goed bij een simpele glijvlucht. Of het van de grond kon opstijgen, is echter onzeker. De mogelijkheid van een klappende vlucht wordt meestal slechts zijdelings aangestipt wegens de basale positie van "Microraptor": er is volgens de standaardfylogenie nog nooit eerder buiten de clade Aves, de groep die bestaat uit alle afstammelingen van de gezamenlijke voorouder van "Archaeopteryx" en een willekeurige moderne vogel, een dinosauriër gevonden die het echte vliegvermogen zo dicht benadert. Men is dus huiverig daarover al te spectaculaire beweringen te doen en geneigd het dier als "primitief" te zien. Daarbij komt dat de alternatieve Pauliaanse Hypothese stelt dat "Microraptor" zelf een vogel is en andere dromaeosauriden als "Velociraptor" het vermogen tot vliegen verloren hebben. Wie beweert dat "Microraptor" tot een klappende vlucht in staat was, lijkt partij trekken in de controverse daarover. Hoogstens wil men toegeven dat "Microraptor" een aanwijzing vormt dat het vermogen tot glijden of vliegen een veel oorspronkelijker eigenschap is dan men nog op het eind van de twintigste eeuw durfde aan te nemen en dat misschien alle Maniraptora van een glijdende voorouder afstammen die geen vogel was. Ondanks de studies van de BAND is de heersende leer dat de achterpoten niet gespreid konden worden. In 2014 was Boris Sorkin de eerste die uit het totaal van het tot dan toe uitgevoerde onderzoek concludeerde dat "Microraptor" vermoedelijk zowel van de grond kon opstijgen, klimmen als een klappende vlucht uitvoeren. Een studie uit 2016 concludeerde dat een microraptor met een gewricht van zeshonderd gram al kon opstijgen bij een loopsnelheid van 3,8 meter per seconde ofwel 13,68 kilometer per uur, een snelheid die vermoedelijk eenvoudig gehaald kon worden. Door de lange achterpoten was het dier ook in staat om in één sprong het luchtruim te kiezen. Het had van alle theropoden buiten de vogels de beste vliegeigenschappen. Dat de borstspieren niet al te sterk waren, werd gecompenseerd door de lange vleugels. In 2020 concludeerde een studie dat een gewicht van 445 gram waarschijnlijk was en de vleugelbelasting dan voldoende laag was voor een klappende vlucht als de voortstuwende spieren slechts 10% van het lichaamsgewicht uitmaakten; een aandeel van 13 tot 15% werd plausibel geacht. In 2021 stelden Serrano en Chiappe dat de lage vleugelbelasting een onvoldoende voorwaarde was om tot een klappende vlucht te mogen concluderen. Daarop werd geantwoord dat de spierkracht zo behoudend was ingeschat dat die klappende vlucht toch erg waarschijnlijk was, waarbij toegegeven werd dat het model alleen de fase van het opstijgen besloeg, niet de overgang naar een voorwaartse vlucht.
In populair-wetenschappelijke publicaties en documentaires wordt "Microraptor" nogal eens afgebeeld terwijl hij met zijn achterpoten op en neer slaat, dus met een stuwende functie van de achtervleugels. In feite heeft geen enkel wetenschappelijk artikel zo'n mogelijkheid als een reële optie gezien — er zijn overigens ook geen bestaande modelleringen voor gezien het ontbreken van moderne dieren die zo vliegen. Zelfs in het tetrapteryxmodel zou "Microraptor", ook als we aannemen dat het achterwaarts gerichte schaambeen de verankering vormt voor spieren die een voldoende krachtige neergaande adductie van het dijbeen kunnen bewerkstelligen, de achterpoten in de opgaande abductie niet tot een horizontale stand kunnen heffen. Het bewegingstraject zou aldus te kort zijn om veel stuwkracht te kunnen leveren of zelfs om op tijd de correcte vloeiing van de luchtstroom op gang te brengen. Daarbij is het de vraag of het dijbeen voldoende om zijn lengteas kon draaien om de voorrand van de achtervleugel steeds de juiste invalshoek in de luchtstroom te geven. Werden de achterpoten daarentegen in een verticale stand gehouden dan konden ze, door ze naar voren uit te slaan, met hun slagpennen wel een stuwend vermogen leveren maar geen dragend vermogen. Het tweedekkermodel van Chatterjee ondervangt deze moeilijkheid, althans voor de voetveren, en zou het mogelijk maken de invalshoek te controleren door de voetstand te variëren, maar zou enorme stabiliteitsproblemen geven. Paste "Microraptor" deze methode toe dan was hij geen primitieve vlieger maar een ware luchtacrobaat. In 2012 werd door Justin Hall, in navolging van een eerdere hypothese door G.S. Paul, gesteld dat manoeuvreerbaarheid van groot belang zou zijn voor een actieve jager met smalle vleugels in een bosrijke omgeving en dat de slagpennen van de achterpoot gebruikt werden om nauwe bochten te maken door één poot op te heffen en de ander verticaal te laten. Nog wendbaarder zou het dier worden door de stijve staart plotse bewegingen te laten maken. Dat "Microraptor" in ieder geval niet simpelweg een kortdurende primitieve overgangsfase vormde, blijkt uit de vondst van de ruim dertig miljoen jaar oudere "Anchiornis" die ook lange slagpennen aan zijn achterpoten had. Deze bouwvorm was dus kennelijk zeer succesvol.
Lopen en klauteren.
"Microraptor" heeft, hoewel de tenen opvallend kort zijn, zeer lange achterpoten met een scheenbeen dat veel langer is dan het dijbeen. Zulke eigenschappen worden meestal gezien als aanwijzingen voor een vermogen hard te rennen. Een levenswijze als rennende grondbewoner wordt ook aangenomen voor zijn directe dromaeosauride verwanten. Bij de beschrijving van "M. zhaoianus" in 2000 meende men dat "Microraptor" desalniettemin een boombewoner was. Bij de beschrijving van "M. gui" stelde men zelfs dat de lange slagpennen op de middenvoet een belemmering bij het lopen moesten zijn geweest en dat het hierom vrijwel uitgesloten was dat het een grondbewoner betrof. Het tweedekkermodel dat Chatterjee in 2007 voorstond, met zijwaarts gerichte voetveren, lijkt het op het eerste gezicht helemaal onmogelijk te maken zich stappend voor te bewegen, maar hij nam aan dat een pees de voetveren naar boven kon doen inklappen zodat ze minder in de weg zaten. Een bijkomend probleem is dat de hand bij "Microraptor" niet zo sterk ingeklapt kon worden als bij moderne vogels; hierdoor dreigden de zeer lange slagpennen van de voorvleugel bij het lopen over de grond te slepen. Onderzoekers die Senters hypothese uit 2006 volgen, dat de vleugels niet klappend geheven konden worden, zijn typisch aanhangers van de "van-de-grond-omhoog"-school die aanneemt dat er tijdens de ontwikkeling van de vogelvlucht geen fase als boombewoner is geweest. Daarbij zou in dat geval zelfs "Microraptor" nog niet het begin kunnen vertegenwoordigen van het gebruik van de veren als middel om omhoog te komen: het zeer volledige en bijna perfect modern georganiseerde verenkleed met asymmetrische slagpennen moet dan een aanpassing zijn aan een doel dat buiten het vliegen ligt. Het is niet eenvoudig gebleken zo'n doel te bedenken. Meestal moet men terugvallen op seksuele selectie als verklaring, wat, omdat ieder mogelijk kenmerk in principe hierdoor uitgeselecteerd kan worden, weinig meer is dan een beroep op toeval.
Neemt men wel een levenswijze als boombewoner aan, dan roept dat de vraag op in hoeverre "Microraptor" aanpassingen bezat om te klimmen. Dit is een zeer controversieel onderwerp. Er is over kleine basale theropoden in het algemeen beweerd dat ze bijzonder slecht konden klauteren vanwege hun onvermogen tot pronatie van de onderarm, een stijve romp en een voet die niet zijwaarts gedraaid kon worden. Chatterjee heeft tegengeworpen dat theropoden niet getoetst moeten worden aan de criteria die klimmende zoogdieren kenmerken: hun inderdaad andere lichaamsbouw leidde ertoe dat ze heel eigen methoden ontwikkeld kunnen hebben die we vooral bij de dromaeosauriden zien. De gesupineerde handen, die steeds de palmen naar binnen richtten, hadden een stam kunnen omklemmen, de sikkelklauw kon als stijgijzer dienen en de stijve staart kon het lichaam ondersteunen. Voor "Microraptor" in het bijzonder geldt dat als het tetrapteryxmodel correct is, de achterpoten spreidbaar waren en om een stam hadden kunnen worden geslagen. Moderne theropoden, de vogels, bevinden zich overigens vaak in een boom en klimmen dan zelden in een stam omhoog maar hoppen van tak tot tak. De korte tenen van "Microraptor" hadden zeer sterk gekromde klauwen, een kenmerk dat typisch is voor boomvogels die zich daarmee aan takken verankeren. Bij moderne vogels is ook de eerste teen opponeerbaar zodat een tak omklemd kan worden, een peesmechanisme kan de teen ook in die positie blokkeren zodat het dier slapend kan roesten. De eerste teen had bij "Microraptor" echter niet dezelfde functie. Weliswaar stak hij schuin naar achteren maar de klauw was schuin naar voren en buiten gericht; de achterwaartse oriëntering bij moderne vogels wordt veroorzaakt door een verdraaiing van de schacht van het eerste middenvoetsbeen, die bij "Microraptor" ontbrak. De eerste teen werd wellicht gebruikt voor een zijdelingse steun; bij "Archaeopteryx", die in wezen dezelfde voetvorm had, is wel aangenomen dat de lange vierde teen naar boven en voren buigend tot de eerste teen reikte zodat een schuin op voet staande dunne twijg omvat kon worden. Paul heeft gesteld dat een grijpende functie van de voet minder belangrijk was omdat het dier zich ook met de lange kromme klauwen van de hand aan takken kon vasthouden.
Voortplanting.
Van "Microraptor" zijn geen nesten of eieren bekend. Evenmin is er een zeer duidelijke seksuele dimorfie. Het grote aantal nog onbeschreven exemplaren maakt het echter waarschijnlijk dat er wijfjes gevonden worden met eieren in de eierleiders welke vondst het mogelijk zou maken variaties in de skeletbouw en de kleurtekening met de sekse in verband te brengen. De gloed op het zwarte verenkleed, beschreven in 2012, werd verklaard als een verfraaiing ten bate van de seksuele selectie. Dit werd echter ook weer betwijfeld op grond van een vermeende nachtelijke levenswijze die werd afgeleid uit de grote scleraalring in het oog. De aanwezigheid van individuen van verschillende grootte, indien niet het gevolg van een soortonderscheid, kan het mogelijk maken groeicurves op te stellen. Het grote aantal vondsten is wel verklaard door aan te nemen dat "Microraptor" in groepen, of zwermen, leefde.
Voedsel.
De meeste theropoden waren en zijn roofdieren. De groep waar "Microraptor" toe behoorde, de Dromaeosauridae, lijkt sterk te zijn gespecialiseerd in een carnivore levenswijze. Toch is dat niet helemaal vanzelfsprekend: de ruimere groep van de Maniraptora bevat veel deelgroepen met een volledig of gedeeltelijk herbivoor dieet. Nauwe verwanten van de Dromaeosauridae, namelijk de Troodontidae en de vogels, omvatten ook soorten die alleseter zijn of planteneter. De bouw van "Microraptor" biedt twee duidelijke aanwijzingen over zijn dieet. Allereerst betreft het een vrij klein, maar ook warmbloedig, dier dat zeer energierijk voedsel nodig had. Alleen vlees of zaden konden voldoende energie leveren. Op de tweede plaats zijn de tanden nog vrij groot en zyfodont: met een dolkvorm. Hun voorrand is dus niet extreem naar achteren gekromd zodat ook zaden vermalen konden worden en evenmin zijn ze kegelvormig om insectenpantsers te kraken. Kennelijk joeg "Microraptor" op kleine gewervelden.
De conclusies die uit de bouw getrokken kunnen worden, zijn bij "Microraptor" bevestigd door direct bewijs in de vorm van gefossiliseerde maaltijden die nog in de buikholte aanwezig waren. Roofdieren sterven vaak met hun laatste prooi nog in de maag of darmen; de aslagen van de Liaoning kunnen deze resten even volmaakt bewaren als die van het dier zelf. De enorme hoeveelheid aan gevonden exemplaren maakte het onvermijdelijk dat er fossielen zouden opduiken met botten in het spijsverteringskanaal. In 2010 werd gemeld dat het holotype van "M. zhoaianus" in de buik schedelfragmenten, wervels en zelfs een hele voet had, vermoedelijk van een zoogdier dat leek op "Eomaia" of "Sinodelphys". De prooi had een geschatte lengte van acht centimeter en een gewicht van twintig à vijfentwintig gram. Afgaande op de vlakke voetklauwen ging het om een grondbewonend dier.
Het eten van grondbewonende zoogdiertjes lijkt de hypothese te bevestigen dat "Microraptor" zelf ook een grondbewoner was. In 2011 werd echter een tweede exemplaar met buikinhoud gemeld waarvan de maaltijd in een heel andere richting wees. Specimen IVPP V17972, een groot dier, bleek in de buikholte resten te hebben, een linkerarm en beide voeten, van een vogel, vermoedelijk een lid van de Enantiornithes, meer bepaald de Cathayornithiformes. Het fossiel vertegenwoordigt hiermee de eerste vondst van een vogel in de buik van een andere dinosauriër. De resten waren van een volwassen dier met een geschat gewicht van zestig à zeventig gram; de botten toonden geen sporen van vertering dus de maaltijd moet vrij kort voor de dood van het roofdier hebben plaatsgevonden. De voeten bevonden zich vrij vooraan, de arm lag meer achter in de buikholte. Aangezien het prooidier een boombewonende vogel was, werd het fossiel aangevoerd als bewijs dat ook "Microraptor" in de bomen leefde en daarbij dat hij een actieve jager was, in staat om volwassen vogels te overweldigen. Dit zou ook een ondersteuning zijn van het "uit de boom omlaag"-model van de oorsprong van de vogelvlucht. Andere onderzoekers wezen er echter op dat de vogel ook op de grond zou kunnen zijn gevangen zoals geïllustreerd wordt door de in 2012 gemelde vondst van een exemplaar van de grondbewonende compsognatide "Sinocalliopteryx" dat ook een vogel in de buik had.
In 2013 werd de vraag wat het normale voedsel van "Microraptor" vormde nog eens ingewikkelder gemaakt door het melden van specimen QM V1002, aangeduid als het grootste tot dan toe beschreven exemplaar van "M. gui". Iets voor het bekken van dit exemplaar, over een lengte van drie ribben, bleek zich een dichte ovale massa van uiteengevallen vissenbotten en -schubben te bevinden. Deze bestond uit voornamelijk uit stekels, vinnen en ribben maar ook twee wervellichamen en wellicht schedeldelen. De halfverteerde massa bevond zich vermoedelijk in de nuchtere darm. Het ging waarschijnlijk om resten van een beenvis. In dit verband werden het ontbreken van kartelingen op de voorrand van de tanden en de voor de kaakrand schuin uitstekende twee voorste tanden van de onderkaak gezien als mogelijke aanpassingen aan een visetende levenswijze. Men gaf toe dat de vis ook als aas aan de kant zou kunnen zijn gevonden maar de snelle rottingstijd van kleine viskarkassen werd daarvoor als een tegenargument gezien. Dat "Microraptor" de vis vliegend ving, werd minder waarschijnlijk geacht omdat de eerste teen geen echte grijpende functie had — maar men stipte de mogelijkheid aan dat de sikkelklauw van de tweede teen hiervoor gebruikt werd. Het gebruik van vis als voedselbron kan ook verklaren waarom "Microraptor" zo algemeen was in de lagen van de Jiufotang die grotendeels uit meerafzettingen bestaan. Volgens Paul maakt dat het ook onwaarschijnlijk dat "Microraptor" slechts kon glijden, een bewegingswijze die niet zo nuttig is voor een viseter.

</doc>
<doc id="25981" url="https://nl.wikipedia.org/wiki?curid=25981" title="Slowscantelevisie">
Slowscantelevisie

Slowscantelevisie (afgekort SSTV) is een vorm van televisie die wordt gebruikt door zendamateurs. Bij SSTV wordt één zwart-witbeeld in ongeveer 7 seconden tijd overgezonden. Tegenwoordig stuurt men meestal beelden met kleur met resolutie 320x256, wat dan ongeveer 2 minuten duurt. Hierdoor is het dus alleen geschikt voor stilstaande beelden.
Door de lage snelheid is het signaal geschikt om over een normaal spraakkanaal te versturen zoals een radiozender met een audio-bandbreedte van 3 kHz. Hierdoor is SSTV zelfs geschikt om over de HF-banden te worden verstuurd.
SSTV is eind 1957 ontwikkeld door Copthorn MacDonald (YV2CM). De eerste apparatuur werd in de herfst van 1957 getest op de 11 meterband. De eerste gepubliceerde beschrijving van het systeem was het artikel in twee delen in QST, dat in de augustus- en septembernummers verscheen.
Naast SSTV is er ook nog ATV, amateurtelevisie, dat voldoet aan de normen voor "normale" tv-zenders. Met ATV wordt wel een bewegend beeld uitgezonden.
Werking.
Om SSTV te verzenden en ontvangen, wordt er bijna altijd gebruikgemaakt van een pc met een geluidskaart. De computer zet een afbeelding om in een SSTV-signaal door iedere kleur zijn eigen toonhoogte te geven en zo rij voor rij de afbeelding te versturen met een zender. Aan de andere kant wordt het signaal opgevangen met een geschikte ontvanger, en via de lijningang van een geluidskaart in een computer wordt het met speciale software weer omgezet naar een afbeelding.
SSTV-modi.
SSTV kan uitgezonden worden in verschillende "modi".
Robot, Martin en Scottie zijn de meest bekende en gebruikte.
In Europa gebruikt men meer Martin en in de Verenigde Staten en Japan gebruikt men vaker Scottie.
Er zijn nog vele andere modi, maar deze worden bijna nooit gebruikt.
Gebruik op de WARC-banden uitsluitend de volgende, smalbandige SSTV-modes: MP73-N, MP110-N en MP140-N:
Contacten leggen.
Net zoals bij elke hamradiomodus kan iemand twee dingen doen om een QSO (gesprek) te voeren. Men kan "CQ (algemene oproep) roepen" op een oproep-frequentie: dit wordt gedaan door een afbeelding te sturen met daarbij de tekst CQ of CQSSTV en de eigen call-sign. Een ander station kan dan de oproep beantwoorden. Men kan ook "luisteren" op een oproep-frequentie en een CQ-oproep beantwoorden.
Vermogens.
Sommige zenders en versterkers kunnen hun volledige vermogen niet voor langere tijd gebruiken zonder oververhit te raken.
Jargon.
Zoals bij elke hamradiomodus wordt er ook bij SSTV gebruikgemaakt van de 'Q-code' en andere afkortingen zoals 73 (groeten), de (van), TNX (bedankt). Amateurs gebruiken dit deels uit gewoonte maar ook om plaats te besparen. Voorbeeld: "TNX QSO, QRT, 73 de AB1CDE". Dit wil zeggen "Bedankt voor het gesprek, ik stop met uitzenden, groetjes van AB1CDE"
Ontvangstrapport.
Een ontvangstrapport, bij SSTV ook wel RSV-rapport genoemd, wordt vaak verzonden bij het antwoorden van een oproep. RSV staat voor Readability (leesbaarheid), Signal Strength (signaalsterkte) en Video Quality (beeldkwaliteit).
De maximumscore die aan een ontvangen beeld kan gegeven worden, is dus R5, S9 en V5. Dit doet men in één getal, bijvoorbeeld: "AB1CDE 595 de FG2HIJ". Hier geeft FG2HIJ een score van R5, S9 en V5 aan AB1CDE, wat dus wil zeggen dat FG2HIJ het beeld perfect ontvangen heeft met een sterk signaal.
Luisteren.
Om te luisteren op de hamradio-frequenties is er in de meeste landen geen vergunning vereist. Luisteramateurs kunnen dus meeluisteren en beelden ontvangen. Ze mogen echter zelf geen beelden uitzenden.
SSTV-gedragsregels.
Een aantal good practices:
Halve beelden met een klein beetje tekst zijn niet gewenst. Hierdoor moet de software van het tegenstation steeds opnieuw beginnen en dit haalt logboeken overhoop.

</doc>
<doc id="25982" url="https://nl.wikipedia.org/wiki?curid=25982" title="Amateurtelevisie">
Amateurtelevisie

Amateurtelevisie (ATV) is een vorm van televisie die werkt volgens dezelfde technische standaarden als normale televisie, maar werkt op een frequentieband die voor normale televisietoestellen niet worden gebruikt. Sommige televisieapparaten kunnen echter ook tussenbanden gebruiken en kunnen zo ook ATV laten zien. ATV wordt gebruikt door zendamateurs (die daarvoor een vergunning hebben) op de frequentiebanden vanaf de 70cm-amateurband (boven de 430 MHz).
ATV is bedoeld voor communicatie tussen zendamateurs en dus niet bedoeld om een omroep na te bootsen.
Amateurtelevisie bestaat in twee vormen: analoog en digitaal (ook wel DATV, digitale amateurtelevisie genaamd).
Analoog kan er op twee wijzen worden gemoduleerd: in AM of FM. Bij ATV-televisie gebruikt men een AM-signaal waarvan men slechts één zijband volledig uitzendt zoals bij een telefonie-SSB-zender (SSB staat voor 'single side band'). De andere zijband wordt slechts gedeeltelijk uitgezonden. Dit om de bandbreedte v.h uitgezonden signaal te beperken. Deze manier van moduleren is alom gebruikt geweest door de televisie-omroepzenders, en is het oudste systeem en in vele landen voor radioamateurs.
FM-modulatie wordt gebruikt op de hogere frequenties vanaf de 23cm-band (1240-1300 MHz). Andere populaire frequenties zijn de 13cm-band (2300-2400 MHz), de 3cm-band (10 GHz) en de 6cm-band (5600 MHz). FM-modulatie voor televisie kwam maar goed op gang bij gebruik van de satellieten, waarbij ATV'ers dikwijls gebruikmaken van oude afgedankte en gewijzigde LNB's om ontvangst van 10GHz-signalen mogelijk te maken.

</doc>
<doc id="25983" url="https://nl.wikipedia.org/wiki?curid=25983" title="World Radiocommunication Conference">
World Radiocommunication Conference

De World Radiocommunication Conference (WRC) is onderdeel van de ITU en beslist op wereldniveau over toewijzing van radiofrequentiebanden aan onder andere Radioamateurs. Het WRC komt ongeveer elke 3 tot 5 jaar samen om de radiowetgeving te controleren en te wijzigen waar nodig. Voor 1993 heette de conferentie WARC (World administrative radio conference). In 1992 werden een aantal herstructureringen doorgevoerd binnen het ITU en de WARC conferenties werden de WRC conferenties.
De IARU vertegenwoordigt in de WRC de zendamateurs. Andere partijen zijn onder andere de telecommunicatiebedrijven, maar ook elektronicafabrikanten. De ITU vertegenwoordigt de overheden in de vergadering. De ITU wijst uiteindelijk de frequenties toe aan de verschillende diensten, zoals scheepvaart, luchtvaart, overheid, zendamateurs, noodverkeer enzovoort.
De toewijzing van frequentiebanden door de ITU gebeurt per administratieve regio: de wereld is in 3 delen verdeeld:

</doc>
<doc id="25984" url="https://nl.wikipedia.org/wiki?curid=25984" title="International Amateur Radio Union">
International Amateur Radio Union

De International Amateur Radio Union (IARU) is in 1925 opgericht door landelijke organisaties van zendamateurs om de belangen van deze groep bij het toewijzen van radiofrequenties tijdens het WARC-overleg te behartigen. In de IARU is per land één zendamateur-vereniging vertegenwoordigd. Voor Nederland is dat de VERON en voor België de UBA.
De IARU is op wereldniveau gesprekspartner voor de radio-zendamateurs.

</doc>
<doc id="25985" url="https://nl.wikipedia.org/wiki?curid=25985" title="Millimetergolf">
Millimetergolf



</doc>
<doc id="25987" url="https://nl.wikipedia.org/wiki?curid=25987" title="Super-high frequency">
Super-high frequency

Met super-high frequency of SHF worden frequenties in het radiospectrum aangeduid tussen 3 en 30 GHz. De radiogolven hebben een golflengte van 10 tot 100 millimeter en worden daarom ook wel centimetergolf genoemd. De SHF-band wordt met name gebruikt voor straalverbindingen en satellietverkeer. Bij omroepsatellieten bijvoorbeeld is de frequentie van de uplink 14 GHz en van de downlink 12 GHz.
Voor transport van deze hoge frequenties wordt soms gebruikgemaakt van coax-kabel, maar vanwege de hoge verliezen bij coax ook van golfpijpen. Als antenne kan, afhankelijk van de toepassing en de frequentie, een schotelantenne of een rasterantenne dienstdoen.
Sinds 2009 zijn ook draadloze lokale netwerken op basis van 802.11n (wifi) in deze band te vinden, en wel rond de 5 GHz. Deze band wordt gebruikt als aanvulling van de zeer drukke en storingsgevoelige 2,4 GHz-band die tevens in de oudere standaarden 802.11b en 802.11g gebruikt wordt.

</doc>
<doc id="25988" url="https://nl.wikipedia.org/wiki?curid=25988" title="Ultra High Frequency">
Ultra High Frequency



</doc>
<doc id="25989" url="https://nl.wikipedia.org/wiki?curid=25989" title="MF (radiospectrum)">
MF (radiospectrum)



</doc>
<doc id="25990" url="https://nl.wikipedia.org/wiki?curid=25990" title="Microraptor gui">
Microraptor gui



</doc>
<doc id="25991" url="https://nl.wikipedia.org/wiki?curid=25991" title="Kortegolf">
Kortegolf



</doc>
<doc id="25992" url="https://nl.wikipedia.org/wiki?curid=25992" title="Middengolf">
Middengolf

De middengolf is een deel van het radiospectrum dat wordt gebruikt voor radio-omroep, en valt binnen het MF-frequentiegebied. De band wordt tegenwoordig vaak aangeduid als MW (MittelWelle/MediumWave).
De ook gebruikte afkorting AM (AmplitudeModulatie), naar de gebruikte modulatietechniek, is geen synoniem van MW, want op de lange en korte golf wordt ook gebruik gemaakt van AM.
De door de omroep gebruikte middengolf-band loopt van 531 kHz tot 1602 kHz (in Europa, Afrika en Azië), tot 1715 kHz (binnen Noord-Amerika).
Het raster (de frequentie-afstand tussen twee zenders) bedraagt volgens internationale afspraak 10 kHz op het Amerikaanse werelddeel en 9 kHz elders. Veel moderne synthesiserontvangers kunnen alleen worden afgestemd op frequenties die een veelvoud zijn van 9 of 10 kHz, afhankelijk van het werelddeel waarvoor de ontvangers gemaakt zijn.
Kenmerkend voor deze band is dat het signaal verder reikt dan op de FM-band, doordat voor FM een veel kortere golflengte wordt gebruikt. MF-signalen kunnen honderden kilometers ver weg ontvangen worden. Na zonsondergang wordt tevens voortplanting als ruimtegolf mogelijk, waardoor zeer ver gelegen middengolfstations te ontvangen zijn.
Dit is een voordeel en een nadeel; in grote delen van Europa zijn 's nachts Nederlandse en Vlaamse zenders te ontvangen, maar de ontvangst van die zenders wordt in de nacht slechter in eigen land, omdat de storing door andere zenders toeneemt.
Veel radiotoestellen waren vanouds voorzien van een afstemschaal met de namen van veel zenders.
Tot in de jaren 60 was de middengolf het populairste golflengtegebied. Daarna kozen de meeste radiostations voor FM, die een betere ontvangstkwaliteit geeft.
Golflengte en frequentie.
Tot de jaren zeventig werden radiozenders met hun golflengte aangeduid. Zo zond Radio Veronica uit op zee op de golflengtes 192 meter en daarna 538 meter, resp. 1562 en 557 kHz. Aan deze laatste golflengte dankt radiostation 538 zijn naam. Toen Hilversum 3 t/m 1978 uitzond op de 674 kHz op de middengolf, werd in een jingle vaak gesproken over "The Big Four-Four-Five", de 445 meter (vanaf 1978 werd dit 675 kHz - 444 m).
In later jaren werden radiozenders aangeduid met hun frequentie (hoewel men vaak nog het woord 'golflengte' gebruikt, bijvoorbeeld "De golflengte is 747 kHz"). Een voorbeeld daarvan is de zender HitRadio 1224, waarbij het getal 1224 slaat op de frequentie van 1224 kHz (245 meter).

</doc>
<doc id="25994" url="https://nl.wikipedia.org/wiki?curid=25994" title="Amber (Suske en Wiske)">
Amber (Suske en Wiske)

Amber is een stripverhaal uit de reeks van Suske en Wiske. Het is geschreven door Paul Geerts en gepubliceerd in De Standaard van 8 december 1997 tot en met 30 maart 1998. De eerste albumuitgave was op 2 februari 1999.
Het verhaal.
Professor Barabas en zijn assistenten Kloef en Kappers ontdekken op Mount Chamberlin een 250 000 jaar oude, ingevroren neanderthalerbaby. Kloef en Kappers willen experimenteren met het schepseltje, maar de professor weigert medewerking. De mannen slaan professor Barabas neer en vluchten naar Calgary. De vrienden worden via een e-mail van de situatie op de hoogte gebracht en ze reizen met de gyronef naar Alaska. De professor vertelt echter niet wat er gestolen is door het duo. 
Kloef en Kappers verbergen hun kist aan boord van een toestel van Martinair en bedreigen de piloot, waarna het gekaapte toestel vertrekt. De vrienden moeten een noodlanding maken met de gyronef en ze vliegen met een KLM-toestel achter het Martinair-vliegtuig aan. Jerom kan de boeven verslaan en beide toestellen keren terug naar de luchthaven. De gyronef is hersteld en de kist wordt naar het laboratorium van professor Barabas gebracht. Barabas laat zien dat er een 250 000 jaar oude baby in zit die levensvatbaar is. De professor vertelt dat de moeder ook gevonden is, maar niet levensvatbaar bleek te zijn. De baby wordt Amber genoemd en met elektrische impulsen tot leven gewekt. De vrienden besluiten de baby samen op te voeden. Amber maakt Schanulleke stuk en vecht met de kat van de buren, Lambik gaat pampers kopen en de gezusters Kletskous zien hem in de winkel. Tante Sidonia repareert Schanulleke en het popje kan opeens praten en wil bij Amber zijn. De vrienden horen op televisie dat de assistenten van professor Barbabas uit de gevangenis zijn ontsnapt en proberen Amber te pakken in het park. Schanulleke blijft achter en wordt gevolgd door de mannen als ze weer naar huis loopt. De peuter Amber zorgt voor veel problemen in het huis en de vrienden besluiten haar tot twaalfjarige om te vormen met de snelgroeier. Wiske is blij een vriendinnetje te krijgen, maar Amber blijkt meer interesse voor Suske te hebben. Wiske is al snel weer jaloers op het meisje.
Wiske kleedt zich om en neemt een hanekam, maar Suske vindt dit maar belachelijk en gaat met Amber naar de film. Kappers gaat in vermomming naar professor Barabas, maar de professor ontmaskert hem. Kloef is ook bij de professor en de mannen binden de professor vast en willen Amber onderzoeken. Er wordt een bom bij de professor achtergelaten. De professor kan zijn vrienden waarschuwen en de bom wordt door Lambik op de auto van de schurken gegooid. Wiske is jaloers op Suskes interesse voor Amber en legt het meisje opnieuw onder de snelgroeier, waarna Lambik veel interesse in de mooie vrouw krijgt. Jerom komt terug van een reis en Amber vindt hem knapper dan Lambik en leest Suske en Wiske-albums met Jerom. Jerom vertelt dat hij veranderd is sinds het avontuur "De dolle musketiers", hij krijgt dan zijn oude uiterlijk terug en praat weer zoals vroeger. Jerom en Amber gaan naar de Ardennen en Jerom maakt een grot voor Amber en zichzelf. De boeven werpen een dieptebom in het stuwmeer en waarschuwen de media. De vrienden zien de berichten op televisie en ze gaan snel naar de Ardennen, ze zien dat de politie en het leger het stuwmeer omsingeld hebben en vragen de generaal wat er aan de hand is. Lambik besluit de bom te zoeken en gaat met een duikuitrusting het meer in, er zijn nog twintig minuten voordat de bom tot ontploffing komt. Het leger bestookt de grot van Jerom en Amber met explosieven en het leger wordt verjaagd door een woeste Jerom. Suske, Wiske en tante Sidonia houden Jerom tegen en vertellen dat Lambik in het meer naar de bom duikt, maar dan zien de vrienden een ontploffing in het water. Kloef en Kappers worden gevangengenomen door het leger en Lambik verschijnt ongedeerd op de wal. Amber wil graag terug naar haar eigen tijd en wordt met de teletijdmachine weggeflitst. Jerom gaat met Amber mee, maar verschijnt even later weer in de cabine. Jerom vertelt dat hij een komedie speelde om Lambik te plagen, maar hij heeft Amber nog wel een kusje gegeven.

</doc>
<doc id="25996" url="https://nl.wikipedia.org/wiki?curid=25996" title="Jurisprudentie">
Jurisprudentie

Jurisprudentie is het geheel van rechterlijke beslissingen in een bepaald rechtsstelsel. De term wordt ook gebruikt in specifieke zin voor de in een rechtstelsel heersende opvatting inzake ene bepaalde rechtsvraag zoals deze blijkt uit rechterlijke beslissingen in hogere instantie(s). Jurisprudentie vormt een aanknopingspunt voor rechters om te oordelen in latere soortgelijke gevallen en voor rechtsgeleerderden en mensen uit de rechtspraktijk, om een juridische mening te vormen over een bepaald onderwerp.
De belangrijkste uitspraken van Nederlandse rechterlijke colleges worden gepubliceerd in vaktijdschrijften als Nederlandse Jurisprudentie, AB Rechtspraak Bestuursrecht, Jurisprudentie Arbeidsrecht (JAR) of het Nederlands Tijdschrift voor Fiscaal Recht. Verder verzorgt in Nederland de overheid sinds 2012 de online publicatie van een brede selectie aan rechterlijke uitspraken op de website rechtspraak.nl. Dit gebeurt geanonimiseerd.
Etymologie.
De oudst bekende vermelding van het woord jurisprudentie in het Nederlands dateert van 1575. Het woord was afgeleid van het Laatlatijnse 'iurisprudentia' en had toen de betekenis 'rechtsgeleerdheid, rechtskunde'. Na 1700 verschoof de betekenis naar 'rechtsopvatting, toegepast recht'.
Belang voor de rechtsvorming.
Jurisprudentie speelt een belangrijke rol in de ontwikkeling van het recht, naast annotaties, de conclusies van de Advocaat-Generaal bij de Hoge Raad en wetenschappelijke literatuur. Praktijkmensen ontlenen er argumenten aan voor andere rechtszaken, wetenschappers werken de redeneringen uit of leveren gefundeerd commentaar in een wetenschappelijk artikel, andere rechters gebruiken het als reflectie op hun eigen beslissingen, en politici en betrokken burgers kunnen het als indicatie zien voor mogelijke veranderingen of misstanden in de maatschappij.
In processtukken en juridische artikelen is het belangrijk eenduidig naar jurisprudentie te kunnen verwijzen. Daarom is het van groot belang dat jurisprudentie wordt gepubliceerd en een bepaalde uitspraak kan worden teruggevonden. In Nederland krijgen gerechtelijke uitspraken, en ook conclusies van het parket van de Hoge Raad, sinds 28 juni 2013 een ECLI-nummer volgens een binnen de EU bestaand gestandariseerd systeem voor de aanduiding van een rechterlijke uitspraak, de European Case Law Identifier. Sinds 2016 kan via het justitieportaal van de Europese Unie naar alle gepubliceerde uitspraken met een ECLI-nummer worden gezocht.
Rol in een rechtstelsel.
Het belang dat aan jurisprudentie wordt gehecht, verschilt per rechtsstelsel. In het Belgisch en Nederlandse rechtsstelsel, die tot het continentaal recht worden gerekend, worden de rechtsregels door de volksvertegenwoordiging in wetgeving vastgelegd en jurisprudentie dient om de wetten 'in te kleuren'. In een common law-stelsel, zoals bijvoorbeeld het Verenigd Koninkrijk en de Verenigde Staten dat kennen, geldt de grondregel dat de rechtsregels uit de rechtspraak dienen voort te vloeien.
Continentaal recht.
Het continentaal recht wordt gehanteerd op het Europese continent, in Latijns-Amerika en delen van Azië en Afrika. Onder het continentaal recht is de rechter in principe gebonden aan de regels vastgehouden in wetgeving. Nationale wetgeving wordt door de volksvertegenwoordiging vastgesteld, meestal na uitgebreide overwegingen en parlementaire discussie. De wetten specificeren de zaken die voor een rechter kunnen worden gebracht, de toepasselijke procedure, en in het strafrecht de passende straf voor elke overtreding of misdrijf. Landen waarin het continentaal recht wordt toegepast zijn terughoudend als het gaat om de rechtskracht van jurisprudentie. Het is in beginsel niet aan de rechter om wettelijke regels te kunnen creëren; deze functie behoort aan de wetgever. Jurisprudentie speelt alleen een rol als de wet niet in een oplossing in de voorliggende zaak voorziet. De rechter interpreteert dan de bestaande wet, mede gebruikmakend van uitspraken in andere rechtszaken. Aldus preciseert een rechterlijk college wet- en regelgeving.
Common law.
In de meeste Angelsaksische landen geldt de common law. In dat stelsel wordt bij elke nieuw aangespannen rechtszaak uitgegaan van het principe dat gelijksoortige rechtszaken behandeld moeten worden volgens consistente en principiële regels, zodat ze tot een gelijksoortig resultaat leiden ("stare decisis"). In het geval dat partijen van mening verschillen over welke rechtsregels van toepassing zijn, bestuderen de rechters de jurisprudentie van soortgelijke zaken in het verleden. Als een bevoegde rechtbank in een vergelijkbare zaak een uitspraak heeft gedaan, zijn rechters gehouden zich een oordeel te vormen naar analogie van de redenering die destijds is gevolgd. Alleen als de rechtbank vindt dat de zaak fundamenteel verschilt van alle voorgaande zaken, hebben de rechters de bevoegdheid en de plicht een nieuwe uitspraak te doen ("matter of first impression"). Met deze uitspraak creëren de rechters nieuwe jurisprudentie, die bindend is in toekomstige zaken.

</doc>
<doc id="25997" url="https://nl.wikipedia.org/wiki?curid=25997" title="Sexbierum">
Sexbierum

Sexbierum (Fries: "") is een dorp in de gemeente Waadhoeke, in de Nederlandse provincie Friesland. Sexbierum ligt tussen Franeker en de Waddenzeekust. Het vormt met Pietersbierum een dubbeldorp. Het dorp ligt aan de N393. De Opvaart loopt van Harlingen tot aan Sexbierum. 
In telde het dorp inwoners. De voormalige buurtschap "Sexbierumerhorn" ten noorden van Sexbierum was deel van de Hornestreek en was tot 20ste eeuw een de buurtschap .
Geschiedenis.
Sexbierum is ontstaan op een terp op een kwelderwal langs de Waddenzee. 
Het dorp wordt mogelijk in 1139 vermeld als "Berum". De oudste zekere vermelding stamt uit 1275; de naam van het dorp wordt dan geschreven als "Sixtisberen." In de 14e eeuw kwamen de schrijfwijzen "Sixtebeeren" en "Sexberum" voor. In de 15e eeuw werd dit "Sixtiberum" en in 1505 "Sexbierum." De Friese vorm "Sixbierum" wordt vermeld sinds het einde van de 16e eeuw. De uitgang "-bierum" is een meervoudsvorm van het Oudfriese "bêre", dat schuur of huis betekent. Het eerste naambestanddeel komt van de heilige paus Sixtus II, de patroonheilige van de kerk.
De Groningse oudheidkundige Rembertus Westerhoff, suggereerde in 1865 dat de naam Sexbierum 'dijksterhuizen' zou betekenen. De terp ligt echter op een natuurlijke kwelderwal en niet op een dijk.
Het dorp wordt meermalen genoemd in de fantasierijke geschiedschrijving van de 16e eeuw, onder andere als woonplaats van de familie Adelen. Waarschijnlijk is het dorp identiek met "Westerbierum", dat in enkele middeleeuwse akten wordt vermeld.
Na de Tweede Wereldoorlog breidde Sexbierum zich uit richting Pietersbierum, waarmee het in de jaren '70 van de twintigste eeuw vergroeide. 
Sexbierum lag tot 1 januari 1984 in de gemeente Barradeel. Oorspronkelijk stond het gemeentehuis van de gemeente Barradeel in Pietersbierum, maar nadat de grens een kleine honderd meter werd opgeschoven, kwam het in Sexbierum te staan. Totdat de gemeente Barradeel op 1 januari 1984 werd opgeheven, bleef Sexbierum de hoofdplaats van die gemeente. Tussen 1984 en 2018 lag het dorp in de gemeente Franekeradeel, die in 2018 opging in de gemeente Waadhoeke.
Kerken.
In het dorp staan twee kerken. De Sixtuskerk was voor de Reformatie gewijd aan de heilige paus Sixtus II en bestaat sinds de 13e eeuw. De tufstenen zaalkerk werd in de 15de eeuw uitgebreid tot een kruiskerk, maar in de 18e eeuw werd de zuidelijke dwarsarm afgebroken en de noordelijke verbouwd tot consistoriekamer. Daarbij werd in de noordelijke muur in een ingemetselde nis een beeld van de heilige Sixtus teruggevonden. Mogelijk was dit ten tijde van de Reformatie verborgen. 
De gereformeerde kerk is veel jonger. Deze kerk dateert uit 1928 en verving een kerk uit 1882.
Molen.
In Sexbierum staat de korenmolen De Korenaar, die uit 1868 stamt.
State.
Buiten het dorp is de poort van Liauckama State bewaard gebleven. Het was een van de grootste staten van Friesland. De state werd in de 19e eeuw afgebroken.
Attractiepark.
In 1987 werd bij Sexbierum een windattractiepark en bezoekerscentrum met de naam Aeolus (naar de god van de wind) gebouwd. Het werd gebouwd bij het proefwindmolenpark bij het nabijgelegen Oosterbierum, dat tot 1994 heeft bestaan. Het attractiepark werd in 2017 gesloten.
Sport.
Sexbierum heeft diverse sportverenigingen. Samen met Pietersbierum heeft Sexbierum sinds 1905 de gezamenlijke kaatsvereniging KV De Twa Doarpen/D.I.O.S.. Verder is er onder meer de Algemene Voetbal Club (AVC), de tennisvereniging WESP en de judovereniging Koka.
Cultuur.
De Drumfanfare Concordia Sexbierum bestaat sinds 1979. Het dorp heeft een dorpshuis, met de naam It Waed. Het dorpshuis wordt gebruikt door de inwoners van Pietersbierum. Een van de bestaande Koninklijke Rederijkerskamers van Nederland is die van Sexbierum: Koninklijke Rederijkerskamer Ons Genoegen.
Onderwijs.
Het dorp heeft een christelijke basisschool, De Skeakel geheten. Tot en met het schooljaar 2016-2017 kende het dorp ook een openbare basisschool, die De Barraboech heette.

</doc>
<doc id="25998" url="https://nl.wikipedia.org/wiki?curid=25998" title="Rwanda">
Rwanda

Rwanda (uitspraak: [ruˈʋɑnda] of [ˈrʋɑnda]), officieel de Republiek Rwanda (Kinyarwanda: "Repubulika y’u Rwanda", Frans: "République du Rwanda", Engels: "Republic of Rwanda", Swahili: "Jamhuri ya Rwanda"), is een land in Oost-Afrika dat grenst aan Congo-Kinshasa, Oeganda, Tanzania en Burundi.
Geschiedenis.
Protohistorie.
De Urewe-cultuur is een fase van de Vroege IJzertijd in het gebied rond het Victoriameer, namelijk de Kivu-streek in Congo-Kinshasa, Rwanda, Burundi, Oeganda, Noordwest-Tanzania en Zuidwest-Kenia.
Rwanda in Duits-Oost-Afrika.
Aan het einde van de 19e eeuw werd het Koninkrijk Rwanda geannexeerd door Duitsland. Het werd een onderdeel van de Duitse kolonie Duits-Oost-Afrika. De Duitsers hadden echter een kleine aanwezigheid in het gebied.
Eerste Wereldoorlog.
In april 1916, tijdens de Eerste Wereldoorlog, waren er drie brigades van de Force Publique (FP) van Belgisch-Congo Duits-Oost-Afrika binnengedrongen.
De noordelijke brigade, onder leiding van Kolonel Philippe Molitor, vertrok vanuit het noorden van het Kivumeer en veroverde Rwanda. Op 9 mei, na een lange, moeilijke tocht en zware gevechten in de buurt van Nyansa, ten zuiden van Kigali, veroveren ze Kigali en geeft koning Musinga van Rwanda zich over aan kolonel Molitor.
De zuidelijke brigade onder leiding van Luitenant-kolonel Olsen vertrok uit het gebied tussen het Kivumeer en het Tanganyikameer en veroverde Urundi. De troepen van Olsen rukken op naar Usumbura (ex-Bujumbura) en veroveren de stad op 6 juni.
De derde brigade, onder leiding van Luitenant-kolonel Moulaert, was actief op het Tanganyika-front (nu Tanzania) en moest daar vechten tegen de troepen van Generaal Paul von Lettow-Vorbeck. Op 28 juli viel Kigoma, de grootste Duitse basis aan het Tanganyikameer en het eindstation van de spoorlijn die via Tabora naar Dar es Salaam loopt.
Daarna volgt de slag om Tabora. De strijd wordt beslist op 19 september. Kapitein Pieren leidt de spits van de gevechtscolonne en bereikt als eerste Tabora. Hij ontdekt daar 129 gevangen FP-soldaten. Onder hen zijn twee blanken. Een van beiden is erin geslaagd een Belgische vlag verborgen te houden. Die wordt gehesen in plaats van de witte vlag die de Duitsers aan hun hoofdkwartier hadden opgehangen als teken van overgave. De Belgische vlag zal vijf maanden boven Tabora wapperen, tot de stad op 25 februari 1917 wordt overgedragen aan de Britten.
Interbellum.
Na de Eerste Wereldoorlog, bij het Verdrag van Versailles, werden de Duitse koloniën in Afrika in verschillende delen over verscheidene landen verdeeld. België hoopte na de Afrikaanse militaire successen op een fikse gebiedsuitbreiding (het had ook al de Oostkantons gekregen), maar moest zich tevreden stellen met Ruanda-Urundi, ten oosten van Belgisch-Congo. In 1924 kreeg België definitief een mandaat over dit gebied van de Volkenbond, dat bestuurd werd vanuit Belgisch-Congo.
De Belgen waren veel actiever in het gebied dan de Duitsers, vooral in Rwanda. De Belgen konden grote winsten uit het gebied putten, meestal ten koste van de lokale bevolking. Het grootste gedeelte van de winsten was afkomstig van koffieplantages in de streken met rijke vulkanische bodems. De bevolking werd ook verplicht belastingen te betalen.
De Belgen gebruikten de al aanwezige machtsstructuur, die bestond uit een regerende Tutsiklasse, met een bevolking die vooral bestond uit Hutu's. De Belgen verdedigden deze structuur, berustend op de rassentheorieën dat de Tutsi's superieur zouden zijn aan Hutu's. Vanaf 1931 werd op Rwandese identiteitskaarten vermeld tot welke volksgroep men behoorde: Tutsi, Hutu of de inheemse Twa (Afrikaanse Pygmeeën).
Na de Tweede Wereldoorlog.
Het gebied werd na de oprichting van de Verenigde Naties in 1946 een trustgebied. Dit betekende officieel dat de Belgen het gebied klaar zouden maken voor onafhankelijkheid. De Belgen dachten echter dat dit nog vele decennia zou duren.
In 1959 overleed Mwami (koning) Mutara III van Rwanda. Hij werd in juli dat jaar opgevolgd door koning Kigeli V. In januari 1960 brak de zogenaamde 'Hutu-revolutie' uit. De Hutu's kwamen tegen de Tutsi's in opstand, hetgeen uitliep op een bloedbad. In 1960 won de MDR-Parmehutu, de nationalistische Hutu-partij, de door de Belgen gecontroleerde verkiezingen. In juli dat jaar werd koning Kigeli V verdreven. Parmehutu-voorzitter Grégoire Kayibanda werd minister-president van het inmiddels autonome Rwanda. Dominique Mbonyumutwa werd aangesteld als voorlopig president.
Onafhankelijkheid.
De onafhankelijkheid was vooral een gevolg van gebeurtenissen buitenaf. In de jaren 50 ontstond een sterke onafhankelijkheidsbeweging in Belgisch-Congo, waardoor de Belgen hun greep op het gebied begonnen te verliezen. In 1960 werd Congo onafhankelijk. Ook in Ruanda-Urundi werden snelle voorbereidingen gemaakt, waarna het gebied op 1 juli 1962 onafhankelijk werd als de staten Rwanda en Burundi. Als staatshoofd werd Kayibanda verkozen. In zijn regering werden geen Tutsi's opgenomen. In 1963 vonden er opnieuw slachtingen plaats tussen de Hutu's en Tutsi's.
In 1965 werd president Kayibanda herkozen. In oktober 1965 werd zijn positie versterkt toen zijn Parmehutu-partij bij de verkiezingen alle zetels in het parlement veroverde. In 1969 werd Kayibanda opnieuw herkozen.
De weinig stabiele economische situatie en de aanhoudende etnische conflicten bereikten in 1972 en 1973 een hoogtepunt. Minister van Defensie, Generaal-majoor Juvénal Habyarimana, een Hutu, pleegde op 5 juli 1973 een staatsgreep en bracht de regering Kayibanda ten val. De Parmehutu werd ontbonden. Tot augustus 1973 werd Habyarimana president van het Comité voor Vrede en Nationale Eenheid. Later dat jaar werd Habyarimana tot president van Rwanda gekozen. Hij stelde een regering samen waarin ook een Tutsi was opgenomen.
In 1975 werd de eenheidspartij MRND (Mouvement Démocratique Révolutionnaire National pour le Developpement) opgericht. Hoewel deze stelde de hele bevolking te vertegenwoordigen, was het in werkelijkheid een Hutu-partij.
In 1978 werd Habyarimana door het volk wederom tot president gekozen (hij was de enige presidentskandidaat). Onder Habyarimana was er sprake van een betrekkelijke rust tussen de etnische groepen (Hutu, Tutsi en Twa). Habyarimana weigerde echter om de Tutsi-vluchtelingen, die begin jaren zestig naar Oeganda en Burundi waren gevlucht, toestemming te geven naar Rwanda terug te keren. In 1988 spraken de westerse landen zich negatief uit over het etnisch beleid van president Habyarimana, omdat hij de Tutsi-vluchtelingen weigerde het land binnen te laten. In hetzelfde jaar waren er botsingen tussen de Hutu's en Tutsi's en kwamen er veel mensen om het leven.
In oktober 1990 vielen Tutsi-milities onder de naam Front Patriotique Rwandais (FPR) Rwanda binnen. Zij waren veelal kinderen van de Tutsi's die in de jaren zestig Rwanda waren ontvlucht. Het FPR werd gesteund door Oeganda. Met behulp van Zaïrese, Belgische en Franse troepen bleef de regering Habyarimana in het zadel en konden de FPR-milities worden verdreven. President Habyarimana besloot in 1991 gesprekken te gaan voeren met het FPR ten einde tot een vredesregeling te komen. President Habyarimana voerde in 1991 tevens een meer democratische grondwet in en nam meer Tutsi's op in de regering. In 1992 werd het meerpartijenstelsel ingevoerd.
Genocide.
In 1993 waren het FPR en de Rwandese regering nog steeds in gesprek. In september 1993 werd Agathe Uwilingiyimana van de MDR (Mouvement Démocratique Républicain) tot premier benoemd. Op 6 april 1994 werd het vliegtuig van de Rwandese president Habyarimana neergeschoten en kwam de in januari 1994 herkozen president om het leven. Binnen 24 uur begonnen de moordpartijen van Hutu’s op Tutsi’s en gematigde Hutu’s. Théodore Sindikubwabo (MRND) nam de taken van de president waar.
Er was geen sprake meer van enige stabiliteit. Het Hutu-radiostation Radio Télévision Libre des Mille Collines (RTLM), de zogenaamde Hutu Power Radio, riep de Hutu's op tot haat tegen de Tutsi's en de gematigde Hutu's. Vanaf woensdag 6 april 1994, rond negen uur 's avonds, begonnen er vreselijke slachtpartijen. Hutu's vermoordden gematigde Hutu's en vooral Tutsi's. De Twa, het pygmeeënvolk (de oorspronkelijke bewoners van Rwanda), werden ook het slachtoffer van moordpartijen. De slecht uitgeruste VN-macht UNAMIR kon weinig meer doen dan humanitaire hulp verlenen.
Op 7 april 1994 stond een sectie Belgische paracommando's van het peloton mortieren onder leiding van Lt. Lotin in voor de beveiliging van eerste minister Agathe Uwilingiyimana. Die dag werd de residentie van Uwilingiyimana omsingeld door Rwandese militairen. De Belgische paracommando's verzekerden de ontsnapping van Uwilingiyimana maar werden bij deze actie zelf omsingeld. Op bevel van hogerhand moesten ze hun wapens afgeven om zo over hun vrijlating te kunnen onderhandelen. Na hun aankomst in het militaire kamp in Kigali werden ze doodgeslagen met de kolf van een geweer. De Bengaalse QRF sloot zich op in haar kwartieren. Op 8 april kregen alle eenheden te horen dat tien Belgen waren gesneuveld. Tussen 9 en 19 april werden alle aanwezige Belgen geëvacueerd (operatie Silver Back) gevolgd door de volledige terugtrekking van alle nog aanwezige paracommando's (operatie Blue Safari).
Het aantal slachtoffers tijdens de genocide wordt geschat op 500.000 tot 1 miljoen doden (voornamelijk Tutsi's en gematigde Hutu's). Veel Hutu's en Tutsi's sloegen op de vlucht en kwamen in overvolle vluchtelingenkampen in het toenmalige Zaïre (nu Democratische Republiek Congo) en andere Afrikaanse landen. Velen kwamen in die kampen om ten gevolge van uitputting, watergebrek, cholera en andere ziektes.
Het FPR begon met een tegenoffensief en nam veel provincies in en veroverde in juli 1994 de hoofdstad Kigali. President Sindikubwabo werd afgezet en vervangen door de Hutu Pasteur Bizimungu. Generaal Paul Kagame (FPR), een Tutsi, werd minister-president. De misdaden begaan tijdens de genocide werden later berecht door het Rwandatribunaal in de Tanzaniaanse stad Arusha.
Na de genocide.
In augustus 1996 ontstond er ook een conflict binnen de politieke kringen. Oud-premier Faustin Twagiramungu (Hutu) beschuldigde het Rwandese leger van genocide op 600.000 Tutsi's. Eind 1996 leek de situatie weer 'onder controle'. President Bizimungu en het parlement keurden een wet goed waarin werd voorzien in de berechting van 80.000 misdadigers. Hoewel de situatie enigszins stabiel was, was men constant op de hoede voor het opnieuw oplaaien van etnisch geweld.
21e eeuw.
In 2000 werd generaal Paul Kagame (Tutsi), de werkelijke machthebber en minister, tot president gekozen. In 2018 werd Rwanda sponsor van de Engelse voetbalclub Arsenal.
In 2022 maakte president Kagame afspraken met Israël en de Britse regering-Sunak om hun asielzoekers tegen betaling op te vangen. Na de verkiezingen van 2024 wilde de Labour-regering echter niet doorgaan met de plannen. 
Op 18 juli 2024 werd Kagame voor de vierde maal uitgeroepen tot president, na eerdere verkiezingen in 2003, 2010, en 2017, telkens met meer dan 90 procent van de stemmen.
Geografie.
Rwanda is een klein land in Oost-Afrika met een oppervlakte van 26.338 km². Het land heeft geen kustlijn. Het ligt een paar graden ten zuiden van de evenaar. Het heuvelachtige landschap van Rwanda is bedekt met grasland en kleine boerderijen. In het noordwesten bevindt zich een vulkanisch gebied, vanwaar zich een bergrug in zuidoostelijke richting uitstrekt. Hier bevindt zich ook Mount Karisimbi, die met zijn 4507 meter de hoogste berg van het land is. De waterscheiding van het stroomgebied van de Nijl en de Kongo loopt in het westen, op een hoogte van ca. 2743 meter.
Op de westelijke flanken van deze bergkam daalt het land richting het Kivumeer en de vallei van de Ruzizi-rivier. Dit gebied maakt deel uit van de Afrikaanse Grote Slenk. De oostelijke hellingen zijn gelijkmatiger met een vriendelijk uitgestrekt heuvellandschap dat gelijkmatig daalt richting de vlakten, moerassen en meren in de oostelijke grensstreek. Dit landschap heeft Rwanda de bijnaam 'Land van Duizend Heuvels' bezorgd.
De meest afgelegen waterloop van de Nijl – en hiermee dus feitelijk de oorsprong van de Nijl – ontstaat in Nyungwe Forest. Het water stroomt via de rivieren Mwogo, Nyabarongo en Kagera voordat het in Tanzania in het Victoriameer stroomt.
Bevolking.
Rwanda telde in 2022 13.246.394 miljoen inwoners met een bevolkingsdichtheid van 503 inwoners/km². Dit maakt het een van de dichtstbevolkte landen ter wereld en het dichtstbevolkte land van Afrika.
In 2012 woonden er naar schatting 10.515.973 mensen in het land. De jaarlijkse bevolkingsgroei tussen 2012 en 2022 bedroeg 2,3 procent. 
De gemiddelde levensverwachting is 69,6 jaar.
Kigali is de grootste stad van het land, met ongeveer 1,5 miljoen inwoners. Als nabijgelegen steden en dorpen als Nyamata, Ruyenzi en Muyumbu worden meegeteld, komt de bevolking uit op ongeveer 2 miljoen inwoners. 
Andere grote steden zijn Rubavu, Musanze, Rusizi, Muhanga, Huye en Rwamagana.
Etnische groepen.
De etnische bevolking bestaat volgens de meeste schattingen voor 85% uit Hutu's, 14% Tutsi's en 1% Twa (pygmeeën, de oudste bewoners). Vaak worden Hutu's geclassificeerd als "Bantoes" en de Tutsi's als Nilo-Saharaans, maar dat is een onjuiste benaming aangezien deze woorden refereren aan taalfamilies en Hutu's, Tutsi's en de Twa dezelfde taal spreken. Bovendien was de scheiding tussen Hutu en Tutsi niet erg scherp: er kwamen veel gemengde huwelijken voor en voor de koloniale tijd werd ook om opportunistische redenen weleens van bevolkingsgroep 'gewisseld'. Ook de generalisaties over het uiterlijk ('Hutu's zijn kort, stevig en donker, Tutsi's langer, slanker en lichter') gaan lang niet altijd op en er zijn dan ook tijdens de Rwandese Genocide Hutu's voor Tutsi's aangezien en vermoord. Beide groepen zijn beiden genetisch grotendeels van Bantoe-afkomst met voor de Tutsi enige Nilo-Saharaanse elementen. Dit is echter onvoldoende om de Hutu's en de Tutsi's scherp te verdelen en te klassificeren als Bantu en (bv) Hamitisch. Over de herkomst van zowel de Hutu als de Tutsi zijn verschillende theorieën in omloop maar geen enkele van die theorieën is geheel sluitend. Wel is het zeer waarschijnlijk dat de Twa de eerste bewoners waren.
Religie.
In de negentiende en twintigste eeuw hebben missionarissen van de Witte Paters een groot deel van de bevolking gekerstend. In 1943 bekeerde koning (mwami) Mutara III van Rwanda zich tot het katholicisme. Aanvankelijk steunde de Kerk het idee dat de Tutsi's superieur waren ten opzichte van de Hutu's en de Twa, maar vanaf het begin van de jaren vijftig kwam men hier radicaal op terug en speelde de Kerk een belangrijke rol bij de emancipatie van de Hutu's.
In de jaren vijftig stond Rwanda als het meest christelijke land van Afrika bekend.
In 2001 was 93,7% van de bevolking Christelijk (namelijk 56,5% katholiek (aartsbisdom Kigali en 8 bisdommen), 26% protestants en 11,1% adventist), 4,6% moslim en 1,7% had een andere religie of geen religie.
Armoede.
Volgens het Ontwikkelingsprogramma van de Verenigde Naties leeft in Rwanda 60,3% van de bevolking onder de armoedegrens tussen 2000-2007.
Politiek en bestuur.
Staatsinrichting.
Rwanda heeft een nieuwe grondwet sinds 2003 die het land voorziet van een presidentieel meerpartijenstelsel en democratische verkiezingen. De nieuwe grondwet verdeelt de macht tussen lokale en nationale politiek. Op nationaal niveau is er een tweede kamer en een senaat. Het lagerhuis, de Kamer van Afgevaardigden "(Chambres des députés)" van Rwanda telt 80 zetels waarvan er 53 direct worden verkozen tijdens nationale verkiezingen. De 27 niet direct verkozen kamerleden bestaan uit 24 vrouwen verkozen door lokale comités en 3 door nationale comités. Het hogerhuis, de Senaat telt 26 leden waarvan er 4 worden aangesteld door een forum van politieke partijen 8 worden aangesteld door de president en 12 worden aangesteld door regionale comités.
De grondwet stelt dat de president direct wordt verkozen voor een termijn van 7 jaar. De president heeft verschillende bevoegdheden zoals wetgeving introduceren, oorlog verklaren, het leger besturen, veroordeelden (deels) vrijspreken en decreten opstellen. De grondwet kent ook een vrouwenquotum van 30% voor alle publieke lichamen. Sinds de verkiezingen van 2013 kent het lagerhuis van dit parlement het grootste aandeel vrouwen ter wereld (aanvankelijk 64%; 61% op 1 januari 2017).
Sinds de decentralisatie van 2008 heeft de lokale politiek meer invloed. Politici op lokaal niveau mogen zich niet aansluiten bij een partij en worden direct verkozen op basis van hun regionale plannen.
Partijen en bewegingen.
De belangrijkste partij is het Rwandees Patriottisch Front (FPR). Het FPR was vroeger een guerrillabeweging van Tutsi-vluchtelingen maar werd in 1994 omgevormd tot een politieke partij van gematigde Hutu's en Tutsi's.
Tot juni 1991 was de Mouvement Révolutionnaire National pour le Développement de enige toegestane partij. De MRND claimde geen partij te zijn en de hele bevolking te representeren maar was in wezen een Hutu-partij. In 1991 werd een meerpartijenstelsel ingevoerd en de naam van de MRND gewijzigd in Mouvement Républicain National pour la Démocratie et le Développement (MRNDD).
In de huidige tweede kamer zitten 9 partijen waarvan er 4 behoren tot de FPR coalitie. Deze vijf partijen zijn de Centrist Democratic Party, Ideal Democratic Party, Party for Progress and Concord en de Democratic Union of the Rwandan People. Samen zijn de partijen goed voor 40 zetels in de tweede kamer. De overige 5 partijen vormen een oppositie en zijn samen goed voor 13 zetels. Die partijen zijn de Social Democratic Party, Liberal Party, Democratic Green Party en de Social Party Imberakuri. De Democratic Green Party (DGP) is de enige Rwandese politieke partij die zichzelf als oppositiepartij bestempeld. Politieke partijen in Rwanda mogen geen religieuze ideologie hebben.
De enige vakbond tussen 1974 en 1984 was de Centrale d'Éducation et de Coopération des Travailleurs pour le Développement (CECOTRAD). Ondanks steun van de Internationale Arbeidsorganisatie en van de Rwandese regering bleef de vakbond toch zwak met een beperkt aantal leden. Vanaf 1984 steunde de enige partij MRND de enige vakbond Centrale Syndicale des Travailleurs du Rwanda (CESTRAR). Met de herdemocratisering van het land begin 1991 besloot CESTRAR onafhankelijk te worden en met het congres van augustus 1991 werd de vakbond Centrale des Syndicats des Travailleurs du Rwanda (altijd nog CESTRAR) genoemd.
Bestuurlijke indeling.
Rwanda is onderverdeeld in vijf provincies ("intara") die op hun beurt weer uit 31 districten ("akarere") bestaan.
De provincies zijn:
Onder het districtsniveau bestaan nog drie niveaus: sector ("umurenge/secteur/sector"'), cel ("akagari/cellule/cell") en dorp ("umudigudu/village").

</doc>
<doc id="25999" url="https://nl.wikipedia.org/wiki?curid=25999" title="Heteluchtballon">
Heteluchtballon



</doc>
<doc id="26002" url="https://nl.wikipedia.org/wiki?curid=26002" title="Patholoog anatoom">
Patholoog anatoom



</doc>
<doc id="26005" url="https://nl.wikipedia.org/wiki?curid=26005" title="Televisietechniek">
Televisietechniek



</doc>
<doc id="26007" url="https://nl.wikipedia.org/wiki?curid=26007" title="Robert Hutchings Goddard">
Robert Hutchings Goddard

Robert Hutchings Goddard (Worcester (Massachusetts), 5 oktober 1882 – Baltimore (Maryland), 10 augustus 1945) was een Amerikaans onderzoeker en uitvinder. Hij was een pionier op het gebied van de moderne rakettechniek en wordt beschouwd als een van de belangrijkste grondleggers van de ruimtevaart.
Goddard is geboren in Worcester (volgens sommige bronnen Roxbury), Massachusetts, Verenigde Staten. Zijn vader was handelsreiziger en uitvinder.
Door boeken als "Reis naar de maan" van Jules Verne en "War of the Worlds" van H.G. Wells raakte hij al op jonge leeftijd geïnteresseerd in de ruimte en ruimtevaart. Zijn fantasie en vindingrijkheid werden aangewakkerd door zijn vader, die hem een telescoop, microscoop en een abonnement op "Scientific American" gaf.
Goddard behaalde een bachelorgraad aan de Worcester Polytechnic, en behaalde in 1911 zijn PhD-graad in de natuurkunde aan Clark University. Hij heeft daarna een jaar aan Princeton University gestudeerd en keerde terug naar Clark University om daar college te gaan geven als assistent-hoogleraar in de natuurkunde.
In 1914 verkreeg hij patenten voor de meertrapsraket en de vloeibare-brandstofraket.
Vanaf die tijd werkte hij aan het ontwerp van raketmotoren en voerde testen uit, met financiële hulp van het Smithsonian Institution.
In 1919 schreef Goddard in zijn artikel "A Method of Reaching Extreme Altitudes" over de mogelijkheid van ruimtevluchten naar de maan, dit vijftig jaar voordat de eerste mensen op de maan landden.
Op 1 november 1923 voerde hij de eerste testen uit met een raketmotor, werkend op vloeibare brandstof.
Goddard lanceerde de eerste raket met vloeibare brandstof op 16 maart 1926 in Auburn, Massachusetts, Verenigde Staten. De raket voerde een vlucht uit van 2,5 seconden, bereikte een hoogte van 12,5 meter, had een gemiddelde snelheid van 97 kilometer per uur en landde 56 meter verderop. Deze gebeurtenis wordt ook wel de "Kitty Hawk" van de rakettechniek genoemd, verwijzend naar de vlucht van de Gebroeders Wright met het eerste motorvliegtuig.
In de jaren daarna experimenteerde Goddard met raketten van verschillende afmetingen. In 1929 rustte hij zijn raketten voor het eerst uit met instrumenten zoals een thermometer, barometer en een kleine camera.
Op 31 mei 1935 bereikte een raket van Goddard een hoogte van 2300 meter. De raket had een lengte van 4,6 meter en woog 38 kilogram. Op 26 maart 1937 haalde een andere raket een hoogte van 2750 meter, de grootste hoogte die Goddard met een van zijn raketten behaalde.
Goddard overleed in Baltimore op 62-jarige leeftijd aan de gevolgen van keelkanker. Hij was getrouwd met Esther Christine Kisk.
Op 1 mei 1959 werd een belangrijk ruimtevaartlaboratorium van NASA gevestigd in Greenbelt, Maryland, Verenigde Staten, naar Goddard vernoemd: het Goddard Space Flight Center.

</doc>
<doc id="26009" url="https://nl.wikipedia.org/wiki?curid=26009" title="D">
D

D is de vierde letter uit het moderne Latijnse alfabet. De letter kan verwijzen naar:

</doc>
<doc id="26010" url="https://nl.wikipedia.org/wiki?curid=26010" title="Twaalftafelenwet">
Twaalftafelenwet

De Twaalftafelenwet, of Wet der twaalf Tafelen (Latijn: "Leges" of "Lex duodecim Tabularum", "Lex XII Tabularum", "Duodecim Tabulæ"), vermoedelijk uitgevaardigd in 451-450 v.Chr., was het oudste geschreven recht van het Romeinse Rijk. Hij is opgesteld ten tijde van de Romeinse Republiek door een speciaal daarvoor benoemd tienmanschap, de "decemviri legibus scribundis" en werd bekendgemaakt door twaalf bronzen platen die op het Forum Romanum werden geplaatst. Daarmee markeerde de Twaalftafelenwet de overgang van een gewoonterecht dat slechts gekend werd voor een geprivilegieerde groep van gestudeerden, naar geschreven wetten die door de stad waren uitgevaardigd en kenbaar waren voor iedereen. De teksten waren meer dan duizend jaar de basis voor de vorming van het Romeinse recht en enkele beginselen en rechtsfiguren zijn nog te vinden in het huidige Belgische en Nederlandse recht. De volgende alomvattende codificatie vond plaats in opdracht van de Byzantijnse keizer Justinianus I in de 6e eeuw, genaamd de Codex Justinianus.
Totstandkoming.
Volgens de historici Livius en Dionysius van Halicarnassus zijn de wetten vanaf 451 v.Chr. tot stand gekomen als gevolg van een lange sociale strijd tussen patriciërs en de plebejers, de standenstrijd genoemd. De laatsten vormden een belangrijke bron van arbeidskracht voor werk en leger en wilden niet langer onderworpen zijn aan een voor hen niet kenbaar gewoonterecht dat onder de hoede was van een kleine groep magistraten, de hogepriesters. Ze gebruikten het dreigement om uit Rome te vertrekken en zich elders te vestigen als drukmiddel en voegden meerdere keren de daad bij het woord, door zich massaal uit de stad terug te trekken (secessio plebis). Een van de grootste concessies die de elite deed was het opstellen van de Twaalftafelenwet met rechten om te kunnen procederen voor alle Romeinse burgers. Moderne historici nemen aan dat het initiatief ook, of vooral, van de elite kwam, die interne conflicten op deze manier beter wilde beheersen.
Volgens de geschiedschrijving van Livius en Dionysius probeerde in 462 v.Chr. de volkstribuun Gaius Terentilius Harsa een wet door te voeren die een omschrijving van de macht van de consuls zou geven waarbij hun bevoegdheden zouden worden beperkt. Het lukte Gaius en zijn opvolgers niet om de wet behandeld te krijgen. Omstreeks 450 v.Chr. werd een college van tien patriciërs benoemd, de "decemviri legibus scribundis", die consulaire macht kregen ("imperium"), om algemeen geldende wetgeving te ontwerpen. De leiding lag bij Appius Claudius. Ze stuurden een delegatie van drie man naar Griekenland om het juridische systeem van Athene te bestuderen, bekend als de wetgeving van Solon. Ook zouden ze de wetgeving van Griekse steden in het huidige Zuid-Italië hebben willen inventariseren. Het onderzoek duurde ongeveer twee jaar. Verder bouwden ze voort op de ongeschreven regels van het plaatselijk gewoonterecht.
Het resultaat werd bekendgemaakt op tien tafelen, het volgende jaar aangevuld met nog twee tafelen. De Romeinen waardeerden over het algemeen deze manier om rust en orde in de stad te bewaren.
Inhoud.
De tekst van de oorspronkelijke Twaalftafelenwet is verloren gegaan maar valt deels te reconstrueren aan de hand van losse citaten uit andere, latere werken, zij het dat de volgorde onzeker blijft en de tekst hiaten bevat. De eerste bekende publicaties van de tekst kwamen van Romeinse juristen. Sextus Aelius Paetus Catus (consul in 198 v.Chr.) nam een versie op in zijn werk over jurisprudentie, genaamd Tripartita, met zijn commentaar en de juridische formuleringen om ze in rechtszaken te kunnen gebruiken (legis actiones). De historici Livius en Dionysius van Halicarnassus gaven gedetailleerde verslagen van de totstandkoming van de wetten, daarnaast is het verhaal bekend uit werken van de Griekse historicus Diodorus van Sicilië.
Volgens Livius vormde de Twaalftafelenwet de bron van alle publiekrecht en privaatrecht, maar die indeling werd ten tijde van totstandkoming van de wet nog niet gemaakt en is een anachronisme. Vooral burgerlijk recht, burgerlijk procesrecht en strafrecht kwamen aan bod. De inhoud is typerend voor een agrarische gemeenschap en voor een republiek waarin het leger centraal stond. Hij omvatte zowel civiele rechten van de ciues (wapenbroeders) als de te volgen civiele procedures. Sommige regels volgden het oog om oog, tand om tand principe ("ius talionis)", maar alleen als partijen het niet eens konden worden over betaling van schadevergoeding.
Net als de meeste andere vroege wetboeken waren de Twaalf tafelen grotendeels procedureel, met korte zinnen en duidelijke regels. Sommige bepalingen zijn formeel van aard en bevatten bijvoorbeeld wat later civiel procesrecht zou gaan heten, om gelijkheid voor alle Romeinen bij een proces voor de rechters te borgen. Andere bepalingen legden de juridische omschrijvingen vast voor halsmisdaden als moord, verraad, meineed, gerechtelijke corruptie en het schrijven van lasterlijke teksten. De wet gaat uit van het bestaan van magie, voor het betoveren van veldvruchten moet bijvoorbeeld schadevergoeding worden betaald. Het woordgebruik is archaïsch, wat al snel tot interpretatievragen leidde. Beginselen uit deze wetten als de verjaring van vorderingen, de 300 dagen regel voor de aanname van vaderschap na scheiding (België) of dat een vrouw onder voogdij is gesteld van haar vader of echtgenoot, gelden (in verschillende landen en culturen) tot op heden.
Een van de regels in de Twaalftafelenwet was de mogelijkheid voor de "pater familias" om een pasgeboren nakomeling met een zichtbaar gebrek voor de tiende levensdag te doden (Cicero, "De legibus", 3.8.19). Dit was een onderdeel van het "ius vitae necisque," vaak vertaald als het recht om te oordelen over leven en dood van zijn kinderen.
Opmerkelijk was de regel dat men bij het beschuldigen van diefstal de intentie diende te bewijzen.
Indeling.
De gebruikelijke manier waarop de tafelen worden ingedeeld is als volgt:
Tafels I en II Procedure voor rechtbanken en rechtszaken, nadere bepalingen.
Deze twee tafels hebben betrekking op de Romeinse rechtszaken. Tafel I behandelt de procedures tussen de gedaagde en de eiser, met reacties op potentiële situaties, zoals wanneer leeftijd of ziekte de gedaagde verhindert te verschijnen, en er dan vervoer moet worden geregeld om hen te helpen. Het behandelt ook het niet verschijnen van de verdachte. Indien één van beide partijen niet verschijnt, moet de rechter na de middag een oordeel vellen in het voordeel van degene die aanwezig is. Geeft een tijdschema voor het proces (eindigt bij zonsondergang). Tafel II bepaalt bij procesvoering voor de magistraat en de niet-ambtelijke rechter het bedrag van de financiële inzet voor elke partij, afhankelijk van de bron van de rechtszaak, wat te doen in geval van aantasting van de rechter en de regels over wie bewijs moet overleggen.
Tafel III Tenuitvoerlegging van vonnissen.
Deze tafel bevat vijf regels over hoe vonnissen moeten worden uitgevoerd, gekaderd in termen van debiteuren en crediteuren. Deze regels laten zien hoe de oude Romeinen de openbare orde handhaafden door de economie te reguleren.
Tafel IV Rechten van familiehoofden.
De vierde tafel gaat over de specifieke rechten van de pater familias, het mannelijke hoofd van een familie. Een van de eerste regels is dat ‘vreselijk misvormde’ kinderen snel geëuthanaseerd moeten worden. Er wordt ook uitgelegd dat zonen worden geboren als erfenis van hun familie. Baby's met lichamelijke en geestelijke ziekten moeten door de vader zelf worden gedood. Als een man niet langer met zijn vrouw gehuwd wil zijn, kan hij haar uit hun huishouden verstoten en "haar opdragen zich met haar eigen zaken te bemoeien". Niet alle regels in deze tafel zijn alleen in het voordeel van de patriarch. Als een vader drie keer probeert zijn zoon te verkopen, verdient de zoon zijn vrijheid van de vader.
Tafel V Wettelijke voogdij en erfrecht.
Naast delen van het familierecht regelde Tafel V het erfrecht. Onderdelen waren het voogdijrecht, erfverboden, beginselen voor testamenten, wettelijke erfrechtregelingen, vermogensbeheer in geval van geestesziekte, het erfrecht van vrijgelatenen en claims op de nalatenschap.
Fragmenten:
Tafel VI Verkrijging en bezit.
Tabel VI behandelde voornamelijk bepalingen op het gebied van het verbintenissenrecht en het eigendomsrecht, zoals nexum, mancipatio, verjaring, in iure cessio, erfdienstbaarheden, en geldigheid van overeenkomsten.
Fragmenten: “Cum nexum faciet mancipiumque, uti lingua nuncupassit, ita ius esto.” Telkens wanneer [iemand] een nexum of een mancipatie uitvoert, moet dit wettig zijn, aangezien hij plechtig en publiekelijk mondeling heeft beloofd dit te zullen doen. “Tignum iunctum aedibus vineave is concapis ne solvito.” Gangbare bouwmaterialen, bijvoorbeeld van een huis of wijngaard, mogen niet worden verwijderd als ze een doorlopende verbinding vormen.
Tafel VII Landrechten en misdrijven.
Het onderwerp van Tafel VII was in de eerste plaats de regulering van verhoudingen tussen eigenaren van aangrenzende grondstukken (burenrecht). Deze omvatten grens- en gebouwafstanden, uitsluitingen van eigendom in het grensgebied, geschillen in verband met de afbakening van grenzen, doorgangsrechten, rechten met betrekking tot ontwikkelingsinfrastructuur en gewasrechten.
Enkele voorbeelden:
Tafel VIII Overtredingen en onrechtmatig handelingen.
In Tafel 8 gaat het om regels die betrekking hebben op het procederen over onrechtmatige gedragingen tussen burgers en handelen in strijd met afspraken. Anders dan tegenwoordig vielen ook overtredingen onder het civiele recht. Een geval is het toebrengen van lichamelijk letsel, waarvan de vergelding kan variëren van het toebrengen van letsel door het slachtoffer aan de dader, de "'oog om oog, tand om tand"' regel, tot het vergoeden van geld door de dader aan de gewonden. Lichamellijk letsel toebrengen als vergelding mocht alleen wanneer geen overeenkomst kon worden bereikt over een vergoeding in geld of natura. In deze tafel worden ook de juridische gevolgen vastgelegd van schade aan eigendommen door dieren en schade aan gewassen door mensen of dieren. De straf voor het stelen van gewassen is een offer te brengen aan de godin Ceres. De tafel beschrijft ook verschillende wetten die betrekking hebben op diefstal.
Tafel IX Publiekrecht.
Dit gedeelte van de tafels maakt het voor iedereen onwetmatig om te bepalen wie een burger van Rome is, met uitzondering van de grootste vergadering (maximus comitatus). Het verbiedt ook de executie van degenen die niet veroordeeld zijn, de omkoping van rechters en de uitlevering van een burger aan vijandige machten.
Tafel X Lijkbezorging.
Oorspronkelijk was dit de laatste tafel, het bevat regels over de begrafenis en aanverwante voorschriften. Bijna alle teksten zijn gebaseerd op Cicero (De legibus).
Fragmenten:
“Hominem mortuum in urbe ne sepelito neve urito.” Men mag iemands lichaam niet begraven of verbranden in de stad.
“[…] hoc plus ne facito: rogum ascea ne polito.” […] hij zou niet meer moeten doen dan dat; Hij mag het hout van de brandstapel niet met een bijl platslaan.
“Mulieres genas ne radunto neve lessum funeris ergo hatteto.” Vrouwen mogen niet op hun wangen krabben en niet luid jammeren tijdens de begrafenisceremonie.
“Homine mortuo ne ossa legito, quo post funus faciat.” Je mag de botten van een overledene niet oppakken om ze later te gebruiken voor een begrafenisceremonie.
“Qui coronam parit ipse pecuniave eius honoris virtutisve ergo adduitor ei […]” Iedereen die zelf of door gebruik van zijn rijkdom een erekrans heeft verworven, moet deze krijgen vanwege zijn reputatie en deugd...
“[…] neve aurum addito. Als het niet volgens deze regels verloopt, wordt er fraude gepleegd.”
[…] en er mag geen goud aan het lijk worden toegevoegd. Maar als iemand tandheelkundige bruggen van goud heeft, is het begraven of verbranden ervan geen misdaad.
Tafel XI Supplement I.
Deze tafel bevat aanvullingen, er zouden regels uit het Etruskische stadsrecht in zijn verwerkt. Patriciërs en plebejers mogen niet met elkaar trouwen, als ze dat wel doen is het huwelijk ongeldig. Later kon goedkeuring van het conubium worden gevraagd voor een huwelijk tussen twee standen (lex Canuleia, 445 v.Chr.). Er waren ook regels voor publicatie van de zaken die aan de rechtbank behandeld werden, de rechtbankkalender (fasti).
Tafel XII Supplement II.
Voorbeeld van een bepaling uit deze tafel:
Regels voor vrouwen.
De tafels 5, 6 en 10 kennen enkele regels voor vrouwen. Tafel 5 regelt dat vrouwen onder voogdij van de man, zelfs al zijn ze volwassen, met uitzondering van de Vestaalse maagden. Tafel 6 bepaalt dat wanneer een vrouw, die niet met een man getrouwd is, een heel jaar zonder langere onderbreking dan drie nachten bij hem woont, zij in zijn macht zal overgaan als zijn wettige echtgenote. In Tafel 10 staat dat vrouwen tijdens een begrafenis hun gezicht niet mogen openscheuren met hun nagels; noch zullen zij luide kreten slaken om de doden te weeklagen. De laatste regel komt uit de wetgeving van Athene.
Invloed.
Al in 445 v.Chr. schafte de Lex Canuleia een bepaling van de Twaalftafelenwet af. Ook nadien kende de tekst evoluties. De bronzen tafelen zouden in 387 v.Chr. verwoest zijn door Brennus en een groep Galliërs. Toch bleven ze uiterst invloedrijk. Cicero vermeldt eeuwen later dat schoolkinderen de tafelen op het forum uit het hoofd kwamen leren ("De legibus", 2.59). Vanwege zijn eerbiedwaardige ouderdom werd de Twaalftafelenwet onaantastbaar en moest men de strengheid ervan afzwakken via interpretatie. Servius Sulpicius Rufus, Marcus Antistius Labeo en de vooraanstaand Romeins jurist Gaius schreven er commentaren op. Keizer Theodosius II noemde Gaius in de Citeerwet ("Lex citandi)" als een van de vijf juristen wiens juridische zienswijzen moesten worden gevolgd in de rechtspraak. De werken van deze rechtsgeleerden werden daarom belangrijke bronnen van Romeins recht. De handboeken van Gaius werden in de zesde eeuw in opdracht van keizer Justinianus I bijgewerkt en als "Institutiones Iustiniani" opgenomen in het grote Byzantijnse rechtsboek Corpus Iuris Civilis, dat aan de basis ligt van veel latere Westerse rechtssystemen. Zo zetten de definities en de precieze taal van de Twaalftafelenwet een traditie van codificatie in gang die via het Romeins recht tot op heden wereldwijde invloed zou hebben.
Reconstructies.
Een fundamenteel werk voor de reconstructie van de Twaalftafelenwet verscheen in 1616, geschreven door Jacques Godefroy, gebaseerd op het Gaius' Ad legem XII tabularum (Over de wet van de Twaalf Tafels), samengesteld in de Digest, waaruit veel van de bepalingen van de Twaalf Tafelen naar ons toe kwamen. Godefroy geloofde dat Gaius in zijn werk de oorspronkelijke volgorde van de Twaalf Tafels volgde. Omdat het werk van Gaius in zes boeken was verdeeld, ging Godefroy ervan uit dat elk boek twee tafels besloeg en dat elke tafel zich op een bepaalde kwestie concentreerde.Als standaardwerk voor de reconstructie geldt het boek van de Duitse rechtshistoricus Heinrich Eduard Dirksen, "Uebersicht der bisherigen Versuche zur Kritik und Herstellung des Textes der Zwölf-Tafel-Fragmente" uit 1824. In de 1990er jaren kwamen historici onder leiding van Michael H. Crawfords tot de conclusie dat deze conventionele groepering van de regels verkeerd was, ze verplaatsten de wetten met betrekking tot "iniuria" en "furtum" van de achtste tafel naar de eerste tafel en de wet op de voorwaardelijk vrijgelaten slaven werd verplaatst van Tabula IV naar Tabula VI.

</doc>
<doc id="26011" url="https://nl.wikipedia.org/wiki?curid=26011" title="Romeins recht">
Romeins recht

Het Romeins recht heeft zich ontwikkeld over een periode van meer dan 2.500 jaar vanaf ca 550 v. Chr. en veranderde door de tijd. De oorsprong ervan ligt in het oude Rome, waar het zich als gewoonterecht ontwikkelde uit regionaal geldende rechtsregels, de gepleegde rechtspraak en regels van oudere en andere culturen uit de regio, bijvoorbeeld die van de Grieken, die deels terug te voeren zijn op regels uit het oude Egypte. Tot het Romeins recht horen niet alleen rechtsfiguren, regels, rechtspraak en juridische literatuur, maar ook de organisatie van de rechtspraak, de staatsinrichting en een fijnmazig bestuurlijk systeem. Door de lange duur en groei van het Romeinse en Byzantijnse rijk, kent het een lange en voortdurende geschiedenis, verbreid over Europa, tot in het Verenigd Koninkrijk, Turkije en het Midden-Oosten. De eerst bekende codificatie was de Twaalftafelenwet van omstreekt 450 v.Chr., een grote codificatie werd in de zesde eeuw samengesteld in opdracht van de Byzantijnse keizer Justinianus. Na het verval van het Romeinse rijk leefden de rechtsregels, rechtsfiguren en rechtsbeginselen voort in veel Europese vorstendommen, hertogdommen en graafschappen, als gewoonterecht en via het kerkelijk recht, mede vanwege hun hoge juridisch-technische kwaliteit en hun begrijpelijkheid.
Het Romeins recht veranderde mee met de samenlevingen en machtsstructuren waarbinnen het werd toegepast. Het heeft door de eeuwen heen, als "ius commune" (het 'gemene, of gemeenschappelijke recht'), een grote invloed gehad op wetgeving, rechtspraak en rechtsontwikkeling in vrijwel alle Europese landen. Rechtsfiguren, -begrippen, -beginselen en discussies uit de Codex Justinianus, vormen in België en Nederland nog steeds een referentie voor wetgeving, rechtspraak en juridische literatuur.
Koningstijd, stadstaat Rome, 753 - 510 v.Chr..
Over het Romeinse Koninkrijk zijn vooral veel legenden en mythes bekend; schriftelijke bronnen over die tijd dateren veelal van nadien. Het koninkrijk ontstond uit een agrarische nederzetting in de streek Palatinus, een van de 7 heuvels aan de Tiber. In de loop der eeuwen werd het Romeinse gebied uitgebreid over heel Italië, Europa tot aan rivier de Rijn, het gebied van het huidige Turkije, en alle kustgebieden rond de Middellandse Zee. Het Romeins-bestuurlijk hoogtepunt viel rond 130 na Chr., toen ook het huidige Engeland en Wales tot het Romeinse Rijk behoorden.
De koningen zouden gekozen zijn door een vergadering van het Romeinse volk, de "comitia". De Romeinen kenden in deze periode geen erfopvolging. De koning kon volgens bepaalde bronnen geheel autonoom edicten ("edicta") uitvaardigen, hij zou dus soeverein gezag ("cum imperio") hebben gehad. Goden bewaakten de openbare orde. Recht bestond uit de regels van de voorvaderen, uit eerbied voor de koning, de stam, familie, vader, de gasten en de goden. Het recht was tweeledig, het publiek recht, dat het gemeenschappelijk belang diende van alle Romeinen en het privaatrecht, dat het individueel belang diende. Privaatrecht was in drieën te delen: recht van de natuur, recht tussen de volkeren en recht tussen de burgers, aldus de geleerde Ulpianus ca 200 n.Chr.
Hij kon volgens die auteurs echter ook de comitia voorstellen om een besluit te nemen. Als zo'n besluit dan via de "comitia" tot stand was gekomen, werd het niet een edict, maar een "lex" genoemd. Een "lex" is volgens die bron dat wat het aristocratische deel van het volk – op voorstel van de koning – zou hebben bevolen en vastgesteld. 
Het voordeel van "lex" boven "edicta" was dat edicten net zo lang mee gingen als degene die ze had uitgevaardigd. Als iemand in zijn functie trad, moest hij uitdrukkelijk en precies aangeven welke edicten hij in stand wilde houden en wat onder zijn ambt van toepassing zou zijn. Dit kan echter pas met zekerheid worden gezegd sinds de periode van de Romeinse Republiek.
De senaat diende als een "consilium" voor de koning.
Omstreeks de 1ste eeuw v.Chr. beweerde Granius Flaccus in de archieven van het Capitool een bundel rechtspraak te hebben gevonden die aan het eind van het Koninkrijk werd samengesteld door de jurist Papirius. Hoewel de bundel sedertdien spoorloos is, zijn er bij Romeinse schrijvers drieëntwintig verwijzingen naar. In de negentiende eeuw werden deze Koningswetten, oftewel "leges regiae" uitgegeven door Dirksen. Omdat zij er als gerechtelijke beslissingen over conflicten uitzien, mag worden aangenomen dat de koningen toen regeerden via rechtspraak in geval van conflicten in hun hoedanigheid van "pontifex maximus" m.b.t. het "ius sacrum".
Vroege Republiek, 509 - 366 v. Chr..
In 509 v.Chr. werd de laatste koning door de patriciërs afgezet en de (vroege) Romeinse Republiek was geboren als een militair regime. De stadstaat werd bestuurd door patricische pretoren en militaire tribunen, naast een senaat en een "comitia".
Vanaf 496 v.Chr. kregen ook de plebejers een eigen orgaan, de "consilia plebis". Dit om de eenvoudige reden dat zij een meerderheid uitmaakten van de bevolking en zich begonnen af te keren van de besturende organen waarin zij niet waren vertegenwoordigd. Hoewel zij niet zetelden in de "comitia curiata", hadden de plebejers wel overleg met de patriciërs in de "comitia centuriata". Hierdoor zou de vroege republiek zich uiteindelijk kenmerken door "peraequatio iuris": gelijke rechten voor patriciërs en plebejers, een ieder die meevecht voor Rome, ongeacht stand of etnische groep waartoe men behoorde, had gelijke rechten. Door het toekennen van civiele rechten met en zonder "suffragio" (stemrecht), en een vrijheidsstatuut ("status libertatis") aan "cives" (wapenbroeders) kon men plebejers - goedkoop - motiveren om het leger te versterken. Populus is een oud Etruskisch woord voor leger.
Het aristocratische "collegium pontificum" had de taak de rechtspraak te regelen, via rechterlijke oordelen kon men het geldend recht leren kennen. De tribuni plebis waren hiermee niet tevreden en kregen het via de "comitia centuriata" (comité van vertegenwoordiging) in 496 v.Chr. voor elkaar dat het civiele recht gecodificeerd moest worden op twaalf ivoren tafelen die op het "Forum Romanum" ter inzage werden neergelegd: de "Lex XII Tabularum", de Twaalftafelenwet.
Naast dat civiele recht bleef het "ius sacrum" van toepassing voor wie zelf geen civiele rechten had en deze niet kon inroepen via een "pater familias".
Volle republiek 366 - 27 v. Chr..
In 366 v.Chr. werden via de "Leges Liciniae Sextiae" de republikeinse instellingen en magistratuur hervormd. Er ontstaat rechtspluralisme: verschillende edicten per domein, magistraat, streek, stad en etniciteit. Bovendien was de macht verdeeld en tijdelijk. Een magistraat had een ambt (of kreeg imperium) voor één jaar en diende te handelen naar zijn edict, nadien was hij een jaar niet herverkiesbaar en kon ter verantwoording worden geroepen. Voor het eerst werden er naast de militaire "status libertatis" ook politieke vrijheidsrechten toegekend.
De "Lex XII Tabularum", Gnaeus Flavius en het pretorschap vormen drie stappen van de juridische emancipatie van het "plebs".
Senaat.
De senaat kon een vredesverdrag of "foedus" onderhandelen met overwonnen volkeren. In ruil voor soldaten en belastingen ontvingen die volkeren een politiek vrijheidsstatuut met civiele rechten voor hun "foederatio". Dit statuut met rechten voor "peregrijnen" werd "civitas" genoemd, het recht dat werd ontwikkeld via de edicten van de "praetor peregrinus" noemt men "ius gentium". Gans Italië zou op die wijze civitas zonder stemrecht in Rome krijgen, andere streken commercium, conubium, tributum, enz. Meer en meer zouden civiele rechten worden toegekend aan niet-krijgers om steun te vinden voor het te voeren beleid. In de 2de eeuw voor Christus werd overigens de verplichte legerdienst afgeschaft en konden ook vrouwen een eigen "familia" beheren.
Daarnaast hield de senaat toezicht op het "ius sacrum", bekrachtigden zij de besluiten van de "comitia centuriata" en beschikten zij over het budget of "aerarium" van de republiek.
Quaestor.
Het beheer van het aerarium, waarover de comitia centuriata kon beschikken, werd overgelaten aan het edict van de quaestor. Tevens hielden zij de archieven bij.
Stemcomitée.
Er waren verschillende kiescolleges (comitiae) zonder recht van amendering. Deze stemcomités verkozen de magistraten, dienden fusies van families en testamenten goed te keuren.
Voorstellen (leges rogae) en mandaten werden enkel beantwoord met:
We onderscheiden de kiescolleges: 
De besluiten ("plebiscita") van de consilia plebis verbonden in den beginne alleen het plebs, maar met de "lex Hortensia" (ingediend door Quintus Hortensius) in 287 v.Chr. verbonden zij het gehele populus. De "tribuni plebis" (volkstribuun) had al vanaf het begin een vetorecht voor alle magistraten, behalve de censor en dictator.
Leges van de comitiae waren bindend, maar men had toen al een hiërarchie:
Consul.
De consuls voerden de senatusconsultae uit en oefenden het oppergezag uit met initiatiefrecht in de comitia centuriata. Ook zij waren gebonden aan hun edict, maar konden voor de duur van zes maanden een dictator aanstellen als Rome in gevaar was.
Consuls waren de twee belangrijkste magistraten bestaande uit een patriciër en een plebejer.
In de republiek waren zij pontifex maximus van het ius sacrum.
Dictator.
Indien in de Republiek gevaren dreigden, zoals opstandige provinciae, kon een consul of pretor zichzelf benoemen tot dictator reipublicae constituendae (dictator ter reorganisatie van de staat), voor een periode van een half jaar. Zoiets was niet ongrondwettelijk, want er was geen grondwet.
Gaius Julius Caesar maakte handig gebruik van deze regeling, door zichzelf, na zijn Gallische Oorlog, voor onbepaalde tijd tot dictator te benoemen. Hij weigerde de hem aangeboden koningskroon. Gaius Julius Caesar werd vermoord door samenzweerders die de Republiek probeerden te redden.
Tribunus.
Ook zij konden wetsvoorstellen indienen en hadden bovendien een vetorecht tegen alle beslissingen en leges behalve die van de censoren en dictator.
Censor.
Zij hielden o.a. de oplijsting bij wie over welke vrijheidsrechten beschikte. Onder meer in de pretoriaanse fase van belang om te weten of iemand over de status libertatis beschikt. Zonder vrijheidsrechten kon men geen cursus honorarium afleggen. Verder waren zij belangrijk voor het bijhouden van uitgesproken capitis dimunitio, d.i. Het gedeeltelijk of volledig, al dan niet tijdelijk, ontnemen van vrijheidsrechten.
Formulaproces.
Praetor.
Het ambt van praetor, een "collega minor" of ondergeschikte van de consul, werd voortaan ook opengesteld voor plebejers. De praetor keek in de eerste fase van een formulaproces na of rechtzoekenden over een vrijheidsstatuut en over een rechtsmiddel beschikten uit zijn edict alvorens hen door te verwijzen naar een rechter. De praetor had net als alle andere magistraten het "ius edicendi" om edicten uit te vaardigen, eens hij de imperium kreeg van de comitia.
De praetor urbanus had de ontwikkeling van het civiel recht of ius civile in handen in de stad Rome, hij werd daarom 'viva vox iuris civilis' genoemd. In 242 v.Chr. kreeg hij een collega, die bevoegd was voor de provincies met het ius gentium: de 'vreemdelingenpretor' (praetor peregrinus). Uiteindelijk waren er achttien pretoren, waaronder de "praetores aerarii", belast met geschillen over belastingen (aerarium = staatskas, aereus = koper).
Omdat sommigen het pretorschap (het praetuur) enkel begeerden om daarna consul te kunnen worden, en dus leek waren op het gebied van het recht, had de pretor een raad van rechtsgeleerde adviseurs, het consilium. Zij adviseerden vaak om een edict uit te vaardigen. Op 1 maart (eerste maand van de Romeinse kalender) werden alle edicten waarmee de pretor het eens was op een witte schutting gepubliceerd, het "album". Dit waren de 'beleidsvoornemens' van de pretor voor zijn ambtsjaar.
"Voorbeeld van een Albaans edict: "Al wat onder invloed van dwang (metus) zal zijn gedaan, zal ik niet goedkeuren.""
Alle edicten op het album tezamen werden aangeduid als 'het pretoriaans edict'. Het pretoriaans edict was een voortdurend edict, een "edictum perpetuum", wat betekent dat de pretor eraan gebonden was gedurende zijn ambtstermijn. Alle edicten die steeds opnieuw werden opgenomen in de albi, werden aangeduid als 'het traditionele edict', edictum tralaticium. Daaruit ontwikkelde zich weer het 'pretoriaans recht', ius praetorium of ius honorarium (want niet alléén de pretor vaardigde edicten uit, maar bv. de marktmeester). Zo ontstond dus een rechtspluralisme in het Romeinse recht.
De term "ius civile" werd op twee verschillende wijzen gebruikt.
Wij maken tegenwoordig een onderscheid tussen ons nationaal burgerlijk recht en het internationale burgerlijk recht. De Romeinen deden dit niet. Zij zagen het ius civile Romanorum, of ius Quiritium (Quirinus = Romulus), als een manifestatie van het universele ius civile, dat aan alle mensen gemeen is, én dat wat de naturalis ratio (recht als samenhang vanuit een boekhoudkundige benadering) ons voorschrijft.
Dagvaarding, Juristen.
Dagvaarding was een private kwestie, een verweerder mocht een vertegenwoordiger sturen. Het proces stond onder leiding van de pretor.
Tijdens de inleiding zette de eiser zijn eis uiteen en vroeg de toekenning van een actiemiddel uit het edict van de pretor. ("Postulatio actionis") Eerst keek de pretor na of partijen onder het civiel recht vielen en bekwaam waren (een "pater familias" voor het "ius civile", een "dominus" voor het "ius gentium"), tegelijk of hij wel bevoegd was.
Via een interdict kon de pretor voorlopige maatregelen ("possessio") uit zijn edict uitspreken die erga omnes golden. Dit was de goedkoopste en zeer vlugge manier om conflicten op te lossen, tenminste als de partijen geen revindicatie deden en zich hielden aan wat onderling werd gestipuleerd. Gebeurde dit niet dan diende men een nieuw actiemiddel aan te wenden ("actio ex stipulata").
Zonder voorlopige maatregel werd de gekozen actie uit de waslijst uit het edict nagezien. Tegenpartij kon daarop kiezen verweer ten gronde te doen, een exceptie in te roepen uit het edict, een onweerlegbare bekentenis af te leggen of een gedingbeslissende eed te (laten) uitspreken.
Voor de pretor stopte het verhaal met het schrijven van een "formula" op een stuk papyrus en het toewijzen van een rechter. De "formula" bevatte naast de namen van de partijen, de gedingvaststelling en de wijze waarop de rechters dienden te oordelen. Deze "formula" was voor de partijen te nemen of te laten.
De Romeinen hielden ervan om door hun gelijken berecht te worden: zij hadden geen "iudex peritus", geen ervaren rechter, maar een "iudex privatus", een lekenrechter. De "iudex privatus" had natuurlijk wel kennis van het recht nodig om recht te kunnen spreken. Dit deed hij door advies, een soort stappenplan, in te winnen bij de pretor: de "formula". De richtlijnen voor "formulae" waren ook in het album van de pretor te vinden, maar hier was hij niet aan gebonden. Bovendien was de bewijsregeling vrij. Omdat de pretor zelf vaak ook een leek was, raadpleegde hij een groep van rechtsgeleerden: de "iuris periti", ‘ervaren juristen’.
Doordat er sprake was van lekenrechtspraak, heeft de rechtspraak zelf nauwelijks iets bijgedragen aan de rechtsontwikkeling. Maar daarom juist hadden de iuris periti een enorme invloed. Hierdoor ontstond er een, buiten Rome ongekende, juridische vakliteratuur van hoge kwaliteit. Deze literatuur was gegoten in de vorm van "responsae", adviezen. Deze "responsae" werden zo belangrijk geacht, dat ze als de heersende leer ("communis opinio"), even belangrijk werden geacht als de wet zelf.
Er was geen mogelijkheid om in beroep te gaan tegen een vonnis uit deze periode. Er ontstond een nieuw conflict tussen de rechtzoekende en de rechtspreker waarvoor de pretor een actiemiddel diende te voorzien in zijn edict. Met zo'n actiemiddel kon men een magistraat niet vragen het vonnis te hervormen, wel om te vernietigen zoals de huidige cassatierechtspraak.
Aedielen.
Zij stonden per edict o.a. in voor de openbare orde, materie die men vandaag onder het strafrecht zou indelen. Met of zonder vrijheidsstatuut, volwassen of jonger dan 25 jaar, zwakzinnigen: iedereen was aan het edict van de aedielen onderworpen. (In tegenstelling tot de Twaalftafelenwet die enkel door ciues inroepbaar was). Voor misdrijven kon de dader niet rekenen op de aansprakelijkheidsstructuur van de familia waartoe hij behoorde en was een veroordeling individueel in plaats van ten laste van de pater familias. Het aedilisch recht was geen ius civile en bijgevolg waren de begrippen als familia of pater familias er niet van toepassing.
Van de aedilische procedure is nagenoeg niets terug te vinden omdat tijdens de klassieke periode de procedures werden vervangen door de keizerlijke cognitieprocedure en de keizer voortaan aediel voor het leven zou worden.
Keizerrijk 27 v.Chr. tot en met 305 n.Chr..
Een belangrijke rechtshistorische bron van de periode na Gnaeus Flavius en vóór keizer Justinianus is het boek Enchiridion, geschreven door de Romeinse jurist Sextus Pomponius in de 2e eeuw n.Chr.. Het is aangevuld met berichten van de oud romeinse advocaat Cicero.
Principaat.
Onder het keizerrijk werden de "iuris periti" nog belangrijker. Het Romeinse Rijk had een enorme expansiedrang. Op een gegeven moment noemden zij de Middellandse Zee zelfs "mare nostrum" ("onze zee"). Alleen Alexandria et Aegyptus behield nog enige mate van zelfstandigheid.
Het Rijk was verdeeld in bestuurlijke eenheden, de provinciae. Aan het hoofd van de provincia stonden de proconsuls en de propraetor, cum imperio. Zij waren de lokale plaatsvervangers van de consuls en pretor te Rome. Vaak werden ex-consuls en ex-pretoren aangesteld als proconsul c.q. propretor. De propretor sprak recht, en publiceerde daartoe zelfs het album van de praetor urbanus. Zij zorgden er ook voor dat de provinciae hun tributum, schatting, betaalden. De provinciae kregen veel autonomie, zij werden beschouwd als 'wingewesten'. De inheemse bevolking van de provinciae werden beschouwd als peregrini, vreemdelingen.
Na de Slag bij Actium in 31 v.Chr. werd Caesars erfgenaam Augustus de "Verhevene" keizer. Augustus wilde behandeld worden als de eerste, "princeps" (vandaar: prins), onder gelijken: het principaat was geboren. De oude republikeinse staatsinrichting bleef grotendeels gehandhaafd, maar Augustus nam de militaire imperia van alle proconsuls af en verkreeg zo het "imperium maius". Verder eigende hij zich de bevoegdheid van een "tribunus plebis" toe, de "tribunicia potestas", en kon zo niet meer geraakt worden door de veto's van de gewone "tribuni plebis". Ten slotte was de keizer ook princeps senatus, de leider van de Senaat die de senatoren mocht benoemen. Augustus maakte zichzelf zo de eerste "princeps" van het Romeinse Rijk.
Omdat de republikeinse staatsinrichting verder werd behouden, veranderde er niets wezenlijks aan het rechtsstelsel. Wel veranderde Augustus het burgerlijk procesrecht enigszins door "plebiscita" uit te vaardigen.
Juristenrecht en keizerrecht.
De vroegere aanzienlijke Romeinen hadden clientela van wie ze de patronus waren. De clientela kon bestaan uit afzonderlijke personen, maar ook uit hele steden en landstreken. De belangrijkste taak van een patronus was zijn clientela adviezen te geven bij juridische problemen. Hieruit is de juridische respondeerpraktijk ontstaan.
In Rome bestond er een klasse, waarvoor iedereen werd toegelaten met een vermogen van (omgerekend) minimaal 400.000 euro: de "ordo equester," zij waren de mensen die een oorlogspaard konden betalen. De "ordo equester", de ridderstand, steunde Augustus' hervormingen.
Steeds minder edelen gingen juridische adviezen verlenen, terwijl steeds meer ridders dat juist wel gingen doen. Augustus steunde deze ontwikkeling. Alle grote juristen uit de keizertijd, zoals Papinianus, Ulpianus, Paulus en Modestinus, waren ridders. Zij gaven niet alleen responsae, maar ook samenvattende verhandelingen over het ius civile en het ius praetorium. De adviserende juristen werden professionals, en mochten zelfs meedoen met het bestuur.
De keizer kon als leider van de Senaat naar believen mensen in de Senaat aanstellen en de hoogste ambten van magistraat verdelen, waarvoor hij veel ridders die zich verdienstelijk hadden gemaakt, uitkoos. Nadeel was alleen dat zij leken waren, en hadden voor het geven van juridisch advies een raad van 'bijzitters' (assessores) nodig.
De edictum tralaticium veranderde in een edictum perpetuum. Het werd ook niet meer gepubliceerd op het album op het Forum Romanum. Conclusie: de pretor werd, in tegenstelling tot de advies-gevende-juristen, gedeprofessionaliseerd. Zijn rechtsvormende taak werd verminderd.
De Keizer stelde ministers aan (zijn 'huishouding') ter bestuur van het Rijk, allen afkomstig uit de ordo equester.
De nieuwe keizerlijke bureaucratie was zeer efficiënt. De hoogste ambtenaar hierbinnen was de 'prefect van de pretoriaanse garde' (praefectus praetorio). Deze post werd vaak door twee personen bekleed. Ook Papinianus en Ulpianus hebben deze post bekleed. De keizerlijke departementen der verzoekschriften begonnen te wedijveren met de gewone respondeerjuristen van de straat.
De Romeinse Keizer zag zichzelf als patronus omnis terrae. Omdat de Keizer niet iedereen persoonlijk te woord kon staan, werd een verzoek om juridische bijstand op een briefje, het verzoekschrift (libellus) geschreven en aan hem of een van zijn vertegenwoordigers afgegeven. Hieruit ontwikkelde zich het 'departement voor de verzoekschriften' (procuratura a libellis). Soms schreef de keizer zijn antwoord in een brief (epistula) aan de verzoekschriftsteller, meestal echter liet hij in het openbaar ophangen en werd het daarna gearchiveerd (rescriptum).
Samengevat kan men stellen dat het zwaartepunt van de Romeinse rechtsgeleerdheid zich verplaatste van de iuris periti naar de procuratura a libellis, want de Keizer had een enorm rechtsgezag.
Omdat de Keizer de drager was van de tribunicia potestas, was hij dikwijls verplicht om juridische adviezen te geven. Hij had hierom namelijk vetorecht in de besluiten van alle hoge magistraten, zo ook die van de pretor. En aangezien de pretor zelf steeds meer als rechter optrad, in plaats van een lekenrechter, had de Keizer vetorecht over de vonnissen van de pretor: hij werd de hoogste beroepsinstantie. De besluiten die hij in zo'n geval nam, uiteraard terzijde gestaan door een consilium, werden 'decreten' (decreta) genoemd. Deze decreten genoten een zeer groot gezag.
In de provincies die onder direct keizerlijk gezag waren geplaatst, waarin de gouverneur, de praeses provinciae, dus direct verantwoording schuldig was aan de keizer, waren juridische instructies (mandata) nodig van de keizer. Maar ook de overige, 'senatoriale', provincies gingen om die mandata vragen.
Keizer Tiberius droeg de verkiezingen tot de hoogste magistraten over aan de senaat, omdat het organisatorisch niet meer mogelijk was om uit te maken wie stemrecht hadden. Ook kreeg de Senaat, dus het senatusconsultum, de status van algemeen verbindende regel. De oude republikeinse staatsinrichting werd dus niet helemaal in stand gehouden.
De Keizer was als eerste burger tevens princeps senatus, en dus kon hij als eerste spreken over onderwerpen die in de Senaat aanhangig werden gemaakt. Het zwaartepunt in de besluitvorming verschoof van de bespreking en afstemming van de keizerlijke voorstellen naar de daaraan voorafgaande 'rede van de keizer' (oratio principis). De Senaat werd een applausmachine. Zo'n wetsvoorstel werd voorbereid door het keizerlijke consilium, waarin juristen prominent aanwezig waren. Op deze manier werd het senaatsbesluit (senatusconsultum) bij uitstek de wetgevende methode van de keizer.
Tegen het einde van de tweede eeuw is de Keizer een absoluut monarch geworden, de ruïnes van de republiek hadden toen geen functie meer. De jurist Ulpianus zei: "Wat de keizer wil, heeft kracht van wet en wel omdat het volk door middel van de 'koninklijke wet' die over zijn gezag is uitgevaardigd, op en aan hem al zijn macht en gezag overdraagt. Wat dus de keizer door middel van een 'brief' (epistula), of door middel van een onderschrift (op een 'rescript') heeft vastgesteld, of na een gerechtelijk onderzoek of informele behandeling heeft besloten, ofwel wat hij in een edict heeft voorgeschreven, daarvan staat vast dat het kracht van wet heeft. Dat zijn wat wij 'constituties' plegen te noemen." Het gezag werd dus gevestigd op de theorie der volkssoevereiniteit en er ontstond een nieuwe rechtsbron: de wil van de keizer (constitutio principis).
De taken van de praetor urbanus werden aan het einde van de tweede eeuw steeds meer overgenomen door een keizerlijke functionaris, de 'stadsprefect' (praefectus urbi). De praetor urbanus werd het ambt voor oud-senatoren om grote volksfeesten te mogen organiseren, indien hij dat kon betalen. 'Prins carnaval' dus. Langzamerhand kwam zo een einde aan de praktijk van de respondeerjuristen. De meest vooraanstaande respondeerjuristen, zoals Gaius, Ulpianus en Paulus en Modestinus, voorzagen problemen en begonnen te schrijven om hun juridische kennis voor het nageslacht proberen te behouden.
Gaius was leraar aan de Sabiniaanse rechtsschool en schreef omstreeks 160 voor het onderwijs zijn Instituten. Gaius gaf in deze boeken een beknopt overzicht van het gehele Romeinse privaatrecht. In de vijfde eeuw gebruikten de grote faculteiten van Constantinopel en Beiroet (Berytus) deze werken als standaardintroductie tot het Romeinse recht. Keizer Theodosius II (408-450) kende de Instituten uiteindelijk een even grote status toe als die van de grote Romeinse respondeerjuristen.
Sindsdien wordt het Romeinse recht, o.a. door Justinianus, onderscheiden in twee rechtsbronnen: het juristenrecht (ius) van grote rechtsgeleerden, zoals Ulpianus, en het keizerlijke recht, dat zelfs wordt gelijkgesteld aan de oude wetten van het Romeinse volk, de 'wetten in formele zin'.
Dominaat of tetrarchie.
De na de grote juristen volgende generatie van juristen slaagden er niet meer in zulke grote werken te schrijven. In plaats daarvan beperkten zij zich tot het doorgeven van hetgeen hun in de geschriften van de oudere juristen was overgeleverd. Zij actualiseerden dit niet, dat wil zeggen zij pasten het niet aan aan de latere keizerlijke wetgeving, maar verzamelden slechts nieuwe keizerlijke wetgeving, waarbij het aan de lezers van die compilaties werd overgelaten om vast te stellen of de keizerlijke wetgeving in overeenstemming was met het juristenrecht, het ius. Sinds deze tijd werden codices gebruikt, en niet meer boekrollen. Waarschijnlijk zijn boekrollen zodanig uit de mode geraakt dat ze ook verloren zijn gegaan.
Deze compilaties zijn ons overgeleverd via de Codex Justinianus. Dit vormt zo de voornaamste bron van het Romeinse recht.
Vóór keizer Caracalla hoefden alleen de Romeinse staatsburgers belasting te betalen. Perigrini hoefden alleen schatting (tributum) te betalen. Caracalla (‘legerjasje’, echte naam Marcus Aurel(l)ius Severus Antoninus ) gaf echter zoveel geld aan het leger uit, dat de staatskas, de fiscus, leeg dreigde te raken. Daarom maakte hij in 212 met de constitutio Antoniana iedere inwoner van het Romeinse Rijk tot Romeins staatsburger. Deze ontwikkeling zorgde er weer voor dat het Romeinse recht eindelijk eens gecodificeerd moest worden.
Doordat iedereen Romeins staatsburger werd, kwam ook iedereen onder het Romeinse recht, niet meer onder het vreemdelingenrecht. Dit had tot gevolg dat de bestudering van het Romeinse recht bijzonder populair werd in het oostelijke deel van het keizerrijk. Dit heeft ook veroorzaakt dat de zogenaamde Instituten van de rechtsgeleerde Gaius populair werden.
Codificatie Romeins recht: Keizer Theodosius.
Splitsing van het Romeinse Rijk.
Na de dood van keizer Theodosius de Grote werd het Romeinse Rijk in tweeën gesplitst. Beide keizers zagen het Romeinse Rijk nog steeds als één, dus de macht was gewoon gesplitst. De keizer van het ene gedeelte moest zelf toestemming geven aan een nieuwe keizer van het andere gedeelte om te mogen regeren.
West-Romeinse Rijk.
De West-Romeinse keizer had geen vaste woon- of verblijfplaats, omdat hij dicht bij zijn troepen moest blijven die zich constant verdedigden tegen de invallende Germanen. Uiteindelijk mochten de Franken, met behoud van hun eigen recht (!), zich binnen het Rijk vestigen, op voorwaarde dat zij het Rijk zouden verdedigen tegen de invallende Germanen. In 406 kwamen de westelijke Germaanse stammen over de Rijn het Romeinse Rijk binnen. Zij mochten, mits zij troepen leverden en belasting betaalden, zich vestigen in het Romeinse Rijk onder een eigen bestuur. De laatste door Constantinopel erkende West-Romeinse keizer, Julius Nepos, vluchtte naar Constantinopel, terwijl de niet-erkende West-Romeinse keizer, Romulus Augustulus, in Rome werd afgezet.
Codificatiepoging door Theodosius II.
Theodosius II (408-450), die Gaius de rang van een groot rechtsgeleerde gaf, besloot het gehele Romeinse recht te gaan codificeren, het keizerrecht (leges) én het juristenrecht (ius), te beginnen met het keizerrecht. Gedeeltes van het keizerrecht waren op particulier initiatief reeds gecodificeerd in de codices van Gregorius en Hermogenianus. Theodosius II wilde een derde codex maken met het recentere keizerrecht. Uiteindelijk zou hier dus ook het juristenrecht aan toegevoegd worden, waardoor er een codificatie zou ontstaan van het gehéle recht, en het onderscheid tussen keizerrecht en juristenrecht zou verdwijnen. De gekozen opzet komt zeer goed overeen met die van een moderne codificatie. Vóór Theodosius II zijn trouwens al codificatiepogingen ondernomen.
Problemen bij de codificatiepoging.
Bij de codificatie van het juristenrecht waren er twee problemen:
Beide problemen werden opgelost in de ‘citeerwet’ (lex citandi).
Codex Theodosianes.
In 438 werden de keizerwetten uitgevaardigd in de Codex Theodosianus. In het West-Romeinse Rijk werd deze ook aangenomen. Het juristenrecht was nog niet gecodificeerd.
Codificatie Romeins recht: Keizer Justinianus I.
In 527 besteeg keizer Justinianus de troon. Hij wilde, met de wapens in de ene hand en een Codex Justinianus in de andere, het Romeinse Rijk, Oost én West, weer in ere herstellen.
Justinianus besloot, na de mislukte codificatiepoging van Theodosius II, het keizerrecht en het juristenrecht in twee aparte boeken te codificeren. Zijn minister Tribonianus was het meesterbrein achter deze operatie. Met deze codex wilde hij ook de rechtskracht ontnemen aan de daaraan voorafgaande codices, zodat de Codex Justinianus dé wet zou worden. De codex zou geen eigen wetgeving bevatten, maar dat wat werd vastgelegd tot wet verheffen.
Justinianus en Tribonianus besloten om niet alleen te compileren, maar ook te systematiseren, te harmoniëren en (compact) te herschrijven, zodat de codex een toegankelijke en tijdloze wet, een eenheid, zou worden.
Probleem om tot eenheid te komen.
Justinianus en Tribonianus stuitten op een probleem: de constituties van de voorgaande 1000 jaar moesten inhoudelijk op één lijn worden gebracht. Zij voorzagen dat dit te veel tijd zou kosten en ter oplossing bedachten ze het volgende sluitende juridische systeem: alle relevante constituties zouden in de codex worden opgenomen, de oudere eerst, en daarna de jongere. Als algemene rechtsregel werd bedacht, dat in geval rechtsregels uit verschillende constituties elkaar zouden tegenspreken of tot een verschillende resultaten zouden voeren, bepalingen in een jongere constitutie zouden vóórgaan op vergelijkbare bepalingen in een oudere constitutie, het beginsel "lex posterior derogat legi priori". Als voorbeeld van de juridische kracht van de Codex Justinianus kan vermeld, dat dit beginsel in Nederland nog is toegepast bij invoering van het nieuwe erfrecht in 2003.
De constituties waren op verschillende manieren overgeleverd (via codices en rechtsgeleerden), steeds iets verschillende versies. Dat leverde een probleem op: welke versie bezat rechtskracht? Justinianus en Tribonianus besloten dat alleen díé versies die in de Codex Justinianus waren opgenomen rechtskracht hadden. Verder mocht een commentaar van een rechtsgeleerde alléén aangehaald worden als zij niet strijdig was met de Codex Justinianus.
Oude rechtstradities.
Het keizerrecht veronderstelde het juristenrecht. Beide waren geen onafhankelijke rechtsbronnen, net zoals het ius civile en het ius praetorium elkaar veronderstelden.
De Romeinse rechtstraditie ten tijde van Justinianus bestond uit het oude ius civile en ius praetorium, te beginnen met de Twaalftafelenwet (450 v.Chr.) en te eindigen met keizer Constantijn (306-337). De commissie ter codificatie van het juristenrecht in de Digesten mocht afwijken van de lex citandi, die alleen bedoeld was voor de juridische praktijk omdat er in het Oosten weinig overleveringen bestonden. Men mocht dus voor de codificatie van het ius uit de hele Romeinse literaire traditie putten.
De oudste bekende overlevering van de Digesten, de Codex Florentinus, bevat een lijst van auteurs en boeken waarvan de Digesten-commissie gebruik heeft gemaakt (38 auteurs en 200 boeken: meer dan de lex citandi dus).
Digesten.
Justinianus droeg de commissie op om teksten van erfrechtgeleerden, ofwel Digesten, op dezelfde manier te verzamelen en ordenen als de Codex Justinianus.
Het onderscheid tussen het ius civile en het ius honorarium (praetorium) werd in de Digesten behouden. Er werden drie subcommissies gevormd om te codificeren. Aan de verschillende delen van de Digesten voegde de commissie excerpten van de rechtsgeleerde commentaren toe.
Officieel heeft de commissie drie jaar over de Digesten gedaan, maar waarschijnlijk is de commissie reeds vóór de verkeizerlijking van Justinianus met de Digesten bezig geweest, en zijn ze pas tijdens de regering van Justinianus gepubliceerd, omdat alleen dán Justinianus' naam eraan verbonden had kunnen worden.
De Digesten kregen samen met de Instituten op 16 december 533 kracht van wet en mochten aangeduid worden met het Latijnse Digesta óf het Griekse Pandectae. Met de verlening van rechtskracht aan de Digesten verloor het ius zijn juridische status als van het keizerrecht onafhankelijke rechtsbron.
Onder eerdere keizers was bij wet bepaald, dat in de rechtspraak slechts het werk en dus de juridische opvatting van enkele rechtsgeleerden mocht worden gebuikt, dat waren onder andere Gaius, Papinianus, Ulpianus, Modestinus en Paulus (Citeerwet of "lex citandi)". Slechts één vijfde deel van de Digesten is niet afkomstig van de in de citeerwet genoemde juristen.
Voor wat betreft fragment-variaties gold voor de Digesten hetzelfde als voor de Codex Justinianus: alleen de versie in de Digesten bezat rechtskracht. Soms werden er namelijk ook noodzakelijke wijzigingen aangebracht in een commentaar van een rechtsgeleerde.
De Digesten zijn samen met de Instituten uitgevaardigd als één keizerlijke constitutie. Omdat de Digesten één keizerlijke constitutie vormden, dienden, volgens Justinianus, eventuele tegenstrijdigheden zó te worden uitgelegd dat zij niet meer met elkaar strijdig waren.
Instituten.
Justinianus had mede als doel het oud Romeinse recht in ere te herstellen. De rechtsgeleerde Gaius, uit de tweede eeuw, hoorde tot de school van aanhangers van het oud Romeinse recht. Omdat in de Digesten Gaius uitgebreid werd geciteerd, konden zijn beroemde leerboeken, de Instituten, niet meer in het onderwijs gebruikt worden. Justinianus besloot daarom, zijn eigen Instituten te laten opstellen, met een indeling die ontleend was aan de Instituten van Gaius. Omdat de Keizer ze uitvaardigde, kregen deze nieuwe leerboeken in 533 kracht van wet in het Keizerrijk.
Vier nieuwe rechtsbronnen.
Er waren uiteindelijk vier bronnen der keizerlijke wetgeving, die tezamen het Corpus Iuris Civilis (529-534) vormden:
Voorkomen van tekstcorruptie.
Om tekstcorruptie (want gekopieerd door scriptoria) te voorkomen verbood Justinianus om:
Omdat wij veel commentaren van rechtsgeleerden alleen via aanhalingen kennen, hebben geleerden tussen de Renaissance en het begin van de 20e eeuw geprobeerd om deze aanhalingen te ontdoen van hun post-klassieke Justiniaanse interpolaties, om zo de originele rechtsgeleerde commentaren te reconstrueren. De wetenschap die zich hiermee bezighield noemde men de "Interpolationenforschung". De "Interpolationenforschers" zijn echter zodanig doorgedraaid dat ze geen passage uit de Digesten zónder interpolaties achterlieten, en de Justiniaanse commissie dus afschilderden als een groepje plunderaars. Dit is niet terecht, want Justinianus was zeer zorgvuldig met interpolaties omgesprongen: veel wijzigingen konden pas geschieden nadat Justinianus er bij wet toestemming aan had verleend.
Geleerden hanteren tegenwoordig de volgende vuistregel om interpolaties te identificeren: aanhalingen van rechtsgeleerde commentaren zijn authentiek, tenzij zij sterk verband houden met wetshervormingen die nét voor de codificatie van de Digesten zijn doorgevoerd.
Constantinopel rechtsgeleerdheidsbolwerk.
Doordat de juridische universiteit te Berytus tenonder ging na een aardbeving, werd Constantinopel de hoofdstad van het juridische onderwijs. Justinianus ontwierp een intensief studieprogramma voor rechtenstudenten, die de Instituten, de Codex en grote delen van de Digesten moesten leren.
Tweede editie van de "Codex Justinianus".
Na de uitvaardiging van de Digesten in 533 was de eerste versie van de "Codex Justinianus", de "Codex Vetus" (wat oude versie betekent), achterhaald, omdat erin nog geen rekening werd gehouden met de codificering van het juristenrecht mét rechtskracht, maar alleen met de "lex citandi". Ook moest in de "Codex" nog flink wat nieuwe wetgeving worden opgenomen.
Aan de tweede editie van de "Codex Justinianus" verleende Justinianus op 16 november 534 rechtskracht. Alleen deze versie is ons overgeleverd, de "Codex Vetus" is bijna geheel verloren gegaan.
Natuurlijk werd het, na de verschijning van de tweede editie, verboden om uit de "Codex Vetus" te citeren.
Novellen.
Justinianus ging ook ná de voltooiing van de Digesten, Instituten en de Codex door met wetshervormingen. Nieuwe wetten (Novellen) vormden een supplement op de codificatie, ook na Justinianus.
Procopius en Justinianus.
Procopius heeft een sappig roddelboek over de corruptie van Justinianus geschreven.
Receptiegeschiedenis van het Romeinse recht.
Opkomst van de universiteiten.
Na de val van het West Romeinse Rijk zagen verschillende vorsten zichzelf als opvolgers van de Romeinse keizers. In het Romeins recht konden zij daarvoor een rechtsgrond vinden.
De opleving van het Romeinse recht in de elfde eeuw hing samen met de opkomst van de universiteiten. Daarom wordt Romeins recht ook wel 'geleerd recht' genoemd. Het verschijnsel 'universiteit' is zelfs mede ontstaan door de bestudering van het Romeinse recht. In 1090 is Irnerius "lucerna iuris" (de lantaarn van het recht) te Bologna begonnen met onderwijs in het Romeinse recht uit overleveringen van de Codex Justinianus, waarbij hij leraren opleidde om daarin les te geven: de universiteit was geboren.
Het gewoonterecht, zoals dat nu nog in Engeland te vinden is, was in heel Europa van de middeleeuwen aanwezig, totdat het verdrongen werd door het 'professorenrecht', het Romeinse recht. Lange tijd was het zelfs in heel Europa zo, dat als je een universitaire juridische opleiding had afgerond, in het Romeinse recht dus, je niet zonder meer aan de slag kon in de rechtspraktijk, omdat daar nog steeds gewoonterecht gold.
Voor de komst van universitair gevormde juristen waren koningen vaak aangewezen op de 'clerici', de geestelijken, om officiële documenten te schrijven. Na de theocratische ambities van de pausen hadden de koningen daar echter niet zoveel zin meer in. Een mooi alternatief vormden de universitair opgeleide juristen. Op deze manier deden zij hun intrede in de rechtspraktijk.
In continentaal Europa heeft het Romeinse recht een grote invloed uitgeoefend, omdat de lokale wetten zeer restrictief werden uitgelegd: er moest vaak een beroep worden gedaan op het Romeinse recht als subsidiair (aanvullend) recht. In Engeland gingen ze daarentegen lokale regels extensief uitleggen (waaruit uiteindelijk de 'common law' is ontstaan), waardoor er geen Romeins recht nodig was. In de praktijk kon men ook in Engeland Romeins recht studeren en vonden afgestudeerde juristen zeker werk in dienst van de kerk of de koning.
Tijdens de volledige Middeleeuwen is er naast het lokaal recht ook een ius commune van bisschoppelijke rechtspraak op het continent. Deze werd via bisschoppelijke officialiteiten (beroepshoven), later via de paus in Rome, op een canonieke wijze als eenheid gerecipieerd en beïnvloed.
Renaissance.
Tijdens de Renaissance en de Reformatie, wilde men af van de rooms-katholieke en van de lokale traditie: het gewoonterecht raakte 'uit'; in plaats daarvan wilde men terug naar de wortels van het recht: het Romeinse recht werd, net zoals de hele klassieke cultuur, 'in'. In de praktijk bleef het Romeinse recht zijn invloed houden, maar er waren humanisten onder de juristen: zij onderzochten de geschiedenis en de bronnen van het Romeinse recht terwijl ze in de dagelijkse praktijk het "geleerde" recht gebruikten.
Centrale beroepsgerechtshoven.
Eind vijftiende eeuw werd er in het Heilige Roomse Rijk, onder leiding van keizer Maximiliaan I, begonnen met een centraal beroepsgerechtshof, het Rijkskamergerecht. Daar waar het lokale recht geen oplossing bood in een bepaalde zaak, werd een beroep gedaan op het oude Romeinse recht als subsidiair recht.
Dit model vond ook in veel andere Europese landen zijn ingang, waaronder Nederland en Schotland.
Vanaf de 16de eeuw namen de vorstelijke rechtbanken canonieke rechtspraak over, waardoor het ius commune de lokale feodale gebruiken en privileges zou verdringen. Als reactie op het absolutisme van de Habsburgers werd in Leuven de interpretatie van de legisten en canonisten samengevoegd door Everaerts. Het resultaat vinden we terug bij Grotius.
Moderne uitleg.
Doordat lacunes in het gewoonterecht door het Romeinse recht (het ius commune; het gecodificeerde natuurrecht: ratio scripta) werden opgevuld, ontstond er een dualistisch rechtssysteem.
Toen Irnerius het Corpus Iuris Civilis van Justinianus begon te bestuderen, was dit reeds vijf eeuwen oud. Deze benaming voor de verschillende boeken -namelijk de Codex, Digesten, Novellen en de Instituten van Justinianus- is nog veel jonger. Natuurlijk voldeden gedeelten niet meer aan de toenmalige situatie, zodat er een "usus modernus", een moderne uitleg, noodzakelijk was. (De wetten uit het Romeinse recht konden niet simpelweg vervangen worden door de centrale wetgever: er was immers geen centrale wetgever, de wetten ontstonden door gewoonte.) Deze uitleg werd zeer belangrijk, zo belangrijk zelfs dat de uitleg belangrijker leek te worden dan de wetten uit het Corpus Iuris zelf. Omdat professoren aan de universiteiten deze uitleg ontwikkelden, werd toen het Romeinse recht pas echt een geleerd recht.
Voor de achttiende eeuw bestond er, in tegenstelling tot de kerkelijke rechters, nog geen motiveringsplicht: daarom werd de uitleg van het Corpus Iuris ook voor de justitiabele belangrijk om achter de redeneringen van de rechter te komen.
Verbintenissen.
De verbintenis of "obligatio" was in het Romeins recht een situatie die bij conflict tot een "actio in personam" leidde tussen de schuldeiser (crediteur) en schuldenaar (debiteur) m.b.t. een schuld ("debit").
Aansprakelijkheid.
De notie aansprakelijkheid en de aansprakelijkheidsleer is pas ontstaan in de middeleeuwen op het continent. Dit uit een receptie van de Romeinse procedure bij zaakbeschadiging zoals behandeld in de "Lex Aquilia". Het Romeins recht was immers enkel conflictenrecht. De gerecipieerde aansprakelijkheidsleer werd in de 16de eeuw overgenomen in de vorstelijke rechtspraak uit de kerkelijke rechtspraak. Onder invloed van de reformisten kregen bepaalde Romeinse begrippen nog een andere invulling.
Enkele voorbeelden:
In Engeland, waar er geen canonieke invloed was zoals op het continent, is het Romeins recht meer procedureel gebleven i.p.v. begripsmatig. Daarom heeft men er niet de continentale aansprakelijkheidsleer van canonieke oorsprong.
Bronnen van verbintenissen.
Uit overeenkomst.
"Ex contractu".
Een "contractus" was geen hedendaagse wederzijdse overeenkomst maar een vrijwillige contractie of het samenkomen met consensus. Men had geen vrijheid of open systeem m.b.t. de acties en verbintenissen die van toepassing zouden zijn. Het moest voorzien zijn in een edict.
"Pactum".
Inhoudelijk kon men wel vrij stipuleren wat men wilde in een vormloze onbenoemde overeenkomst ("pactum").
Het zijn de canonisten uit de middeleeuwen die alle naakte en geklede pacta afdwingbaar zouden maken, waardoor dit vandaag deel uitmaakt van het "ius commune" beter gekend onder de uitdrukking "pacta sunt servanda".
Ordening.
De overeenkomsten ordende Gaius volgens totstandkoming:
Een "stipulatio" leidde tot een eenzijdige verbintenis tussen "stipulator" (schuldeiser) en "promissor" (schuldenaar), niet t.a.v. derden. Hierop bestonden enkele uitzonderingen zoals een machtiging, bekrachtiging nadien en bepaalde vormen van vertegenwoordiging. In de middeleeuwen zou Bartolus daaruit het onderscheid tussen lastgeving en volmacht onderscheiden. Dat een levensverzekering toch opeisbaar is door een derde is te danken aan de Antwerpse 16de-eeuwse canonisten. Hoewel de 17de-eeuwse reformisten daar tegen waren, was het Grotius die ervoor zorgde dat het alsnog tot het "ius commune" zou behoren.
Ingebrekestelling.
Zonder "ultimatum" (interpellatie) was er geen sprake van gebreke ("mora") en dus geen sprake van ontvankelijkheid, noch recht op intrest. De uitzondering: indien de leveringstermijn essentieel was, is geen "interpellatio" nodig. De romanisten noemden dit "mora ex re" ‘gebreke op grond van de zaak’. In landen zoals Duitsland heet dit vandaag "dies interpellat". Dit is alvast in België niet ingeburgerd.
Men kon zich niet beroepen op een stilzwijgend ontbindend beding. Dit is pas ontstaan in de middeleeuwen. Wel kon men, indien er geen termijn van uitvoering was bepaald, zich beroepen op de exceptie van niet uitvoering.
Benadeling.
In het keizerrijk kon men sedert Diocletianus, enkel als verkoper van een stuk grond, de verkoop vernietigen wanneer de werkelijke prijs eigenlijk minstens 50% hoger lag.
"Causa".
Een rechtsmiddel ("actio") werd verleend:
Procedureel kon men dus per conflict rond een rechtshandeling een rechtsmiddel aanknopen.
Door omstandigheden.
"Quasi ex contractu": onverschuldigde betaling, zaakwaarneming, voogdij, legaat...
Uit wederrechtelijk handelen.
"Ex delicto": civiele delicten waaruit een civiele verbintenis voortvloeide, zoals diefstal ("furtum"), zaakbeschadiging (Lex aquilia), belediging ("iniuria"), beroving met geweld ("raptorum bonorum").
Opvallend is dat een burger zich zonder belang partij kon stellen wanneer hij de openbare orde in het gedrang zag komen en daarbij de toegekende boetes in eigen zak mocht steken. Zo'n "actiones populares" waren o.a. voorzien bij grafschennis of bedrog van een 25-jarige.
Er was geen familiale aansprakelijkheid. Het begrip "pater familias" bestond niet in het aedilisch recht. Voor de civiele delicten was er slechts tussenkomst ten belope van de peculiumrekening, hetzij een mogelijkheid van de noxale actie: betalen of uitleveren. Er was met andere woorden enkel een individuele veroordeling, men kon hoogstens erfgenamen opzadelen met een begraafverbod of een noxale afstand van het lijk.
Wie niet in staat werd geacht rechtsfeiten te stellen zoals minderjarigen en zwakzinnigen, daar diende de maatschappij de schade te (ver)dragen. Dit betrof echter een weerlegbaar vermoeden. Marcus Aurelius liet echter per rescript toe dat de rechter zou onderzoeken of er geen dementie werd geveinsd. Verder was bijvoorbeeld voor het verbod op wapendracht ("lex iulia") geen bedrog nodig en was dit altijd en voor iedereen strafbaar.
Bij doodslag, gewone diefstal of het verwoesten / betoveren van veldvruchten was er in het "ius sacrum" reeds sprake van een bewijsregeling m.b.t. de intentie. Men diende de voorbedachtheid ("consilium") te kunnen bewijzen oftewel de "dolus malus". Dit was echter niet altijd het geval: voor diefstal op heterdaad, verwonding en belediging was dit niet van toepassing. De loutere "animus" volstond niet, men diende effectief de intentie uit te voeren. (In tegenstelling tot de middeleeuwse majesteitsschennis.) Het criterium voor wettige zelfverdediging was toen al vrees i.p.v. wraak. Tot slot kende men nog een uitzondering voor de onweerstaanbare drang die afwezigheid van intentie betekende.
In de 4de eeuw werd de aanzet voor de toepassingen van de middeleeuwen gegeven: kinderen van samenzweerders konden een deel van hun vrijheidsrechten kwijt raken, bij zelfmoord of majesteitschennis kreeg de fiscus recht op inbeslagname van goederen, idem voor het overlijden tijdens een beroepsprocedure.
Diefstal.
In de Twaalftafelenwet werd reeds een onderscheid gemaakt tussen diefstal met en zonder betrappen op heterdaad. Bij heterdaad riskeerde men een vermindering van vrijheidsrechten ("capitis diminutio") en viermaal de waarde van wat men zich bedrieglijk had toegeëigend. Zonder heterdaad slechts tweemaal de waarde.
Tijdens het keizerrijk werd dit mutatis mutandis uitgebreid van diefstal naar onverschuldigde betaling en achterhouden, verbergen of ongeoorloofd gebruik van andermans goed. Via de keizerlijke cognitieprocedure werd zo'n private kwestie dus behandeld na het overmaken van een dagvaarding bekleed met overheidsgezag. Het zou echter tot de Nieuwe tijd duren alvorens de constitutio criminalis carolina het private karakter van zo'n misdrijf zou ontnemen.
Zaakbeschadiging.
Net als "pacta sunt servanda", is de Aquiliaanse "aansprakelijkheid" uit de "lex aquilia" uitgegroeid van een gesloten naar een open systeem door receptie. In de derde eeuw voor christus was het enkel van toepassing voor een eigenaar wiens slaven of vee dienden vergoed te worden aan de hoogste seizoenswaarde. Ook schade aangericht door het verbranden, breken of vernielen van goederen viel hier onder. Tijdens de keizertijd kon men echter al, via een "actio utilis", alle materiële indirecte schade uit onrechtmatige daad laten vergoeden.
Pas bij de versmelting van de legistiek en canonistiek, in de 16de eeuw en enkel op het continent, zou men zowel materiële als morele schade + verrijking zonder oorzaak als één rechtsfiguur zijn, mits er schuld / zonde / fout was. Tijdens de codificatieperiode van de 18de eeuw zou er in de Franse rechtspraak echter terug een onderscheid worden gemaakt tussen onrechtmatige daad, verrijking zonder oorzaak en aquiliaanse aansprakelijkheid.
Verwonden, doden, beledigen.
Dit werd niet behandeld in de "lex aquilia", doch in de Twaalftafelenwet. Het lichaam van een vrij persoon was onmogelijk waardeerbaar in geld, de gevolgschade zoals kosten voor genezing of het inkomensverlies was dat wel.
Uit onrechtmatige daad.
"Quasi ex delicto": onrechtmatige schade zonder delict. Schade aangericht door huisdieren ("actio de pauperie" als noxale actie), schade aangericht door iets dat van een woning valt ("actio de deiectis"), valsschelding rechter ("actio de iudice").
De "dolus malus" (bedrog) of "culpa" (verstoren samenleving) werd echter niet onderzocht.
Personenrecht vs. zakenrecht.
Als reactie op het 16de-eeuwse absolutisme met de macht van de moderne "familia caesaris" zou in de 17de eeuw de private controle over private goederen worden ontwikkeld. Het was Grotius die eigendom als zakelijk recht hiërarchisch boven de beperktere andere zakelijke rechten zou plaatsen.
Hahn classificeerde de zakelijke rechten: eigendom, bezit, dienstbaarheden, pand en erfgenaamschap.
Ordening.
De ordening van goederen bij Gaius echter bestond uit:
De Romeinse acties waren verdeeld in enerzijds de "actiones in rem" (volgrecht erga omnes uit een formula) en de "actiones in personam" (persoonlijke vordering).
Voorafgaande rechtshandelingen.
Daarnaast kende men natuurlijke wijze van verkrijging:
Zekerheden.
Opgelet: bij pand was toen al de overdracht (vuistpand of "pignus datum") niet noodzakelijk (stil pand of "pignus obligatum"). Een zakelijke zekerheid bestond er vooral uit afspraken te maken rond hoe men goederen of een pand kon (terug)krijgen via een (re)vindicatie, hetzij hoe men via een interdict bescherming kon krijgen om het niet te moeten afgeven. Tegen dit laatste kon men uiteraard een exceptie van bedrog ("exceptio doli") inroepen in geval de eiser niet te goeder trouw ("bonafide") was.
Hetzelfde vinden we terug bij het verlenen van krediet met een "pactum fiduciae" als bijkomende overeenkomst. Via een "actio fiducia" kon men kapitaal terugvorderen bij de beheerder na terugbetaling krediet, bij de "actio fiducia contraria" kon men de kosten voor het onderhoud terugvorderen. Voor "res mancipi" diende men een "mancipatio"handeling te stellen om de overdracht succesvol te voltooien ofwel een "in iure cessio" te doen tijdens een proces. In het keizerrijk werd daarom de "actio pigneraticia" geprefereerd die bij pandgeving van toepassing was. Bij niet teruggave kon men dan de gedwongen verkoop vorderen en ook de eventuele winst genieten i.p.v. eerst een mancipatiehandeling te moeten stellen of "in iure cessio" te moeten "uitlokken". Men stond echter niet toe dat een niet teruggegeven pand automatisch als verkocht werd beschouwd aan de inpandnemer. Een genotspand kon dan echter weer wel, wat later een zeer handig instrument zou worden in het middeleeuwse feodale leenstelsel.
Met een "actio Serviana" had de pandcrediteur dan weer een volgrecht ("in rem") op de oogst en werkmiddelen bij een pacht- of huurovereenkomst. Ook handelsfondsen maakten en maken daar gebruik van, met als grote voordeel dat men te allen tijde het geld / de goederen kan halen waar ze zitten. (Een extreme receptie was de Griekse kredietcrisis van de 16de eeuw). Nadeel was dat men deze meervoudig in onderpand kon steken en de vraag rees wie er het eerst verpand had. Daarom verplichtte keizer Leo in de "lex scripturas" dat pand voortaan aan publiciteitsvereisten deed te voldoen. Reden waarom vandaag de dag nog steeds bij ons een pand dient te worden geregistreerd en dit in Duitsland niet het geval is, gezien de kleinere rechtsgebieden daar de registratie bemoeilijkten.
Tot slot waren enkele zekerheden van rechtswege voorzien zoals het doel en voorrecht van de bruid op de bruidsschat, het voorrecht van de pupil op wat de voogd had gekocht met zijn geld, de fiscus op achterstallige betalingen. Ook dit laatste is duidelijk uit het Romeins recht gerecipieerd.
"Possessio" tegen bezit.
Via een kortgeding kon men in het "ius gentium" een voorlopige maatregel ("possessio via interdictum") bekomen van de pretor die erga omnes gold. Provincies waren immers "dominimium caesarium". Er was geen beroepsmogelijkheid tegen dan een geding ten gronde te voeren. Een standaardoplossing die relatief snel en goedkoop was indien niemand een geding ten gronde wilde voeren. Enkel de verliezende partij die "dominus" (peregrijnse "pater familias") was kon zich dan nog op een actie beroepen. "Dominium" was toen evenmin bezit als dominus eigenaar betekende, immers dan zou een eigenaar degene zijn die juridisch en feitelijk zonder bezit is. In de keizertijd kon een huurder bijvoorbeeld "possessio" vragen wanneer de verhuurder zijn recht op het rustig huren verstoorde. Het was in de oudheid dus eerder een zaak van personenrecht of "bezit van staat" dan het burgerlijke subjectieve eigendomsrecht van de 17de–18de eeuw.
In de klassieke periode was "possessio" dus enkel mogelijk voor goederen in de handel ("in commercio") tussen particulieren, mits:
De glossatoren hebben het verband tussen "possessio" en de interdict als een autonome bezitsprocedure geïnterpreteerd op basis van een interdict "unde vi" (tegen gebruik van geweld). Daarin was het voornaamste te bewijzen element het met geweld afnemen van goederen, degene met het oudste bezit kreeg voorrang. De canonisten boden in de officialiteiten dan weer een actie "unde vi" aan: veralgemeend naar "het afnemen van rechten". Men diende niet het geweld te bewijzen maar aan te tonen dat men het meest gerechtigd was.
Revindicatie vs. eigendom.
Het procesmiddel waarmee een "pater familias" een persoon of goed kon opeisen door het aan te raken (revindicatie) zorgde ervoor dat bij weerhouding de tegenpartij een schadevergoeding diende te betalen, geen verplichte afgifte dus. In de keizertijd werd het een procesmiddel waarbij een dominus zich kon verweren tegen een interdict.
Een "pater familias" had aanvankelijk geen recht op revindicatie indien er geen overdracht was geweest door "mancipatio" op het forum. Enerzijds omdat de "mancipatio" als tegenstelbaarheid diende, anderzijds omdat niet voor alle zaken mancipatie nodig / mogelijk was. Uitzondering was de verkrijgende verjaring ("usucapio"): één jaar voor roerende zaken, twee jaar voor onroerende zaken en mits dit "bonafide" gebeurde anders riskeerde men alsnog "unde vi". Justinianus I zou echter het verschil tussen de "res mancipi" en "res nec mancipi" afschaffen en de verkrijgende verjaring op drie jaar brengen.
Het is uit die verkrijgende verjaring waarmee vorsten, na de val van het West-Romeinse Rijk, zichzelf als opvolgers van de keizers zouden beschouwen: verkrijgers van het "dominimium caesaris" door verjaring als eeuwig vruchtgebruik / erfpacht. In de hedendaagse tijd is het eenvormig bezitsbegrip eveneens als een levenslang vruchtgebruik ("dominium utile") te beschouwen, zij het dat de "dominium directum" juridisch niet langer bij (een) god ligt.
Voorafgaand aan Grotius ging zowel "dominimium" als "proprietas" niet samen met bezit en eigendom. Het was een bewijs uitgesproken door een pretor in een interdict, zonder recht op afgifte of ontvangst, maar een recht op revindicatie van een geldsom. Daarenboven kon men er niet vrij over beschikken, het goed moest aangewend worden waarvoor het bestemd was: bruidsschat, "pactum fiduciae", "manceps" met goederen van een "corpus" / vennootschap, ... Overigens was "eigendom" hiërarchisch niet het hoogste "zakelijk recht": bijvoorbeeld tegen een vruchtgebruik stond geen revindicatie open zolang het lopende was. Legisten zouden daarom een opsplitsing maken en een meervoudig eigendomsbegrip introduceren. Men sprak toen van een "dominimium utile" (vb. erfpachter), een "dominium directum" (vb. erfpachtverlener) en een "quasi-dominium" (zoals in de "actio publiciana" t.v.v. de verkrijger die geen burger was of het via informele weg had verkregen).
Erfrecht.
Bij vrijheidsberoving of dood van de "pater familias", hetzij bij vereffening van de "familia" ontstond een onverdeelde gemeenschap van goederen en personen, "consortium" genaamd. Schuldeisers van de "familia" konden dan alle erfgenamen aanspreken. Erfgenamen konden hun erfdeel vorderen en werden eigenstandig. Bij de praetor kon men zich van de nalatenschap distantiëren of deze verwerpen. Het duurde tot Justinianus alvorens men een nalatenschap kon aanvaarden onder voorrecht van boedelbeschrijving.
De mandaten van de "pater familias" vervielen en de verbintenissen die hij persoonsgebonden ("intuiti personae") had aangegaan werden onopeisbaar. Zelfs zijn persoonlijke schulden vielen niet in de gemeenschap. Personen en goederen die via een mancipatioprocedure deel uitmaakte van de "familia" werden verdeeld over de nieuwe families. 
Testament.
Soorten.
Naklassiek kon men een civiel mondeling testament hebben mits vijf getuigen. Het pretoriaans testament werd dan schriftelijk toegestaan mits zeven getuigen. Ten tijde van Theodosianus en Justinianus werd voor beide zeven getuigen vereist. (De grote receptie dateert van na het Concordaat van Worms, waarmee de celibataire "clerus" kon testeren. Het eigenhandig geschreven testament dateert van de 15de eeuw en werd te Parijs geïntroduceerd.)
Legaten.
Om af te wijken van de erfopvolging bij versterf kon men algemene en bijzondere legatarissen aanstellen ("heredis institutio" of erfstellingen) alsook hun vervangers (substituten) in geval van verwerping of vooroverlijden.
De algemene legataris(sen) nam(en) de verantwoordelijkheid voor de "familia" over, de bijzondere slechts een deel van de goederen of personen.
Vindicatielegaat.
„Ik geef en legeer” ("do lego"): een persoon of zaak van de "pater familias" kon op deze wijze direct worden gelegeerd naar het vermogen van de legataris en door hem worden gerevindiceerd van wie het ook bij zich had, dus met zakelijke werking.
Damnatielegaat.
„Je bent verschuldigd” ("damnas esto"): hiermee werd een persoonlijke verbintenis gevestigd in hoofde van een erfgenaam, vooral om zaken te delegeren die strikt genomen niet van de "pater familias" waren zoals een bruidsschat of het geld van de peculiumrekening van bijvoorbeeld een slaaf. In ieder geval moest het in voorwerp kunnen zijn van een stipulatie. Het damnatielegaat kon worden opgeëist via een eigen actie, de "actio ex testamento" en had dus persoonlijke werking.
Erfstelling over de hand.
Aanvankelijk was de erfstelling over de hand (fideï-commis) een uitzondering op de legaten, gezien men z'n volledige vermogen kon overlaten. Men deed beroep op iemands goede wil die voordeel genoot uit de nalatenschap, bijvoorbeeld nalaten aan de armen of aan christus. Justinianus I schakelde dit gelijk aan een legaat.
In de middeleeuwen zou deze vorm gerecipieerd worden om het eerstgeboorterecht mogelijk te maken. Dit was niet verzoenbaar met de herverkaveling van de vermogens na de Franse revolutie en zou zo weer uit het hedendaagse recht verdwijnen, op het trustrecht uit Engeland na.
Codicil.
Dit was een schriftelijk stuk dat zonder testament een pure erfstelling over de hand was ("fideicommissum"). Maakte het deel uit van het testament dan was dit een legaat zonder de erfopvolging te veranderen.
Erfgenamen.
De erfopvolging bij versterf (versterferfrecht of abintestaaterfrecht) bij gebrek aan testament voorzag in directe erfgenamen die vrije Romeinen waren. Deze agnaten of familieverwanten ("sui heredes") die eigenstandig ("sui iuris") waren: kinderen, geadrogeerden (uit fusie met een andere familie), geadopteerden en de echtgenote in manu (minstens een jaar "hand in hand" leven).
Binnenstaanders van de "familia" werden geacht de nalatenschap automatisch te aanvaarden en konden enkel van successie worden bevrijd als ze zich niet hadden ingelaten. Buitenstaanders dienden uitdrukkelijk of stilzwijgend te aanvaarden. (In de middeleeuwen dienden ook huisgenoten de nalatenschap te aanvaarden.)
Republiek.
Vrouw en kinderen konden via een voogd ("tutor" of burgertitularis) hun erfdeel vorderen ofwel in onverdeeldheid blijven. Bij vereffening van de "familia" gebeurde de verdeling in staken met plaatsvervulling voor de vooroverledenen: de erfgenamen "sui heredes" van de vooroverledene erfden elk hun deel dat tezamen overeenstemt met het deel van de vooroverledene.
Keizerrijk.
Om zeker te zijn dat er erfopvolging was kon de praetor zelf mensen oproepen tot de nalatenschap. Zij mochten dan als voorlopige maatregel, "possessio hereditatis" via het interdict "quorum bonorum", de goederen bijhouden van iemand die zonder testament was gestorven. Dit werd maar definitief door verkrijgende verjaring, tot die tijd kon de voorlopige maatregel worden opgeheven door een "petitio hereditatis".
De praetor kon daartoe in volgorde de mensen sui heredes, agnatische verwanten en tot slot bloedverwanten oproepen. Naklassiek werden de agnaten verdrongen door bloedverwanten, en na het eeuwig edict zou de rangschikking er bij Justinianus uiteindelijk als volgt uitzien:
Het was diezelfde Justinianus die klachten voor onbehoorlijk testament toeliet in geval de legitieme portie waarop een erfgenaam recht had (1/4) niet werd toegekend. Daarnaast zorgde hij voor normen voor onterving in geval van onwaardigheid of ernstige misdragingen. In dergelijk geval diende een vrijgelatene die geen kinderen had een voorbehouden deel aan zijn patroon na te laten, in geval van onbeheerde nalatenschap was er de fiscus.
In het feodale tijdperk zou de Justiniaanse devolutie met gelijkberechting van zonen en dochters verdwijnen t.v.v. het eerstgeboorterecht totdat deze in de 16de eeuw in de Costume van Parijs opnieuw werd opgenomen.
Personenrecht.
Het personenrecht is gerelateerd aan en ontstaan in het civiele proces. Persona kan vertaald worden als "masker", terwijl in een Romeins proces aanvankelijk vier "toneelspelers" waren: rechter, eiser, verweerder en getuigen. Bij het "Corpus Iuris Civilis" van Justinianus I kwamen daar nog "figuranten" bij zoals slaven en kinderen, zo ook tweepersoonsrelaties en het civiele statuut. Men kan echter nog niet spreken van de centrale persona uit de Nieuwste tijd met subjectieve rechten sedert de geboorte en drager van rechten en plichten, noch van het burgerlijk hedendaagse recht.
"Patria potestas".
Een soldaat ("cives") had aanvankelijk het recht om een eigen aansprakelijkheidsstructuur te vormen ("patria potestas") rond zijn goederen en de personen die bij hem ten dienste of onder zijn bescherming stonden, hetzij mee van zijn voorrechten genoten. Men zou het kunnen vergelijken met een hedendaagse "onderneming". Met de tijd kregen meer en meer niet-krijgers het vrijheidsstatuut en het recht op "patria potestas" toebedeeld. De aansprakelijkheidsstructuur was de "familia" van de "pater familias", in de keizerlijke provincies het "dominium" met de coloni van de "dominus". (Deze termen werden vanaf de derde eeuw door elkaar gebruikt.)
Inbegrepen in zijn "patria potestas" zat de controle over het "actief en passief", namelijk het samenstellen van de "familia": personen overdragen van en naar de familia alsook het vrij beschikken over de goederen. Dit diende echter in het openbaar op het forum te worden aangekondigd ("mancipatio") om tegenstelbaar te zijn. Daarbij was de "pater familias" verantwoordelijk voor een dubbele boekhouding: externe boekingen van de "familia" ("codex expensie et accepti") en de interne boekingen van de "familia" ("codex rationum") met de peculiumrekeningen van de individuele familieleden.
Vanaf de late republiek konden ook vrouwen een eigen "familia" beheren.
Bij het verliezen van het vrijheidsstatuut ("status libertatis") viel de familia open en hield de "patria potestas" op, de leden van de "familia" verbleven met een onbeheerde nalatenschap. Een rechter kon bijvoorbeeld een "capitis diminutio maxima" uitspreken wat gelijk stond met een volledig afnemen van het vrijheidsstatuut. Bij "capitis diminutio media" ("infamia") kon men een deel van z'n rechten verliezen en als nexus geplaatst worden bij de "familia" van de schuldeiser tot de schulden waren afbetaald. Bij een fusie ("adrogatio") van twee families was er "capitis diminutio minima": men verloor de "patria potestas" en stond onder een nieuwe "pater familias" maar met behoud van het verdere vrijheidsstatuut.
Potestas over de slaven betekent eenvoudigweg het kunnen beschikken over het actief en passief van de slaaf. Gezien het een term uit het "civiel recht" betreft had het niets te maken met het al dan niet mogen doden van een slaaf.
Familieleden.
Tweerelaties.
Zowel de paterfamilias als andere leden van zijn "familia" konden een tweerelatie hebben:
Echtgenotes.
Hoewel zij een eigen "familia" konden hebben, gebeurde het ook dat de vrouw in de "familia" bleef van haar vorige "pater familias".
Het overgaan naar de "familia" van de echtgenoot kon bijvoorbeeld via een bruidsgelofte ("nuptiae") na een openbare mancipatiehandeling op het forum. Hierdoor kreeg ze tegelijk erfrechten ("filiafamilias") indien ze huwde met de "pater" of "filius familias", doch in dat geval kreeg de mancipatiehandeling de naam "coemptio". Overgaan kon eveneens via fusie ("adrogatio") van twee families, voor patriciërs echter was er een openbare ceremonie die "confarreatio" heette. Dit was publiekelijk omdat kinderen die voortkwamen uit zo'n huwelijk verkiesbaar waren. Leefde men echter een jaar hand in hand ("in manu") dan werd de "pater familias" verondersteld automatisch in te staan voor de schulden van de vrouw. Echter een afwezigheid van drie nachten volstond om die verjaring te stuiten ("ius trinoctium abesse").
De vrouw kon echter ook terugkeren naar haar oorspronkelijke familie via een "remancipatio" op het forum, een "confarreatio" kon ongedaan worden gemaakt via een "diffareatio". Om een eigen "familia" te starten diende de vrouw te worden geëmancipeerd. Ze werd dan door een tussenpersoon als vrij persoon in "mancipio" aanvaard en onmiddellijk met een "manumissio" eigenstandig.
Geadopteerden.
Hoewel een fusie eigenlijk ook een adoptie betekent van een "pater familias" met zijn "familia", wordt hier de "zuivere" adoptie bedoeld waarmee iemand "filius familia" kon worden (of "filii familia" in de zin van "kleinkind"). Het draaide niet rond afstamming, maar rond verwantschap.
Het betrof een emancipatieprocedure waarbij de afgevende "pater familias" niet een "manumissio" diende te doen, doch een soort bekentenis ("in iure cessio") van overdracht.
"Nexum".
Men kan als nexus dienen wanneer men als schuldenaar zijn schulden niet kon afbetalen aan een "pater familias". De rechter sprak dan uit dat de schuldenaar deel werd van de "familia" van de "pater familias" tot alle schulden waren terugbetaald. Nadien werd men terug vrij.
Tijdens de periode als nexus was de "pater familias" enkel aansprakelijk voor de schulden van de nexus ten belope van het bedrag dat reeds was afbetaald. Kwam er toch een hogere vordering dan kon de "pater familias" vragen dat de nexus zijn slaaf werd, hetzij noxale afstand doen wat betekende dat men de nexus overdroeg aan de schuldeiser.
Nexum kwam voor bepaalde projecten ook voor via afspraak, net omwille van die beperkte aansprakelijkheid.
Verwanten.
Opname in de "familia" gebeurde ook zonder officiële rechtshandelingen bij de geboorte van vrijgeboren kinderen ("liber naturalis"), kinderen verwerkt tijdens een "nuptiae" of "matrimonium". Erkenning door de vader (niet noodzakelijk de "pater familias" dus) leidde eveneens tot opname in de "familia" waartoe de vader behoorde. De kinderen die erfrechten hadden werden "legitimi" genoemd, daar vielen de kinderen van de slaven bijvoorbeeld niet onder.
De agnaten waren zij die erfrechten hadden, dus niet noodzakelijk bloedverwanten of leden van de "familia".
Personen "in mancipio".
Naast de slaven verbleven soms cliënten en leerjongens binnen de "familia", dit nadat ze publiekelijk waren toegewezen via een mancipatieprocedure op het forum. Een eventuele terugvordering door de vorige afgevende "pater familias" werd ingesteld via een revindicatieprocedure.
Zij konden door de "pater familias" worden opgeëist om hem te dienen ("vindicatio in servitutem"). Hoewel ze niet voor de praetor konden worden gedaagd, konden ze wel zelf hun vrijheid opeisen ("vindicatio in libertatem") indien ze hun vrijheid hadden afgekocht via hun peculiumrekening. Een slaaf die in het leger wilde dienen kon zonder goedkeuring van de "pater familias" een vrijheidsstatuut krijgen. Anderzijds was er wel de mogelijkheid om te worden weggemancipeerd tijdens de "servitus" tegen geld naar andere familia, lees: verkocht worden.
Via een "manumissio" kon de "pater familias" vrijheidsrechten ("civitas") geven aan familieleden, keerden ze niet terug naar hun oorspronkelijke familie dan bleven ze eigenstandig. Hoewel ze eigenstandig werden bleef hun "pater familias" hun "patronus" die een voorrecht had op een deel van de erfenis. Ook de censor kon dit ook op basis van zijn edict. Een andere mogelijkheid was dat de "pater familias" vrijheidsrechten schonk via een testament of via een "matrimonium".
Peculiumrekening.
Oorspronkelijk kon een krijger binnen de "familia" over zijn eigen "peculium" (buit/salaris) beschikken, beheerd via een peculiumrekening. Dit werd uitgebreid naar andere familieleden, die met hun eigen peculiumrekening uitgaven konden doen. De "pater familias" was slechts aansprakelijk voor de uitgaven voor zover er geld op de peculiumrekening stond. Wat meer werd uitgegeven zonder mandaat of bekrachtiging werd als een niet opeisbare natuurlijke verbintenis gezien.
Uitzondering op die beperkte aansprakelijkheid was wanneer de "familia" er beter van werd. Dit is een de "in rem verso": men mag het geld gaan zoeken waar het zit. Hieruit zou onze hedendaagse theorie van ongerrechtvaardigde verrijking worden gebouwd.
In geval er een bruidsschat ("dos") werd meegegeven, was de "pater familias" verantwoordelijk voor het beheer en de aanwas ervan op een dotale rekening. Bij vereffening van de "familia" bleef de vrouw bevoorrecht op de bruidsschat.

</doc>
<doc id="26012" url="https://nl.wikipedia.org/wiki?curid=26012" title="E">
E



</doc>
<doc id="26013" url="https://nl.wikipedia.org/wiki?curid=26013" title="Corpus Juris Civilis">
Corpus Juris Civilis



</doc>
<doc id="26014" url="https://nl.wikipedia.org/wiki?curid=26014" title="G">
G

G is de zevende letter uit het moderne Latijnse alfabet. Ze wordt in het Nederlandse taalgebied niet altijd op dezelfde manier uitgesproken. De letter kan verwijzen naar:

</doc>
<doc id="26015" url="https://nl.wikipedia.org/wiki?curid=26015" title="J">
J

De J is de tiende letter uit het moderne Latijnse alfabet. De letter kan verwijzen naar:

</doc>
<doc id="26016" url="https://nl.wikipedia.org/wiki?curid=26016" title="Directe democratie">
Directe democratie

Directe democratie of rechtstreekse democratie is een bestuursvorm waarbij burgers zelf "direct" invloed uitoefenen op het wetgevingsproces. Het is de tegenhanger van de representatieve democratie, waarbij de wetgevende macht door burgers wordt overgedragen aan een volksvertegenwoordiging (een parlement). Zuivere vormen van directe democratie zonder vertegenwoordigend stelsel zijn zeldzaam maar bestaan in Zwitserland als volksvergadering. Vaker komt directe democratie voor in samenhang met een stelsel van vertegenwoordigende democratie. Een veel gebruikte vorm is de volksraadpleging of referendum.
Vormen en instrumenten.
Er bestaan verschillende vormen van directe democratie. Het gaat om de volgende instrumenten:
Praktijk.
In Europa bestaan de volgende vormen van directe democratie op nationaal niveau, gerangschikt op mate van invloed door de burgers. In het overzicht is voor het raadplegend referendum, net als voor de andere vormen van directe democratie, maatgevend of er een wettelijke regeling bestaat, niet of de vorm in de praktijk wordt of is toegepast.
Bij het gebruik van vormen van directe democratie binnen een stelsel van vertegenwoordigende democratie bestaat het risico op concurrentie tussen de twee, bijvoorbeeld doordat wetgeving waarover in referenda door de burgers wordt besloten in tegenspraak is met wetgeving die door het parlement wordt goedgekeurd. In Zwitserland heeft men daarom een hiërarchie aangebracht tussen beide: aangenomen volksinitiatieven worden ingeschreven in de grondwet, die uitsluitend door middel van een referendum kan worden gewijzigd. Het parlement kan wel het initiatief nemen tot grondwetswijziging, maar ook dan is een referendum verplicht. Alleen gewone wetten kunnen zonder referendum door het parlement worden aangenomen, hoewel ook voor zulke wetten de mogelijkheid van een correctief referendum open staat.
België.
In België zijn het de partijen Lijst Dedecker, Groen en PVDA [2] die van directe democratie een hard standpunt maken. Andere partijen staan er eerder afwijzend tegenover of maken er geen punt van.
Op dit moment bestaan op nationaal of regionaal niveau geen vormen van directe democratie. Invoering is slechts mogelijk door een grondwetswijziging. Op lokaal niveau worden af en toe wel raadplegende referenda gehouden.
Tot nu toe werd slechts één keer een nationaal raadplegend referendum gehouden, in 1950, over de Koningskwestie. Bij een opkomst van 93% stemde 58% voor terugkeer van Leopold III van België. De uitslag leidde tot grote onrust in Wallonië, waar een meerderheid tegen stemde, waarna Leopold besloot afstand te doen van de troon ten gunste van zijn zoon Boudewijn.
Nederland.
In Nederland hebben enkele politieke partijen geprobeerd om bepaalde vormen van directe democratie te bewerkstelligen. D66, PVV, SP, Partij voor de Dieren en GroenLinks eisen in hun verkiezingsprogramma's voor de Tweede Kamerverkiezingen in 2017 de invoering van een bindend correctief referendum op nationaal niveau.. Zowel Forum voor Democratie als 50Plus spreken zich uit voor het invoeren van regelmatige en bindende referenda naar Zwitsers voorbeeld Ook de PvdA steunt doorgaans vormen van directe democratie. Het CDA, de VVD, de ChristenUnie en de SGP zijn tegen het invoeren van iedere vorm van referenda, omdat deze partijen principieel kiezen voor een zuiver vertegenwoordigende democratie.
In Nederland bestonden er twee vormen van directe democratie op nationaal niveau: het niet-bindend correctief referendum en het agenderend initiatief. Een niet-bindend correctief referendum was vanaf juli 2015 mogelijk op grond van de Wet raadgevend referendum. Een grondwetswijziging die bindende correctieve referenda op alle niveaus (Rijk, provincie, gemeente en waterschap) mogelijk maakt, werd door beide Kamers goedgekeurd. De Wet raadgevend referendum legde vast dat wetten en verdragen die binnen het Koninkrijk der Nederlanden geldig zijn, door de bevolking afgewezen kunnen worden, zodra een meerderheid van de stemmers zich in een referendum met een opkomst hoger dan 30% van alle kiesgerechtigden tegen de wet uitspreekt. In 2017 besloten de coalitiepartijen VVD, CDA, D66 en ChristenUnie in het regeerakkoord om het raadgevende referendum af te schaffen. De wet werd op 12 juli 2018 officieel ingetrokken.
Sinds het ontstaan van het Koninkrijk der Nederlanden zijn in totaal twee keer een raadgevend referendum en één keer een raadplegend referrendum op nationaal niveau gehouden. Het eerste raadplegend referendum vond plaats op 1 juni 2005 en ging over de goedkeuring van de Europese grondwet door Nederland. Bij een opkomst van 63% stemde rond 61% tegen de grondwet. Uiteindelijk werd een aangepast verdrag alsnog door het parlement goedgekeurd en ingevoerd. Op 6 april 2016 werd een referendum gehouden over het associatieverdrag van de Europese Unie met Oekraïne. Het verdrag werd met 61% van alle geldige stemmen en een opkomst van 32% afgewezen. Het laatste raadgevend referendum ging over de Wet op de inlichtingen- en veiligheidsdiensten 2017. Ook deze wet werd door de bevolking verworpen, met een opkomst van bijna 55% en 49% tegenstemmen. Als reactie hierop kondigde de overheid meerdere aanpassingen aan.
Het agenderend initiatief is onder de naam burgerinitiatief vanaf mei 2006 mogelijk, zij het dat deze regeling niet wettelijk is vastgelegd maar alleen in het Reglement van Orde van de Tweede Kamer is opgenomen. Om in de Tweede Kamer behandeld te worden, moet een burgerinitiatief door meer dan 40 000 Nederlandse stemgerechtigden ondertekend worden.
Op lokaal niveau zijn meerdere vormen van directe democratie in gebruik. Talrijke gemeenten en een aantal provincies hebben een referendumverordening. Behalve een raadgevend correctief referendum is in sommige gemeenten ook een raadgevend volksinitiatief mogelijk. Daarnaast bestaat in veel gemeenten het agenderend burgerinitiatief.
Suriname.
In de Surinaamse politiek is weinig aandacht voor invoering of toepassing van vormen van directe democratie. Er bestaat wel een wettelijke regeling voor het houden van raadplegende referenda: De Nationale Assemblée kan met 2/3 meerderheid besluiten een plebisciet uit te schrijven.
Tot nu toe is slechts één keer een nationaal raadplegend referendum gehouden, in 1987, over de nieuwe grondwet waarmee de democratie werd hersteld. Bij een opkomst van 63% stemde 97% voor de grondwet.
Zwitserland.
Zwitserland heeft traditioneel een politiek stelsel met meerdere direct-democratische instituties op lokaal, kantonnaal en nationaal niveau. Met de oprichting van de Zwitserse federatie werd in 1848 een verplicht referendum voor grondwetswijzigingen ingevoerd. Verder is het op nationaal niveau mogelijk om een bindend correctief referendum over beslissingen van de Bondsvergadering te houden. Dit houdt nieuwe wetten, grondwetswijzigingen en internationale verdragen in. Hiervoor is de toestemming van meer dan 100 000 stemgerechtigden of 8 kantons nodig. Verder kunnen burgers een eigen volksinitiatief starten en deze wetsvoorstellen in een bindend referendum in stemming brengen. Tot heden (Stand: 14 mei 2020) zijn er 630 referenda op nationaal niveau gehouden. Hiermee is Zwitserland het land met de meeste referenda op nationaal niveau in Europa.
In de kantons Glarus en Appenzell Innerrhoden en enkele Zwitserse gemeenten worden politieke beslissingen door zogenoemde Landsgemeinden in plaats van parlementen genomen. Bij deze volksvergaderingen worden nieuwe wetsvoorstellen door de stemgerechtigde bevolking besproken en daarna in het openbaar in stemming gebracht.
Europese Unie.
Via het Europees burgerinitiatief kunnen burgers de Europese Commissie oproepen om wetgeving voor te stellen op een beleidsdomein dat waarvoor de lidstaten hun bevoegdheid hebben overgedragen aan de Europese Unie. Een Europees burgerinitiatief moet ten minste worden gesteund één miljoen stemgerechtigde burgers uit minimaal 7 van de 28 EU-landen.
Libië.
Ten tijde van de (Grote) Libisch-Arabische Socialistische Volks-Jamahiriyah (1977-2011) kende Libië in theorie een vergevorderde vorm van directe democratie. Volgens het Groene Boek van kolonel Moammar al-Qadhafi (1942-2011) ligt de autoriteit volledig in de handen van het volk. Om deze reden verwerpt hij de representatieve democratie en politieke partijen. Hij keert zich echter ook ongekend fel tegen referenda, toch een van de kroonjuwelen van de directe democratie: "Het volk moet de kans worden geboden om hun opvattingen te verklaren" want, ""Een persoon die "neen" [of "ja"] kiest bij een referendum "moet" de kans krijgen zijn beslissing te rechtvaardigen."" Qadhafi voerde de theorieën zoals hij die uiteen had gezet in zijn Groene Boek naar eigen zeggen door met de stichting van de "Jamahiriyah" (volkdemocratie), door de instelling van basisvolkscongressen, volkscomité's, het Algemene Volkscongres (een soort volksvergadering) e.d. maar in de praktijk kwam er weinig van terecht en bleef Libië onder Qadhafi een autoritair geregeerde staat.
Debat.
Het idee om bepaalde vormen van direct-democratische instituties in te voeren heeft zowel voor- als tegenstanders. In verschillende landen bestaan naast partijen ook burgerbewegingen die zich inzetten voor de invoering van vormen van directe democratie. Voorbeelden zijn GeenPeil in Nederland, Meer Democratie in Nederland en in Vlaanderen en Mehr Demokratie in Duitsland en Oostenrijk. Op internationaal niveau zijn onder andere het Initiative and Referendum Institute Europe (IRI) en Democracy International actief.
Voorstanders zoals Mehr Demokratie beargumenteren dat mensen steeds vaker individuelere oordelen vellen in plaats van aanhanger te zijn van één bepaalde ideologie. Door het houden van referenda over enkele politieke beslissingen zouden deze individuele standpunten meer gewicht krijgen. Verder hebben direct-democratische instituties zoals referenda volgens de Nederlandse politicoloog Philip van Praag een belangrijke legitimiteitsfunctie. De legitimiteit van beslissingen die door de overheid zijn genomen, kan namelijk verbeterd worden omdat burgers deze besluiten direct kunnen beïnvloeden. Daarnaast stelt hij dat de aandacht in de media voor bepaalde politieke besluiten stijgt tijdens de campagnes in de aanloop van referenda. Hierdoor zouden burgers uiteindelijk beter geïnformeerd zijn over de onderwerpen die ter stemming worden gebracht.
Sommige tegenstanders daarentegen bekritiseren dat vormen van directe democratie niet in het stelsel van de vertegenwoordigende democratie passen, onder andere doordat de functie van gekozen politici als volksvertegenwoordigers niet meer volledig kunnen vervullen als burgers in referenda hun besluiten kunnen afkeuren. Verder concludeert Barbara S. Gamble in haar onderzoek over de invloed van directe democratie op minderheidsrechten in de Verenigde Staten dat referenda vaak tot een verslechtering van minderheidsrechten leidden. Hetzelfde onderzoek met Zwitserland als casus door Bruno S. Frey en Lorenz Goette liet echter juist tegengestelde resultaten zien. Na afloop van het referendum in het Verenigd Koninkrijk over de Britse EU-lidmaatschap in 2016 stelden tegenstanders daarnaast dat de uitkomst van het referendum soms niet laat zien wat de kiezers precies willen. In het geval van het Brexit-referendum koos een meerderheid voor het verlaten van de Europese Unie, maar niet voor een bepaalde welke exit-strategie, waardoor het zeer ingewikkeld bleek om een passende strategie voor de uitstap te vinden.

</doc>
<doc id="26018" url="https://nl.wikipedia.org/wiki?curid=26018" title="354">
354

Het jaar 354 is het 54e jaar in de 4e eeuw volgens de christelijke jaartelling.

</doc>
<doc id="26019" url="https://nl.wikipedia.org/wiki?curid=26019" title="353">
353

Het jaar 353 is het 53e jaar in de 4e eeuw volgens de christelijke jaartelling.

</doc>
<doc id="26021" url="https://nl.wikipedia.org/wiki?curid=26021" title="Lijst van parken en reservaten in Kenia">
Lijst van parken en reservaten in Kenia

Dit is een lijst van parken en reservaten in Kenia.
Externe link.
Kenia Wildlife Service: parken en reservaten

</doc>
<doc id="26022" url="https://nl.wikipedia.org/wiki?curid=26022" title="352">
352

Het jaar 352 is het 52e jaar in de 4e eeuw volgens de christelijke jaartelling.

</doc>
<doc id="26023" url="https://nl.wikipedia.org/wiki?curid=26023" title="351">
351

Het jaar 351 is het 51e jaar in de 4e eeuw volgens de christelijke jaartelling.

</doc>
<doc id="26024" url="https://nl.wikipedia.org/wiki?curid=26024" title="347">
347

Het jaar 347 is het 47e jaar in de 4e eeuw volgens de christelijke jaartelling.

</doc>
<doc id="26025" url="https://nl.wikipedia.org/wiki?curid=26025" title="348">
348

Het jaar 348 is het 48e jaar in de 4e eeuw volgens de christelijke jaartelling.

</doc>
<doc id="26026" url="https://nl.wikipedia.org/wiki?curid=26026" title="342">
342

Het jaar 342 is het 42e jaar in de 4e eeuw volgens de christelijke jaartelling.

</doc>
<doc id="26027" url="https://nl.wikipedia.org/wiki?curid=26027" title="346">
346

Het jaar 346 is het 46e jaar in de 4e eeuw volgens de christelijke jaartelling.

</doc>
<doc id="26028" url="https://nl.wikipedia.org/wiki?curid=26028" title="Firmicus Maternus">
Firmicus Maternus

Firmicus Maternus was een laat-antieke astroloog en daarna christelijke schrijver die zich van het Latijn bediende.&lt;br&gt;
Hij is de auteur van de "Matheseos Libri VIII", een uitgebreid handboek over astrologie. Diezelfde astrologie zou hij, na een bekering tot het christendom, volledig afzweren.&lt;br&gt;
Rond 346 schreef hij een boek "De errore profanorum religionum" (Over de dwaling van de heidense religies) waarin hij scherp van wal stak tegen het heidendom dat nog overal in het Romeinse Rijk aangehangen werd. Hij pleitte voor het onderdrukken van alle tempelactiviteiten en voor het vernietigen van alle godenbeelden. Verder stelde hij voor, de gouden en zilveren beelden om te smelten tot munten. Hoewel in die tijd het christendom al een jaar of vijftien staatsgodsdienst was, ging dit de meeste Romeinen toch echt te ver en er werd voorlopig geen uitvoering aan zijn voorstel gegeven.

</doc>
<doc id="26029" url="https://nl.wikipedia.org/wiki?curid=26029" title="349">
349

Het jaar 349 is het 49e jaar in de 4e eeuw volgens de christelijke jaartelling.

</doc>
<doc id="26030" url="https://nl.wikipedia.org/wiki?curid=26030" title="345">
345

Het jaar 345 is het 45e jaar in de 4e eeuw volgens de christelijke jaartelling.

</doc>
<doc id="26031" url="https://nl.wikipedia.org/wiki?curid=26031" title="344">
344

Het jaar 344 is het 44e jaar in de 4e eeuw volgens de christelijke jaartelling.

</doc>
<doc id="26035" url="https://nl.wikipedia.org/wiki?curid=26035" title="PFLP">
PFLP



</doc>
<doc id="26037" url="https://nl.wikipedia.org/wiki?curid=26037" title="Vorst aan de grond">
Vorst aan de grond

Vorst aan de grond of nachtvorst is wanneer de nachtelijke temperatuur op "klomphoogte" (10 cm hoogte) boven kort geknipt gras tot onder het vriespunt daalt.
Betekenis.
De temperatuur wordt op weerstations gewoonlijk op 1,5 meter boven een grasvlakte gemeten. Vlak boven de grond kan het temperatuurverloop echter anders zijn. Tijdens een windstille en heldere nacht koelt het daar sterker af. Voorwerpen op het aardoppervlak en ook bomen, struiken, bladeren en grassprietjes zenden voortdurend straling uit en verliezen onder die omstandigheden snel warmte. Meestal komt pas in de vroege ochtenduren de temperatuur beneden het vriespunt, omdat dan de uitstraling niet langer gecompenseerd wordt door de warmte aanvoer uit de grond.
Bij vorst aan de grond bevriest de in de lucht aanwezige waterdamp op oppervlakken. De direct bevroren waterdamp (depositie) is als een witte aanslag (rijp) te zien op het gras, lage struiken, de bovenkant van houten hekwerken of daken en ruiten van auto's.
Gevolgen voor land- en tuinbouw.
Voor de land- en tuinbouw is het belangrijk te weten of de temperatuur bij het aardoppervlak onder nul kan komen. Door tijdig maatregelen te nemen, zoals beregening, kan veel schade aan gewassen worden voorkomen. Vooral voor gewassen die net in bloei staan, kan de vorst funest zijn.
Of het vlak bij de grond werkelijk tot vorst komt, hangt behalve van de weersomstandigheden af van verschillende factoren. Voor de wind beschutte plaatsen zijn er in het algemeen het gevoeligst voor, maar ook van belang zijn bodemgesteldheid, begroeiing en hoogteverschillen.
Frequentie in Nederland.
Vanaf september kan er vorst aan de grond optreden. In oktober in gemiddeld 5 nachten en in november 11. Vorst aan de grond komt in de winter in De Bilt gewoonlijk op 15 of 16 dagen per maand voor, in maart op 14 dagen, in april op 11 dagen en in mei op 3 dagen. Ook in de zomer komt het lokaal in Nederland weleens tot vorst aan de grond, maar in augustus heeft het in De Bilt en ook in het gehele land nog nooit op 1,50 m hoogte gevroren.
IJsheiligen.
De ijsheiligen wordt vaak gezien als de laatste periode in het jaar waar nachtvorst op kan treden. Vorstgevoelige planten kunnen daarom het beste pas na de ijsheiligen buiten gezet worden, omdat daarna de kans op vorst aan de grond een stuk kleiner wordt. Maar zelfs tijdens de schaapscheerderskoude (tussen 5 en 20 juni) komt soms nog nachtvorst voor. Augustus is de enige maand in het jaar waarin nachtvorst nog nooit is voorgekomen in De Bilt.

</doc>
<doc id="26038" url="https://nl.wikipedia.org/wiki?curid=26038" title="Nachtvorst">
Nachtvorst



</doc>
<doc id="26041" url="https://nl.wikipedia.org/wiki?curid=26041" title="Letter">
Letter

Een letter of karakter is een teken opgebouwd uit streken om in de geschreven taal een of enkele opeenvolgende klanken uit de gesproken taal weer te geven. De verschillende soorten streken vormen samen de letteranatomie. De letters die in een taal gebruikt worden, vormen samen het alfabet van die taal. Een klein aantal letters is hierbij genoeg voor alle woorden. Hoe beter echter de letters de spraak, en dus alle klanken ofwel de klankinventaris van een taal moeten kunnen vertegenwoordigen, hoe meer tekens er nodig zijn. Toch blijft dit aantal vrijwel altijd onder de vijftig, wat het alfabet tot een handiger middel om gesproken taal weer te geven maakt dan de hiërogliefen.
Het begrip grafeem betekent feitelijk hetzelfde als letter, maar deze term wordt hoofdzakelijk in fonologische contexten gebruikt, doorgaans in combinatie met het begrip foneem. 
Het begin als pictogram.
De vroegste geschriften bestonden uit gestileerde symbolen voor concrete begrippen. Als het woord voor waterkan opgeschreven werd, werd een tekening van een kan gemaakt. Dit is een pictogram. Later volgde het gebruik van ideogrammen: het teken voor zon werd ook gebruikt voor begrippen als dag en licht. Nog later werden pictogrammen verbonden met de klank van het woord (fonogrammen). Het teken van de waterkan kon bijvoorbeeld ook gebruikt worden in de zin dat kan ik of in het woord kant. Pictogrammen, ideogrammen en fonogrammen werden door elkaar gebruikt en leverden een soort rebusschrift op. Voorbeelden hiervan zijn het spijkerschrift (3000 v.Chr., Soemerië) en de vroege hiërogliefen (2500 v.Chr., Egypte). De Egyptenaren gingen het verst met de ontwikkeling tot klankschrift.
Van pictogram tot fonetisch alfabet.
De Feniciërs (een zeevarend en handeldrijvend volk dat onder meer woonde waar tegenwoordig Libanon en Syrië liggen) zijn er uiteindelijk in geslaagd een succesvol fonetisch (=klank) schrift te ontwikkelen dat bestond uit 22 medeklinkers. Het is niet bekend wanneer dit eerste alfabet werd ontwikkeld, maar wel is zeker dat vele volkeren rondom de Middellandse Zee dit overnamen en dat het rond 1000-500 v.Chr. algemeen in gebruik was in die gebieden. Zo zijn het huidige Grieks, Hebreeuws en Arabisch alfabet afstammelingen van het Foenicisch schrift.
Van de Griekse beschaving werd het alfabet door de Romeinen overgenomen (circa 300 v.Chr.). Omdat het Latijn wat andere klanken kende, veranderde er in de loop der eeuwen enkele kleinigheden in het Griekse alfabet. Dit alfabet is het Latijns schrift.
Het Cyrillisch alfabet, dat gebruikt wordt in veel Slavische talen, is ook afkomstig van het Grieks alfabet. Het werd in de 9de eeuw speciaal voor de Slavische vertaling van de Bijbel ontworpen door de Byzantijnse geleerde broers Cyrillus en Methodius.
De alfabetten in Zuid-Azië en Zuidoost-Azië hebben hun oorsprong in India.
Geschiedenis van de lettervorm in het Westen.
Grote invloed op de uiterlijke vorm van de lettertekens hadden de gebruikte schrijfmaterialen, het doel waarvoor geschreven werd en de productiesnelheid en de heersende opvattingen over stijl en schoonheid. In de loop der tijden is de lettervorm daarom steeds blijven veranderen en tegenwoordig zijn er vele verschillende soorten in gebruik.
Romeinse tijd.
De Romeinen schreven met een rietpen op papyrusrollen. Papyrus is vezelig, waardoor geen fijn schrift gebruikt kon worden en ook de rietpen leende zich daar niet voor. De Romeinse samenleving hechtte veel waarde aan ordening en geometrische vormen. Zo ontstonden de grote Romeinse kapitalen, die samenstellingen van vierkanten en cirkels zijn. Later ontwikkelde zich een makkelijker te schrijven variant van deze hoofdletters, de rustica of ook wel rotunda genoemd. Deze letters zijn wat smaller (en nemen minder van het dure papyrus in beslag) en hebben minder hoekige vormen.
Rond 300 raakte het gebruik van perkament en vellum (gemaakt van dierenhuiden) meer en meer in zwang. Het oppervlak hiervan was veel gladder en leende zich voor fijner schrift. In die tijd raakte ook het gebruik van de ganzenveer in zwang, die ook een fijner schrift kon produceren. Papyrusgeschriften moesten opgerold bewaard worden, maar het gebruik van perkament maakte het mogelijk de codex te ontwikkelen: afzonderlijke bladzijden ingenaaid en ingebonden in een kaft.
Vroege Middeleeuwen.
Na het uiteenvallen van het Romeinse Rijk rond 400 verviel de eenheid in gebruikte lettervormen en in verschillende centra in Europa ontwikkelden zich uiteenlopende schriftvormen, die slechts een ding gemeen hadden: het gebruik van stokken en staarten. Het zich steeds uitbreidende christendom ontwikkelde een verfijnder vorm van de rustica: de unciaal. Kenmerken van deze letter zijn: de sierlijke ronde vorm, die geen stokken of staarten kent boven of onder de schrijflijnen. Bij de half-unciaal zijn er enkele kleine stokken of staarten te herkennen. Het schrijfwerk speelde zich voornamelijk in de kloosters af. Met name in Ierse kloosters werd dit schrift verfijnd, en ontstond de gewoonte het schrift te versieren (verluchten of illumineren heet dit, zie het artikel over de boekverluchting). Doel van het produceren van schrift was bij te dragen tot de glorie van God en efficiëntie speelde geen rol. Uiteindelijk leidde dit tot de vervaardiging van het schitterende Book of Kells waarvan soms beweerd wordt dat aan de vervaardiging van een enkele pagina een monnik zijn hele leven besteedde. Kenmerkend voor dit boek en andere in Ierland en de Britse eilanden gemaakte handschriften zijn de sierlijke, van oorsprong keltische geometrische versieringen.
Toen rond 800 door Karel de Grote weer een eenheid gesmeed was binnen Europa, verstrekte Karel aan enkele schrijfmeesters de opdracht een lettertype te ontwikkelen dat algemeen gebruikt zou worden in kloosters en wetenschappelijke instituten. De schrijfmeesters grepen terug op de unciaalvorm, maar werkten deze letter uit met stokken en staarten. Deze letter werd de Karolingische minuskel genoemd. De schrijfmeesters stelden ook regels op voor het indelen van schrijfwerk: de hoofdtitel werd uitgevoerd in Romeinse kapitalen, subtitels in rustica of unciaal en de tekstblokken in de minuskel.
Late Middeleeuwen.
Schrijven en lezen was voornamelijk voorbehouden aan de geestelijke stand. Op enkele uitzonderingen na konden koningen en edellieden meestal wel (moeizaam) lezen maar niet schrijven en zeker het gewone volk kon niet lezen of schrijven. Nog steeds was het zo, dat het schrijven door ambachtslieden werd uitgevoerd, in de kloosters en ook in de opkomende gilden voor schrijvers en verluchters. Wel is er een nieuwe groep die het lezen machtig wordt: de wetenschappers. Ook voor kooplieden werd het steeds noodzakelijker dat ze zelf konden lezen en schrijven.
Omdat het schrijven door ambachtslieden geschiedde, die voor opdrachtgevers werkten, ontwikkelden zich geen persoonlijke handschriften en daardoor is de vorm van de Karolingische minuskel eeuwenlang in gebruik gebleven. Toch is er wel invloed op de lettervorm te ontdekken: zo ontstond er door kennismaking met oosterse beschavingen een ietwat amandelvormige variant en zeker de gotische stijl was van invloed op het lettertype: er ontstonden hoekige vormen. In Duitsland ging men het verst met deze hoekige vormen. Daar schreef men de letters extreem smal en hoekig, waardoor een star en lastig leesbaar schriftbeeld ontstond, het Fraktur.
Renaissance.
Tijdens de Renaissance ontstond in Florence en Venetië bij wetenschappers de behoefte om zelf de schrijfkunst te beoefenen, en men zocht naar een schriftsoort die sierlijker was dan de plompe gotische vormen en ook makkelijker schrijfbaar. Uitgaande van de oorspronkelijk Karolingische minuskel ontwikkelde men het humanistische schrift, dat ietwat schuin geschreven werd (dat is makkelijker en sneller te produceren). Uiteindelijk ontwikkelde dit humanistisch schrift zich tot de "cursief", ook wel "italiek" genoemd. Dit elegante schrift, dat zeer ritmisch geschreven kan worden, leende zich uitstekend voor het uitbundig versieren van stokken en staarten met artistieke krullen.
Nieuwe tijd.
Nadat rond 1500 de boekdrukkunst werd toegepast, werd de drukletter ontwikkeld. Bij de eerste gedrukte boeken sneed men een hand-gekalligrafeerde pagina in spiegelschrift uit op een houten blok, maar de toenemende vraag naar boeken maakte deze methode te omslachtig. Daarom ontstond de methode waarbij losse letters in verschillende grootte en typen vervaardigd werden, die samen een pagina vormden. De letters konden later weer opnieuw voor een ander werk gebruikt worden. De vorm van de drukletter werd gebaseerd op de Karolingische minuskel, hoewel in Duitsland tot 1940 gewerkt werd met gotische drukletters. Het ontwikkelen van drukletters en het opmaken van drukwerk leidde tot het ontstaan van nieuwe beroepen: de grafische ontwerpers. Dit vak wordt ook aan kunstacademies onderwezen. De computer verschafte de grafische ontwerpers vele nieuwe mogelijkheden. De beroepen van schrijver en verluchter werden overbodig.
Het gebruik van de boekdrukkunst leidde nog wel tot het ontstaan van een nieuw, handgeschreven lettertype. Op de koperplaat bleek men zeer fijne letters te kunnen graveren, en door toepassing van verschillende hulpmiddelen kon men buitengewoon fijne krulpatronen maken, veel verfijnder dan ooit met handschrift mogelijk zou zijn. De vorm van de ganzenveer kon deze fijne letter- en krulpatronen niet maken, maar na 1850 werd op grote schaal de metalen pen in productie genomen, waardoor men met de pen het "copperplate"-schrift kon namaken: dit schrift kenmerkt zich door de schuine stand, de dunne ophalen en de dikke neerhalen, het aaneenschrijven van de letters met sierlijke ophalen en de lussen aan kop- en staartletters (ook wel het lopend schrift genoemd). Deze schrijfwijze is het schrift dat in Nederland op vele scholen tot in de jaren 1960 aan de kinderen op Nederlandse lagere scholen werd geleerd.
De belangstelling voor de oude kalligrafie herleefde rond 1850 als vorm van hobby. Nadat de Engelse huisarts Edward Johnston rond 1900 de oude lettervormen had bestudeerd, gaf hij in 1906 een leerboek uit voor kalligrafie. Johnston ontwikkelde ook nieuwe lettervormen. Mede door zijn werk groeide de hobby van het kalligraferen uit tot de zelfstandige kunstvorm, die het heden ten dage is. Nu kalligrafie een kunstvorm is, worden er vele alfabetten ontwikkeld, met zeer persoonlijke kenmerken.
Letters in Zuid-Azië en Zuidoost-Azië.
De talen in Zuid- en Zuidoost-Azië hebben hun eigen klanken, letters en alfabetten, die in meer of mindere mate op elkaar lijken. Dit is zo omdat de alfabetten in deze regio zijn gebaseerd op een of meer oude Brahmische schriften. Ook is er in sommige landen een sterke Chinese invloed op de klanken, terwijl men toch een alfabet gebruikt (in China gebruikt men geen alfabet maar karakters of symbolen). Ook al lijken deze Aziatische letters en alfabetten voor westerlingen soms op het eerste gezicht op elkaar, toch kan bijvoorbeeld een Thai het Indische alfabet niet lezen en moet hij het Indische alfabet van de grond af aan leren. Elk land heeft er zijn eigen alfabet, gebaseerd op het Indische alfabet, en gebruikt een eigen schrift. Het Indiaas en het Nepalees gebruiken een sterk op elkaar gelijkend schrift. Ook het schrift van Laos en Thailand lijkt op elkaar. Het schrift van Myanmar heeft veel weg van dat in Sri Lanka.
In Zuidoost-Azië (Thailand, Laos, Cambodja en Vietnam) is er ook een grote Chinese invloed op de taal, wat zich uit in het gebruik van verschillende tonen of klanken. Daar westerlingen niet aan het gebruik van verschillende tonen in een taal gewend zijn, kan een westerling vaak geen verschil in uitspraak ontdekken in woorden die dezelfde klank gebruiken maar andere tonen. Het woord "Maa" in Thailand heeft, afhankelijk van de toon waarmee het woord uitgesproken wordt, de volgende betekenis: paard, hond, kom (werkwoord). En "Kie Maa" betekent, afhankelijk van de gebruikte tonen, ofwel paardrijden of hondenpoep. Deze tonen worden ook opgeschreven in het Thaise schrift, al worden ze niet gerekend tot het Thais alfabet, dat uit meer dan 70 letters bestaat.
De oosterse alfabetten hebben alle het kenmerk dat een letter soms voor, soms na, soms boven en soms onder de voorgaande letter kan worden geschreven. Een pagina wordt net als in het westen van links naar rechts en van boven naar onder gelezen.
Voorbeelden van letters uit verschillende landen:

</doc>
<doc id="26043" url="https://nl.wikipedia.org/wiki?curid=26043" title="Ontsteking (geneeskunde)">
Ontsteking (geneeskunde)

Een ontsteking of inflammatie is een reactie van het lichaam op beschadiging van weefsel, die dikwijls het gevolg is van prikkels van buiten. De prikkel is vaak microbiologisch van aard, dat wil zeggen een infectie door een bacterie, een virus of een schimmel. Daarnaast kan aanraking met een irriterende chemische stof, of blootstelling aan hitte, ioniserende straling, of UV-straling tot ontstekingen leiden. Ook het met een insectensteek ingespoten gif kan een ontstekingsreactie oproepen. Een ontsteking dient om de eventuele "agens", dat wil zeggen het schadelijke micro-organisme of de schadelijke stof, te verwijderen, en om weefselschade te herstellen.
Een slijmbeursontsteking, een vorm van RSI, is een voorbeeld van een (gewrichts)ontsteking die niet het gevolg is een prikkel van buiten, maar van mechanische overbelasting (met weefselbeschadiging als gevolg) van een gewricht. Gewrichtsontstekingen kunnen daarnaast ook optreden door een (ongewenste) auto-immuunreactie van het lichaam, bijvoorbeeld bij reuma.
Historische indeling.
Al in de eerste eeuw voor Christus was een aantal kenmerken van ontsteking bekend. Deze symptomen zijn door de Romein Celsus beschreven als:
In de negentiende eeuw werd door de Duitse patholoog Rudolf Virchow een vijfde ontstekingskenmerk toegevoegd, namelijk:
Deze vijf symptomen treden vooral op bij een "acute" ontsteking, en minder, of niet, bij een "chronische" ontsteking. Een acute ontsteking treedt meteen na de weefselbeschadiging op en duurt meestal niet langer dan enkele dagen. Van een chronische ontsteking is sprake als deze langer dan drie maanden aanhoudt.
Fasen van ontsteking.
Bij een ontsteking wordt een aantal fasen onderscheiden, achtereenvolgens:
Soms kan het aangetaste weefsel hersteld worden tot de oorspronkelijke staat. Vaak echter heeft het weefsel geen regeneratie-capaciteit, of is de regeneratiecapaciteit niet voldoende om alle schade te herstellen. In dat geval zal het beschadigde weefsel vervangen worden door bindweefsel, waarbij een litteken zichtbaar blijft. Het ontstaan van littekenweefsel, na genezing als gevolg van de ontstekingsreactie, blijkt afhankelijk van de mogelijkheid tot weefselregeneratie. Deze weefselregeneratie wordt weer bepaald door het type van de aangetaste cellen. Labiele cellen (bijvoorbeeld epitheelcellen) delen voortdurend en hebben daardoor een grote regeneratiecapaciteit. Stabiele cellen (onder andere de endotheelcellen, de gladde spiercellen of de levercellen) delen normaal gesproken niet. Maar bij beschadiging van omliggend weefsel komen ze wel in de celcyclus terecht. Deze cellen hebben dus ook een goede regeneratiecapaciteit. Permanente cellen (zoals neuronen, dwarsgestreepte spiercellen van het skelet en het hart) kunnen niet delen en hebben dus ook geen regeneratiecapaciteit. Na beschadiging van deze cellen zal vervanging van oorspronkelijk weefsel door bindweefsel plaatsvinden. Dit kan dan leiden tot functieverlies ("functio laesa").
De pijn ("dolor") die optreedt bij een ontsteking wordt door twee factoren veroorzaakt. Ten eerste is er een lokale zwelling vanwege het ontstekingsoedeem. De zwelling zal betekenen dat er druk wordt uitgeoefend op het ontstoken en op het omliggende weefsel, waardoor pijnreceptoren geprikkeld worden. Daarnaast zorgen ook de stoffen bradykinine en PGE2 voor pijn. Bradykinine, hierboven al genoemd als een stof die hyperemie en exsudatie veroorzaakt, zorgt voor de stimulatie van sensorische receptoren. PGE2 of andere prostaglandinen zijn metabolieten van arachidonzuur. Arachidonzuur vormt een bestanddeel van de fosfolipiden die zich in het celmembraan bevinden. Bij een ontsteking kan, onder invloed van ontstekingsmediatoren, arachidonzuur door leukocyten worden omgezet in verschillende metabolieten die samen eicosanoïden worden genoemd. Eicosanoïden werken net als bradykinine in op sensorische receptoren, die daardoor pijn registreren.
Naast permanent functieverlies door vervanging van oorspronkelijk weefsel door bindweefsel, treedt ook tijdelijk functieverlies op. Het ontstoken gebied wordt niet gebruikt omdat het door de zwelling niet mogelijk is, of om pijn te voorkomen. Ook een combinatie van beide is natuurlijk mogelijk.
Behandeling.
Ontstekingen kunnen bestreden worden met ontstekingsremmende middelen zoals corticosteroïden. Vaak worden deze al toegepast voordat de oorzaak van de ontsteking weg is, om de symptomen (waaronder pijn) weg te nemen.

</doc>
<doc id="26044" url="https://nl.wikipedia.org/wiki?curid=26044" title="Frequentie Modulatie (FM)">
Frequentie Modulatie (FM)



</doc>
<doc id="26047" url="https://nl.wikipedia.org/wiki?curid=26047" title="Korps Nationale Reserve">
Korps Nationale Reserve

Het Korps Nationale Reserve, opgericht op 15 april 1948, maakt deel uit van de Nederlandse Koninklijke Landmacht als een onderdeel van het Commando Landstrijdkrachten (CLAS) en zet de tradities voort van de Vrijwillige Landstorm Korpsen. Deze werden op 4 augustus 1914 opgericht om de grote stroom vrijwilligers te organiseren die zich meldden voor de mobilisatie. De landstormkorpsen bleven tot 1940 actief en vele vrijwilligers hiervan hebben deelgenomen aan de gevechten in de meidagen van 1940. De bezetter hief deze organisatie na de capitulatie op en ontmantelde ze.
Algemeen.
Natresmilitairen zijn parttime militairen. Zij volgen hun opleiding en verrichten hun diensten op basis van vrijwilligheid tegen een financiële vergoeding voor de uren dat zij trainen of in actieve dienst zijn. Een reservist wordt aangesteld met een verplichting om minimaal 200 opleidings- en trainingsuren per jaar vol te maken. Ook moet hij of zij voldoen aan de eisen van de fysieke conditietest.
Reservisten kunnen op vrijwillige basis worden uitgezonden, dit kan door daadwerkelijk ingedeeld te worden bij een militaire eenheid ("frontfill"). Zij kunnen echter ook als vervanger worden ingezet van een uitgezonden militair ("backfill"). Naast het Korps Nationale Reserve zijn er ook reservisten ingedeeld bij andere eenheden van de vier krijgsmachtdelen, zoals enkele honderden Reserveofficieren Speciale Deskundigheid bij 1 CMI Commando in Apeldoorn. Dit aantal wordt de komende jaren uitgebreid naar meer dan 900 formatieplaatsen. Het gaat hierbij om militairen van zowel de Koninklijke Marine, Koninklijke Landmacht, Koninklijke Luchtmacht en de Koninklijke Marechaussee. Op individuele en vrijwillige basis worden zij ook uitgezonden.
Opleiden en trainen.
Natresmilitairen krijgen een initiële algemene militaire opleidingvan twee weken bij de reguliere schoolbataljons Noord te Assen of School Luchtmobiel te Schaarsbergen. Nieuwe vrijwilligers stromen daarna in bij de compagnieën en moeten binnen een jaar een aanvullende bijscholing volgen) om op basisniveau te komen. De Algemene Reservist Plus is gericht op de basisbegrippen van het militair recht en op taakgerichte kennis als bewakings- en geweldsinstructies.
Opleidingen.
Voor reservisten met leidinggevende capaciteit, aspirant-onderofficieren, is er de initiële vorming onderofficieren aan de Koninklijke Militaire School. Selectie vindt plaats in de pelotons, waarbij de compagniessergeant-majoor (csm) adviseert over de geschiktheid. Voor excellerende sergeanten is de primaire vorming onderofficieren. De opleiding wordt gevolgd als een senior sergeant opvolgend pelotonscommandant wil worden.
Ook de selectie van officieren vindt bij de eenheid plaats. Geselecteerde kandidaten komen voor een AAC-Off (Aanname- en Adviescommissie officieren). Zij volgen bij gebleken geschiktheid aan de Defensieacademie te Breda de initiële opleiding voor de reserveofficier, in militair jargon de IRO (Initiële opleiding Reserve Officier) genoemd. De IRO opleiding is zeer kort en zeker onvoldoende om de functie van pelotonscommandant binnen een van de bataljons uit te kunnen oefenen. Om deze reden worden geselecteerde kandidaten voor de functie van pelotonscommandant eerst gedurende een jaar voorbereid in de Klas Toekomstige Officieren (KTO). Deze opleiding wordt verzorgd binnen het Korps. Onderzocht wordt of deze opleiding ondergebracht kan worden bij de Defensieacademie te Breda.
Organisatie.
Het Korps Nationale Reserve staat met betrekking tot Korps aangelegenheden onder leiding van het Korpsbureau.
Het Korpsbureau bestaat uit:
Sinds de reorganisatie in 2012 bestaat het Korps, uit 3 infanteriebataljons Bewaken &amp; Beveiligen (sterkte ca. 750-900 reservisten). Formeel maken Landmachtreservisten ingedeeld bij de G3 sectie Natops van de brigadehoofdkwartieren van 11, 13 en 43e brigade nog deel uit van het korps. In totaal zijn dit ca. 300 reservisten, merendeels officieren. Ook de Fanfare Korps Nationale Reserve (FKNR) maakt deel uit van het Korps. Verder blijven Landmachtreservisten die hun loopbaan als reservist bij het Korps beginnen, en die aansluitend op een algemene functie worden geplaatst (bijvoorbeeld bij 1 Civiel en Militaire Interactie Commando van het OOCL), in principe ingedeeld bij het Korps Nationale Reserve.
De drie bataljons staan onder commando van de drie gevechtsbrigades van de Landmacht:
Een infanteriebataljon bewaken &amp; beveiligen (IBB) heeft een maximumsterkte van 900 personen, onderverdeeld in vijf of zes "compagnieën" van circa 150 personen, gecommandeerd door een kapitein. Elke compagnie bestaat uit vier "pelotons" (behalve Alfacompagnie van 20 natresbataljon dat uit vijf pelotons bestaat) van ca. 35 personen, geleid door een luitenant. Elk peloton bestaat uit drie "groepen" van ca. tien personen, geleid door een sergeant.
Omdat het optreden meestal beperkt is tot compagnieniveau heeft een natresbataljon een relatief klein "stafdetachement" ter ondersteuning van de bataljonscommandant. De compagnieën zijn verdeeld over hun respectievelijke regio's.
Taken.
Daadwerkelijke inzet vond plaats bij onder meer de bestrijding van hoogwater in 1995 en 2011, mond-en-klauwzeer, varkenspest, de vuurwerkramp in Enschede, het bezoek van president Bush in 2005, de Nuclear Security Summit en het bezoek van president Obama in 2014. Een andere inzet was in 2003, in de aanloop naar de Irakoorlog waarbij het Korps Natres in het kader van Host Nation Support 2 maanden militaire bijstand aan het Amerikaanse leger leverde bij het verschepen van grote hoeveelheden materieel via Rotterdam naar het oorlogsgebied. Een en ander is beschreven door de commissie van onderzoek besluitvorming Irak, de zogeheten commissie-Davids.
Monument.
Ter gelegenheid van 100 jaar Korps Nationale Reserve en uit eerbetoon aan de gesneuvelden van de Vrijwillige Landstorm bij aanvang van de Tweede Wereldoorlog is op 4 augustus 2014 op de Grebbeberg bij Rhenen het monument 'Als 't moet' onthuld. Het beeld toont symbolisch de bereidheid van de burger (man met spade in de grond en geweer op de rug) om bij dreiging de overheid hulp te bieden. De onthulling werd verricht door kolonel Gerard van der Thiel, tot en met september 2016 commandant Korps Nationale Reserve van de Koninklijke Landmacht. Het monument is een replica van een in 1923 gemaakt beeld door August Falise. Het beeld werd toen aangeboden aan de voorzitter van de Nationale Landstormcommissie, het lid van de Tweede Kamer Lodewijk Duymaer van Twist. Het originele beeld ging verloren in 1945 tijdens het geallieerde bombardement op het Bezuidenhout in Den Haag. Het beeldonderschrift luidde: 'Als 't moet'. Deze inscriptie was het credo van de vrijwilliger: naast burger, ook soldaat! De inscriptie op het nieuwe monument luidt: 'Ter herinnering aan de gevallenen van de Vrijwillige Landstorm Meidagen 1940.' Het nieuwe monument op de Grebbeberg zal een vaste plaats gaan innemen in de tradities van het Korps Nationale Reserve. 

</doc>
<doc id="26052" url="https://nl.wikipedia.org/wiki?curid=26052" title="Friends (sitcom)">
Friends (sitcom)

Friends is een Amerikaanse televisieserie gemaakt door David Crane en Marta Kauffman, oorspronkelijk uitgezonden door NBC en geproduceerd door Warner Bros. Television en Bright/Kauffman/Crane Productions. In de Verenigde Staten kwam de eerste aflevering, "The One Where Monica Gets A Roommate", beter bekend als "The One Where It All Began", op 22 september 1994 op de televisie. De laatste aflevering, "The Last One", werd in de Verenigde Staten op 6 mei 2004 uitgezonden.
Inhoud.
De serie draait om een groep van zes vrienden/vriendinnen: Rachel Green, Ross Geller, Monica Geller, Chandler Bing, Joey Tribbiani en Phoebe Buffay. De zes twintigers wonen en werken in Manhattan, New York. Als het verhaal begint, heeft Rachel net haar verloofde Barry bij het altaar achtergelaten en is ze samen gaan wonen met haar beste vriendin uit haar kindertijd, Monica. Het tweetal woont in een appartement tegenover dat van Chandler en Joey en ze trekken veel op met Monica's broer Ross, die recent gescheiden is van zijn lesbische echtgenote. Daarnaast is er Phoebe, Monica's ex-huisgenote. Het verhaal speelt zich af in verschillende appartementen. Vooral in dat van Monica wordt veel beleefd, maar ook in dat van Ross en dat van Chandler en Joey. Daarnaast brengen ze ook veel tijd door in het koffiehuis om de hoek van hun appartementen, Central Perk.
Nadat ze naar de stad is verhuisd, krijgt Rachel haar eerste baantje als serveerster in het koffiehuis. Later wordt ze assistente van een inkoper bij Bloomingdale's en daarna inkoper voor Ralph Lauren. Monica vindt uiteindelijk werk als chef-kok in een gerespecteerd restaurant. Chandler werkt zich omhoog in de informatieverwerking, maar krijgt uiteindelijk, in de laatste twee seizoenen van de serie, een baan in de reclamewereld. Na een wisselvallige carrière, krijgt Joey uiteindelijk een vaste baan bij een soap, waarbij hij eerder ontslagen was. Hij heeft ook veel bijbaantjes, waaronder het 'ontklauwen' van katten. Paleontoloog Ross wordt in seizoen zes uiteindelijk hoogleraar. Phoebe had werk als masseuse en singer/songwriter. Ze had daarnaast net als Joey ook veel bijbaantjes.
Een belangrijke verhaallijn is de knipperlichtrelatie tussen Ross en Rachel en later in de serie ook een zich ontwikkelende relatie tussen Chandler en Monica.
De serie bevat veel humor, die meestal geen relatie heeft met de plot. Grappen hebben te maken met seksualiteit en politiek. De serie toont ook serieuze kanten van het leven, zoals relatiebreuken. Vooral de acteur Matthew Perry brengt veel ironie in de serie. Er wordt ook veel gebruik gemaakt van running gags over de verschillende personages.
De serie gaf acteurs die in het verleden actief waren de kans om weer regelmatig in de schijnwerpers te staan. Elliott Gould speelde de vader van Ross en Monica. Marlo Thomas (bekend van "That Girl") speelde Rachels moeder.
De themamuziek van de serie, "I'll Be There for You" van The Rembrandts, werd een grote hit nadat een dj uit Tennessee samen met The Rembrandts een track maakte van drie minuten en het op de radio afspeelde. In de Verenigde Staten kwam het uiteindelijk op nummer 17 in de Billboard Hot 100.
De populariteit van de serie was zo groot dat de zes hoofdrolspelers bij de laatste twee seizoenen van de serie 1 miljoen dollar per aflevering betaald kregen. Advertenties tijdens de laatste aflevering, die door 53 miljoen mensen bekeken werden, kostten in de Verenigde Staten 2 miljoen dollar voor een spotje van 30 seconden.
Productie.
Hoewel de serie zich afspeelt in Manhattans Greenwich Village, is deze opgenomen in Californië. De buitenkant van het centrale gebouw is echter wel gefilmd in Manhattan, op Grove en Bedford Street in the Village. Geen enkele scène waarin acteurs te zien zijn, is opgenomen in New York. Zelfs de opening van het programma is opgenomen in een fontein op het terrein van Warner Bros. in Californië.
In seizoen 4 ging de cast naar Londen voor het huwelijk tussen Ross en Emily.
Gedurende bijna het gehele eerste seizoen was er geen straat buiten Central Perk te zien. De crew had de ramen wazig gemaakt en had enkele planten voor de ramen gezet.
Het merendeel van de sitcom werd voor een live-publiek gefilmd. Enkel tijdens het filmen van de cliffhangers moest het publiek de studio verlaten, zodat de uitkomst van de cliffhanger niet bekend zou worden.
Afleveringen.
Een aantal scènes die opgenomen waren zijn later verwijderd. In de aflevering "The One Where Rachel Tells", waar Monica en Chandler op huwelijksreis gaan, is Monica jaloers op een ander pas getrouwd koppel. Dat stuk verving een andere scène, die eruit was geknipt. In die scène maakt Chandler een grap over dat hij bommen bij zich zou hebben, waarop hij door de bewaking opgepakt wordt. Die scène is eruit geknipt omdat hij twee weken na 11 september zou worden uitgezonden.
Rolverdeling.
Cox werd eerst gevraagd voor de rol van Rachel, maar overtuigde de producers er later van dat haar persoonlijkheid beter paste bij het personage Monica, de rol die de producers eerst hadden uitgekozen voor Jennifer Aniston. Aniston vond echter ook dat ze eerder geschikt was voor Rachel dan voor Monica.
De programmaserie werd ook bekend door zijn ongebruikelijk saamhorige acteursploeg. De zes hoofdrolspelers spanden zich in ervoor te zorgen dat niet een van de spelers ging overheersen. Een voorbeeld hiervan is dat zij allen ofwel niet, ofwel voor dezelfde categorie van een prijsuitreiking genomineerd wilden worden. Ze wilden ook allemaal hetzelfde salaris. De acteurs werden zulke goede vrienden dat gastacteur Tom Selleck zich soms zelfs buitengesloten voelde.
Het personage Ursula (Phoebes tweelingzus) verscheen voor het eerst in de sitcom "Mad About You" als serveerster. Kudrow speelde Ursula in zowel "Mad About You" als in "Friends". De makers van de serie waren aanvankelijk niet van plan om voor Phoebe een tweelingzus te creëren, maar ze voegden het personage toe om uit te leggen waarom Kudrow verscheen in twee series op dezelfde zender. Op een bepaald moment verschenen "Mad About You" en "Friends" in de Verenigde Staten zelfs allebei op donderdagavond.
Culturele impact.
"Friends" heeft op sommige gebieden zijn bijdrage geleverd aan de cultuur, voornamelijk op het gebied van taal en mode. Het gebruik van "so" als de betekenis voor "very" en "really" (voornamelijk in de Verenigde Staten) is niet uitgevonden door een schrijver van "Friends", maar het is wel zo dat het grote gebruik van het woord in de serie het gebruik in het leven van alle dag heeft bevorderd. Daarnaast het luid uitschreeuwen van de zin "I know!" (in de serie voornamelijk door Monica) werd vaak gebruikt. De series hadden daarnaast ook een impact op de mode en haardracht. Het kapsel van Jennifer Aniston werd veel gekopieerd. Het werd zo populair dat het “The Rachel” werd genoemd.
Joey Tribbiani's openingszin "How you doin'?" werd een populaire openingszin in de Verenigde Staten. De series waren ook de inspiratie voor de culturele meme van de gelamineerde lijst.
De uitspraak "Ross en Rachel" wordt vaak gebruikt om een knipperlichtrelatie met een "geschiedenis", of in een situatie als "Zijn jullie echt uit elkaar of als Ross en Rachel uit elkaar?". Deze grap wordt ook gebruikt in "Scrubs". De schoonmaker beschrijft J.D.'s relatie met Elliot als "niet echt Ross en Rachel", wat echter blijkt te gaan over twee andere werknemers in het ziekenhuis.
Kijkcijfers in de Verenigde Staten.
De 66 minuten durende laatste aflevering werd door "Entertainment Tonight" genoemd als het grootste tv-moment van het jaar 2004 en het was het op een na best bekeken programma. Het enige programma met meer kijkers was de Super Bowl. Het versloeg echter niet de kijkcijfers die andere finale-afleveringen kregen, zoals "M*A*S*H" (106 miljoen), "Cheers" (80,4 miljoen) of "Seinfeld" (76,3 miljoen). Het was zelfs niet de meest bekeken aflevering van "Friends". Dat was namelijk een aflevering uit seizoen 2, "The One After the Superbowl", die uitkwam op 28 januari 1996 en 52,9 miljoen kijkers trok. Tijdens het 2001-2002 seizoen was "Friends" het bestbekeken programma van de Verenigde Staten.
"Friends" in Nederland en België.
In Nederland werd de serie uitgezonden door onder andere Veronica, Net5, Yorin, RTL 5 en Comedy Central. In 2000 won de serie een Zilveren Televizier-Tulp voor het beste buitenlandse programma van dat jaar.
In België wordt de serie uitgezonden door de zenders Play4, Play6 en Comedy Central. Oorspronkelijk werd "Friends" uitgezonden op VT4.
Vanaf 1 januari 2018 was de complete serie te zien op Netflix in België en Nederland.
Spin-off.
"Joey".
Na het eind van de serie in 2004 werd de spin-off "Joey" gemaakt. Van de 46 gemaakte afleveringen zond NBC er slechts 38 uit, en op 15 mei 2006 viel het doek.
Bioscoopfilm.
Op 20 oktober 2019 verscheen vanwege het 25-jarig jubileum van de serie een bioscoopfilm van "Friends". Deze was die dag eenmalig te zien in bioscopen van Vue, Kinepolis en Pathé. Deze film werd niet goed ontvangen bij de Nederlandse bezoekers. Er werden nieuwe, nooit eerder vertoonde beelden beloofd, maar bezoekers kregen veelal beelden te zien die ze ook op Netflix konden zien. Ze kregen dus afleveringen te zien die ze al kenden in plaats van nieuwe afleveringen.
Reünie.
In 2021 kwamen de zes acteurs samen voor een . Hier werd een speciale aflevering van gemaakt, gepresenteerd door James Corden. Deze werd in Nederland uitgezonden door SBS.
Prijzen.
Emmy Awards
Golden Globe Awards
People's Choice Awards
Screen Actors Guild Awards

</doc>
<doc id="26054" url="https://nl.wikipedia.org/wiki?curid=26054" title="Jacques Mieses">
Jacques Mieses

Jacques Mieses (geboren Jacob Mieses, Leipzig, 27 februari 1865 — Londen, 23 februari 1954) was een Duits-Brits schaker. Omdat Joden steeds meer vervolgd werden, verliet Mieses Duitsland in 1938. Hij emigreerde naar Engeland en nam eind jaren veertig het Britse staatsburgerschap aan.
Hij heeft veel voor de schaaktheorie betekend en aan de schaakliteratuur bijgedragen.
De Mieses variant in de schaakopening Schots wordt vaak gespeeld: 1.e4 e5 2.Pf3 Pc6 3.d4 ed 4.Pd4 Pf6 5.Pc6 bc 6.e5

</doc>
<doc id="26055" url="https://nl.wikipedia.org/wiki?curid=26055" title="Toepolev Tu-144">
Toepolev Tu-144

De Toepolev Tu-144 (Russisch: Туполев Ту-144) (NAVO-codenaam: Charger) was het eerste supersonische passagiersvliegtuig ter wereld.
De Toepolev Tu-144 was de Russische tegenhanger van de Frans-Britse Concorde. Hij maakte zijn eerste supersonische vlucht twee maanden voordat de Concorde dat deed. Omdat er verhalen gaan dat de Tu-144 voor een deel was nagebouwd van tekeningen die van de Fransen waren gestolen, werd hij vaak spottend "Concordski" genoemd. Hoewel deze spionage bewezen is, was de Tu-144 zeker geen kopie van een prototype Concorde. De grote gelijkenis is te verklaren doordat zowel de Concorde als de Tu-144 zijn gebouwd met hetzelfde doel, namelijk supersonisch passagiersvervoer bij Mach 2. Voor een dergelijk type vliegtuig is een ontwerp met deltavleugels nu eenmaal het meest economisch.
Een nadere blik op de Toepolev Tu-144 leert dat er toch wat verschillen zijn. De Tu-144 is groter en sneller, maar hij heeft ook een kleiner bereik door een hoog brandstofverbruik. Een ander belangrijk verschil is dat de Tu-144 kleine vleugeltjes voor op de romp heeft (canards). Die verlagen de landingssnelheid, alhoewel die nog steeds fors hoger is dan die van de Concorde. De TU-144 heeft ook een fors groter landingsgestel met meer wielen dan de Concorde (18 versus 10 wielen). In het "Auto &amp; Technik Museum" in Sinsheim staan zowel een Concorde als een Toepolev Tu-144 opgesteld en zijn de verschillen tussen beide toestellen goed te zien.
Voorgeschiedenis.
In 1961 gaf de Secretaris-generaal van de Communistische Partij van de Sovjet-Unie Chroesjtsjov opdracht tot het ontwikkelen van een supersonisch passagiersvliegtuig, dat de Brits-Franse Concorde moest overtreffen. Het vliegtuigontwerpbureau Toepolev werd met de uitvoering belast. Het leek voor de buitenwereld alsof die opdracht met succes was uitgevoerd: De Tu-144 was groter, vloog iets sneller, kon 140 passagiers meenemen (de Concorde slechts 128), en het toestel was ook eerder klaar dan de Concorde. 
Een prototype van de Tu-144 maakte de eerste vlucht op 31 december 1968 (Concorde: 2 maart 1969), en de Tu-144 brak voor het eerst door de geluidsbarrière op 5 juni 1969 (Concorde: 1 oktober 1969). Op 26 mei 1970 voerde de Tu-144 de eerste vlucht uit die sneller ging dan Mach 2. De TU-144 was echter onveilig, oncomfortabel en niet rendabel, en heeft slechts 55 vluchten met passagiers uitgevoerd.
Exploitatie.
De vliegtuigfabriek van Voronezj (VASO), nam het toestel in 1972 in productie.
De eerste Tu-144 die VASO had afgeleverd, stortte op 3 juni 1973 neer tijdens een Paris Air Show. Over de oorzaak is discussie. Volgens de Russen lag een Mirage III-straaljager, van waaruit de Fransen foto's wilden maken, op ramkoers. De piloot van de Tu-144 maakte een uitwijkmanoeuvre, maar daardoor raakte het toestel in overtrek en dook het steil naar beneden. Toen de piloot het toestel weer wilde optrekken, brak het in stukken. Volgens de Fransen hadden de Russen onnodig een manoeuvre gemaakt die het toestel niet aankon. Alle zes de bemanningsleden vonden de dood. Op de grond verloren acht personen het leven en vijftien huizen werden verwoest. Het vertrouwen in de Tu-144 was meteen geknakt.
De eerste reguliere Tu-144-vlucht werd uitgevoerd op 26 december 1975. Als voorbereiding op passagiersvluchten werd er post en vracht mee vervoerd tussen Moskou en Alma-Ata (Kazachstan). In feite waren dit testvluchten. In november 1977 vlogen voor het eerst passagiers mee. 
De exploitatie leverde echter veel hoofdbrekens op. De Concorde werd gebruikt door een kapitaalkrachtig westers publiek dat duizenden dollars voor een kaartje betaalde, maar in een communistisch land was zoiets uitgesloten - een enkele reis met de Tu-144 kostte slechts 82 roebel, vergelijkbaar met een kaartje voor een gewone lijndienst. Bovendien had de Tu-144, anders dan de Concorde, tijdens supersonische vlucht voortdurend zijn naverbranders nodig wat veel brandstof verbruikte. 
Het comfort was abominabel. Het lawaai in het interieur was extreem, passagiers konden alleen schreeuwend met elkaar praten. Vanwege de supersonische schokgolf was het toestel nauwelijks bruikbaar boven land, en in de USSR gingen vrijwel alle grote luchtroutes over land (de Concorde vloog voornamelijk boven water, over de Atlantische Oceaan tussen Europa en de VS). De landingen waren bijzonder hard door de hoge landingssnelheid (gemiddeld 360 km/u). 
Verder stond de veiligheid van het toestel ernstig ter discussie. Het toestel had veel en vaak ernstige gebreken, zoals het wegvallen van de luchtdruk.
Een tweede ongeluk deed de Tu-144 uiteindelijk de das om. Op 23 mei 1978 raakte een Tu-144 van Aeroflot tijdens de vlucht in brand. Bij de daaropvolgende noodlanding verongelukte het toestel. De drie bemanningsleden kwamen om. Op 1 juni 1978 werd de allerlaatste passagiersvlucht met een Tu-144 uitgevoerd. De productie van het toestel ging evenwel gewoon door en werd pas in 1984 gestaakt. De laatste Tu-144 werd nooit afgebouwd en staat nog steeds bij VASO.
In totaal zijn er 17 Tu-144's gebouwd, waarvan 1 prototype, en vijf model-Tu-144D's die krachtigere motoren hadden en verder konden vliegen dan de standaardversie.
NASA.
In 1990 benaderde Toepolev de Amerikaanse ruimtevaartorganisatie NASA met het voorstel een Tu-144 te gebruiken voor het "High Speed Commercial Research"-programma, dat bedoeld was om een supersonisch passagiersvliegtuig van de tweede generatie te ontwikkelen. Er kwam een overeenkomst tot stand, en in 1995 werd een Tu-144 met serienummer RA-77114 gereactiveerd. Het toestel had slechts 82 uur en 40 minuten gevlogen. Nadat het voor 350 miljoen dollar was omgebouwd, kreeg het de typeaanduiding Tu-144LL. In 1996 en 1997 werden er in totaal 27 vluchten mee uitgevoerd. 
In 1999 werd het project gestaakt. De Tu-144LL zou worden verkocht, maar de "Kuznetsov NK-321"-motoren die er in zaten werden als strategische goederen beschouwd en mochten niet worden geëxporteerd. Daardoor ging de verkoop niet door. Het toestel staat nu bij Toepolev.
Het Technik-Museum Sinsheim bezit sinds eind 2000 een Tu-144D, die op het dak van het museum staat opgesteld. Het is het enige niet-Russische museum dat over een Tu-144 beschikt. Sinds eind juli 2003 bezit het museum tevens een Concorde. In Russische musea staan in totaal drie Tu-144's.
CCCP-77115 weer de lucht in?
Eind 2006 is een groep Russische vrijwilligers begonnen met het opknappen van de laatst gebouwde Tu-144 met registratienummer CCCP-77115. Doel was het toestel tentoon te stellen op de MAKS Luchtvaartshow van 2007 in Moskou. Dat doel is gehaald en tijdens de show was het toestel in staat op eigen kracht een rondje over het Gromov-instituut voor luchtvaartonderzoek van Zjoekovski te taxiën. In augustus 2007 werden voor het eerst in tien jaar de motoren van een Tu-144 opgestart.
Het restauratieteam koestert hoop dat het toestel ooit opnieuw zal vliegen. De kans hierop lijkt klein door de hoge kosten die hiermee gemoeid zijn.

</doc>
<doc id="26057" url="https://nl.wikipedia.org/wiki?curid=26057" title="Electro-magnetische straling">
Electro-magnetische straling



</doc>
<doc id="26058" url="https://nl.wikipedia.org/wiki?curid=26058" title="Modulatie (radio)">
Modulatie (radio)

Modulatie is het combineren van een laagfrequent informatiesignaal met een draaggolf met een hogere frequentie, zodat een signaal ontstaat met een frequentieband rondom de frequentie van de draaggolf.
Stel dat een radio- of televisiesignaal direct zonder draaggolf draadloos wordt uitgezonden. Het audiosignaal dat door een microfoon wordt opgewekt, en frequenties onder 20 kHz bevat, zou dus dan met die frequenties worden uitgezonden. Er zou dan maar één zender tegelijk in bedrijf kunnen zijn, maar het grootste probleem is dat dergelijke frequenties zich niet goed voortplanten door de atmosfeer.
Dit probleem wordt opgelost door het bronsignaal met een draaggolf met een veel hogere frequentie over te brengen. Met een modulator wordt het signaal gesuperponeerd op een sinusvormige draaggolf, waaruit later door demodulatie het oorspronkelijke signaal weer kan worden teruggewonnen. Door gebruikmaking van draaggolven van verschillende frequenties kunnen verschillende zenders uitzenden zonder elkaar te storen en worden ze door de selectiviteit van de ontvanger uit elkaar gehouden. Door een hoogfrequente draaggolf te gebruiken krijgt het signaal de transmissiekwaliteiten om draadloos te worden uitgezonden, maar uiteraard kan het nog steeds door een draad- of glasvezelverbinding worden getransporteerd zoals bij kabeltelevisie.
Redenen.
Laagfrequente signalen hebben voor sommigen toepassingen grote nadelen waarvoor modulatie een oplossing kan bieden.
Draaggolf.
De draaggolf formula_1 is een zuiver sinusvormig signaal, met een frequentie formula_2, veel hoger dan de hoogste in het bronsignaal formula_3 voorkomende frequentie. Voor de draaggolf geldt:
waarin formula_5 de amplitude is van de draaggolf, formula_6 de hoekfrequentie en formula_7 de fasehoek.
In beginsel ontstaan de mogelijkheden voor modulatie door het variëren van een van de parameters. Bij variatie van de amplitude formula_5 spreekt men van amplitudemodulatie, bij variatie van de frequentie formula_2 van frequentiemodulatie en bij variatie van de fasehoek formula_7 van fasemodulatie. Daarbij zorgt men er in de praktijk voor dat de variaties niet te groot zijn, zodat de gunstige draaggolfeigenschappen behouden blijven. Het gevolg is dat de gemoduleerde signalen lokaal, dat wil zeggen gedurende enkele perioden van de draaggolf op een harmonisch signaal lijken met de bij de modulatievorm behorende amplitude en frequentie.
Vermogen.
Voor een sinusvormige draaggolf met een topspanning formula_11 geldt:
Het draaggolfvermogen volgt uit de effectieve waarde van de (sinusvormige) draaggolf, en de weerstand "R" waarin het vermogen wordt gedissipeerd. De effectieve waarde van de spanning is:
en het draaggolfvermogen bedraagt dus:
Amplitudemodulatie (AM).
Amplitudemodulatie (AM) is de oudste vorm van modulatie, de detectie is namelijk zeer eenvoudig uit te voeren.
In de simpelste vorm bestaat AM uit het herhaaldelijk in- en uitschakelen van de zender. Door de schakeltijden te variëren kunnen codes als morse worden verstuurd. Deze mode duidt men over het algemeen aan met CW wat staat voor continuous wave. Overdracht van geluid door middel van AM gebeurt door de amplitude van de draaggolf geleidelijk te veranderen, gestuurd door de amplitude van het LF-signaal.
Karakteristieken.
Een amplitudegemoduleerd signaal "v(t)" is van de vorm:
met "A(t)" een lineaire functie van het bronsignaal, dus
In afbeelding 1 is zichtbaar dat het signaal (lichtgrijs) lokaal rond elke "t" een sinus lijkt met frequentie formula_17 en amplitude "A(t)".
AM-zijbanden.
Er ontstaan bij het moduleren signaalcomponenten met nieuwe frequenties.
Uit de goniometrische 'standaard' betrekkingen
kan door optellen worden afgeleid dat:
Door nu voor A(t) een cosinusvorm te kiezen kan het resulterende signaal worden geschreven als:
formula_21
Hierin zijn formula_11 en formula_23 de respectievelijke topwaarden van de draaggolf en
het LF-signaal, en formula_24 en formula_25 de respectievelijke hoekfrequenties.
Door de "vermenigvuldiging" van de drager en het signaal ontstaan som- en verschilfrequenties. De uitkomst representeert een zogenaamd dubbelzijbandsignaal, het bestaat uit alleen de zijbanden (rood in afbeelding 2). Merk op dat de draaggolf en het laagfrequent signaal niet als zodanig in deze uitkomst voorkomen, en dat het vermogen van de draaggolf en het LF-signaal volledig in de zijbanden is opgegaan. Alle informatie uit het LF-signaal is aanwezig in "elke" zijband. Om vermogen te besparen wordt daarom soms slechts één zijband uitgezonden, men spreekt dan van enkelzijbandmodulatie (EZB) of single sideband (SSB) er wordt dan nader gespecificeerd of het gaat om de lage (LSB) of de hoge (USB) zijband.
In de afbeelding is te zien dat de onderste zijband is gespiegeld, het geluidsspectrum is in deze zijband omgedraaid. Wanneer met een USB-ontvanger naar een LSB-signaal wordt geluisterd lijken mensen dan ook een vreemde taal te spreken.
Een 'normale' AM-zender zendt naast de genoemde zijbanden ook de draaggolf zelf uit. Dit type signaal (een 'echt' AM-signaal) wordt voorgesteld door:
Hierin is m de modulatiediepte:
ze stelt de verhouding tussen de amplituden van de draaggolf en het laagfrequent signaal voor. De waarde van m loopt van nul (de draaggolf is ongemoduleerd) tot maximaal 1 (de draaggolf is volledig gemoduleerd).
Door invullen van m kan het AM-signaal daarmee worden geschreven als:
AM-vermogen.
Het vermogen in de AM-draaggolf wordt beschreven door:
De effectieve waarde van het zijbandsignaal is -bij een sinusvormig modulerend signaal- dus
En het in een weerstand R ontwikkelde vermogen is
of
Zodat voor het totale vermogen van een AM-signaal (met sinusvormig modulatiesignaal) geldt:
Omdat het relatief gemakkelijk is om de topwaarde van een HF-signaal te bepalen -in tegenstelling tot bijvoorbeeld de effectieve waarde- is het gebruikelijk om met name het vermogen uit te drukken in die topspanning. Dit in tegenstelling met de 'gewone' elektronica waar men het liefst in termen van Ueff rekent.
In de praktijk wordt vaak een andere maat voor het AM-vermogen gebruikt: het PEP-vermogen (Eng. Peak Envelope Power). Hierbij wordt de topwaarde van het gemoduleerde signaal -ook wel de omhullende (envelope)- als spanning genomen in de 'gewone' vermogensberekening, die eigenlijk berust op de effectieve waarde. Het feitelijke vermogen is dus lager dan het PEP-vermogen. In afbeelding 1 is een AM-signaal te zien, het modulerend signaal is groen en de rode lijnen vormen de omhullende (Eng. Envelope). Het PEP-vermogen van de zender is dus gebaseerd op de extreme waarden van de rode lijnen.
Frequentiemodulatie (FM).
Bij FM wordt de momentane hoekfrequentie van de draaggolf veranderd in relatie met de amplitude van het laagfrequent signaal. Over het algemeen gebruikte FM-signalen zijn echter feitelijk een vorm van hoekmodulatie.
Bij hoekmodulatie heeft het gemoduleerde signaal "v(t)" de vorm:
waarin h(t) zo gekozen wordt dat
Bij deze modulatievorm worden zowel de frequentie als de fase van het signaal beïnvloed, aangezien
Men spreekt traditioneel echter van frequentiemodulatie (FM) als de momentane hoekfrequentie (de afgeleide van "h(t)") een lineaire functie is van het bronsignaal. Dus als:
Men kiest meestal voor "a" de hoekfrequentie van de draaggolf, zodat:
en
Strikt genomen wordt hier de fase van de draaggolf gemoduleerd en zou men dus van fasemodulatie (PM) moeten spreken.
Het signaal is wel genoteerd met behulp van een cosinus, maar is geen cosinus in de tijd. Door de condities echter die men bij modulatie hanteert, is de variatie in frequentie relatief gering, waardoor het signaal lokaal rond t een (co)sinus lijkt met vaste amplitude "A" en momentane hoekfrequentie formula_39.
Voor "echte" FM zou men de hoekfrequentie moeten variëren, dus:
moeten kiezen, met voor "w(t)" een voor de hand liggende keuze:
Dit houdt echter in dat de momentane hoekfrequentie afhangt van zowel het bronsignaal zelf als van de afgeleide daarvan, zodat demodulatie moeilijk is.
In afbeelding 3 is het verschil tussen hoekmodulatie (rood) en frequentiemodulatie (blauw) duidelijk te zien. De praktische uitvoering van FM geschiedt over het algemeen door de oscillator van de draaggolf te beïnvloeden, zodat de opgewekte frequentie op de gewenste manier varieert met het bronsignaal (groen).
FM-zijbanden.
Ook bij FM ontstaan zijbanden. Wanneer we voor de frequentiezwaai van het signaal formula_43 schrijven, kan bij hoekmodulatie met een cosinusvormig signaal het argument worden geschreven als:
en dus ook als:
De gemoduleerde draaggolf (met amplitude A) kan dus behoudens de integratieconstante formula_46 geschreven worden als:
De verhouding tussen de frequentiezwaai van het FM-signaal en de hoeksnelheid van het modulerende signaal noemt men de modulatieindex.
Met deze modulatieindex (m') kan voor het signaal worden geschreven:
Na omwerken tot
en substitutie van
en
ontstaat de volgende vorm voor het signaal:
Hierin is formula_54 de Besselse functie van de eerste soort en orde n. De interpretatie hiervan is dat de zijbanden van een FM-signaal zich oneindig ver uitstrekken om de draaggolf heen, en dat ze samen met de draaggolf een amplitude hebben die wordt bepaald door de Besselse functies van het eerste soort. Het domein van de Besselse functie is in deze de modulatie-index, in afbeelding 4 zijn de respectievelijke functies afgebeeld, de functiewaarden voor m'=2 zijn gemarkeerd.
Afbeelding 5 laat het bij m'=2 horende frequentiespectrum zien.
We zien hier dat de amplitude van de component op de draaggolffrequentie inderdaad gelijk is aan ongeveer 0,11 (J0(2) * draaggolfamplitude).
Voor de bandbreedte van een FM-signaal kan worden opgemerkt dat de modulatieindex een graadmeter blijkt te zijn voor de breedte van gemiddelde signalen. "Het aantal benodigde zijbanden is gelijk aan m'+1" is een vaak gebruikte vuistregel.
FM-vermogen.
Het blijkt in de praktijk dat voor normale waarden van m' het vermogen van de draaggolf niet verandert door de frequentie te moduleren. Dit is aannemelijk omdat voor elke momentane frequentie de uitdrukking voor het vermogen hetzelfde blijft. Het vermogen wordt wel verspreid over een bepaalde bandbreedte, waardoor in sommige situaties het gemeten vermogen wel verandert.
Andere vormen.
De meeste andere vormen van modulatie zijn in essentie speciale vormen van AM of FM, dan wel een combinatie van beide. Dit geldt niet voor pulsbreedtemodulatie en pulspositiemodulatie.
Naast AM en FM onderscheidt men nog:
Als OFDM wordt gebruikt in combinatie met kanaalcodeertechnieken, wordt het omschreven als Coded orthogonal frequency division modulation (COFDM).
Pulsmodulatietechnieken zijn onder andere:
Modulatie van digitale signalen.
Als een signaal een eenvoudige, langzame aan/uit indicatie heeft zoals in morsecode of in radioteletype (RTTY), wordt modulatie ook wel aangeduid met het Engelse "keying" zoals in de volgende termen:
RTTY kan ook gezien worden als een simpele vorm van pulscodemodulatie.
Aanverwante vormen.
Choppen.
Een veelgebruikte techniek die een AM-signaal maakt van een LF-spanning is het zogenaamde choppen. Een simpele chopper verbindt periodiek zijn uitgang beurtelings met nul, en het te meten signaal. Het resultaat is een pulstrein, met als frequentie de schakelfrequentie, en als topwaarde de te meten spanning. Na verwijdering van de gelijkspanningscomponent is de gemeten waarde dus beschikbaar als de amplitude van een -min of meer- hoogfrequent signaal. Dit signaal is veel eenvoudiger accuraat te versterken en bewerken dan een gelijkspanningssignaal.
Mengen.
Een aan AM gerelateerde signaalbehandeling, is het mengen (Eng. mixing). Bij het mengen worden twee sinusvormige sigalen met elkaar vermenigvuldigd, en komen de draaggolf en het ingangssignaal dus - in het ideale geval - niet in het uitgangssignaal voor. Een dergelijke vermenigvuldiger noemt men een mixer.
Een ideale mixer geeft als uitgangssignaal:

</doc>
<doc id="26059" url="https://nl.wikipedia.org/wiki?curid=26059" title="Argentinosaurus">
Argentinosaurus

Argentinosaurus is een geslacht van zeer grote uitgestorven herbivore sauropode dinosauriërs, behorend tot de groep der Titanosauria, dat 95 miljoen jaar geleden op het eind van het Vroeg-Krijt leefde in het gebied van het huidige Argentinië.
Vondst en naamgeving.
In 1993 werd de typesoort Argentinosaurus huinculensis benoemd en beschreven door de Argentijnse paleontologen José Fernando Bonaparte en Rodolfo Coria op basis van een fragmentarisch fossiel dat rond 1987 in de provincie Neuquén gevonden was op de ranch "Las Overas" van Guillermo Heredia die de ontdekking in januari 1989 meldde bij het "Museo Carmen Funes". Heredia meende eerst versteend hout te hebben gevonden. Bonaparte begon eind januari met opgravingen die in februari voltooid waren. De geslachtsnaam verwijst naar Argentinië; de soortaanduiding naar het plaatsje Plaza Huincul in de buurt waarvan de resten zijn aangetroffen.
Het holotype, PVPH-1, is gevonden in een laag van de Río Limay-formatie die dateert uit het Albien-Cenomanien. Het bestaat uit een gedeeltelijk skelet zonder schedel en omvat drie voorste ruggenwervels, drie achterste ruggenwervels, vijf sacrale wervels met de sacrale ribben van de rechterzijde, een rib van de borstkas en het rechterscheenbeen. Van het scheenbeen werd in 2004 door Gerardo Mazzetta e.a. gesteld dat het om een linkerkuitbeen zou gaan. De beenderen zijn over het algemeen niet in een zeer goede staat: ze zijn beschadigd en verweerd doordat ze langere tijd aan het oppervlak lagen voordat ze geborgen werden. Het specimen maakt deel uit van de verzameling van het "Museo Carmen Funes".
Van de soort zijn in eerste instantie verder geen resten gevonden. Wegens de enorme grootte van de beenderen, wekte "Argentinosaurus" toch veel belangstelling. Daarom is geprobeerd een indruk te geven van de omvang van het dier door de bekende botten aan te vullen. Gedeeltelijke of gehele restauraties zijn in verschillende musea geplaatst. Deze aanvullingen dragen naar haar aard een speculatief karakter. Een met vele onderdelen, waaronder nek en voorpoten, aangevulde replica van "Argentinosaurus" was samen met enkele andere typische Argentijnse dinosauriërs te zien in de tentoonstelling Dino Argentino die in 2002 in het museum Naturalis te Leiden opgesteld werd.
Later werden nog twee dijbeenderen aan "Argentinosaurus" toegewezen; van een daarvan, specimen MLP-DP 46-VIII-21-3, is slechts een deel van de schacht bewaard, de andere, reeds in 1980 gevonden door Francisco Romero, is sterk samengedrukt.
Beschrijving.
"Argentinosaurus" is een reusachtige sauropode. Wegens de onvolledigheid van het materiaal is het moeilijk gebleken een precieze schatting te maken van de lichaamsomvang. De oorspronkelijke beschrijvers zagen er in hun artikel van af een exact getal te noemen. In persberichten had men het echter wel over de grootste sauropode die ooit ontdekt was. In 1994 deed Gregory S. Paul, die zich gespecialiseerd had in het conceptueel reconstrueren van dinosauriërskeletten, in een artikel met de weinig terughoudende titel "Big Sauropods - Really, Really Big Sauropods" een eerste poging en noemde een lengte van dertig à vijfendertig meter bij een gewicht van tachtig tot honderd ton. De eveneens Argentijnse vorm "Antarctosaurus giganteus" zou even groot zijn. Het absolute record zou volgens Paul op naam van "Amphicoelias" staan waarvan slechts één wervel en een dijbeen bekend zijn, welke verloren zijn gegaan: veertig tot zestig meter bij een gewicht van honderd tot honderdvijftig ton. Nog in 2010 hield Paul het voor "Argentinosaurus" op een schatting van dertig meter lichaamslengte en een gewicht van boven de vijftig ton.
In 2001 werd de omvang door Michael Mortimer betwijfeld; uitgaande van de toen bekende specifieke verhoudingen van de Titanosauridae kwam hij uit op tweeëntwintig tot zesentwintig meter. De nieuwste vondsten wijzen er echter op dat de titanosauriden vrij lange nekken hadden zodat een lengte van dertig meter toch tot de mogelijkheden behoort. Al deze schattingen moeten uitgaan van de bekende afmetingen van het gevonden materiaal. De grootste wervel is honderdnegenentwintig centimeter breed en honderdzestig centimeter hoog; het scheenbeen is honderdvijfenvijftig centimeter lang, wat volgens de oorspronkelijke beschrijvers wees op een dijbeenlengte van tweehonderdveertig centimeter. Mazzetta e.a. leidden uit de schachtomtrek van MLP-DP 46-VIII-21-3, honderdachttien centimeter, een oorspronkelijke lengte van 2557 millimeter af. Dit zou volgens hun aansluiten bij de vermoedelijke dijbeenlengte van het holotype die hoger dan tweehonderdveertig centimeter moet hebben gelegen als het stuk onderbeen geen scheenbeen was maar een kuitbeen. Ook het tweede toegewezen dijbeen heeft een lengte van ongeveer tweeënhalve meter. Ze berekenden daaruit via multivariate regressieanalyse vanuit de data voor de desbetreffende skeletelementen van sauropoden waarvan de proporties met grotere zekerheid zijn vast te stellen een gewicht voor "Argentinosaurus" van 72.936 kilogram, meer dan de volgens dezelfde methode bepaalde negenenzestig ton van "Antarctosaurus giganteus". Daarmee zou "Argentinosaurus" in 2004 de zwaarste sauropode zijn waarvan het gewicht volgens een exacte methode te schatten valt. Sindsdien zijn in Argentinië echter meer soorten met een vergelijkbare omvang ontdekt zoals "Futalognkosaurus" en "Puertasaurus".
De beschrijvers stelden enkele onderscheidende kenmerken van "Argentinosaurus" op. De voorste ruggenwervels zijn bol van voren en hebben goed ontwikkelde hyposfeen-hypantrum-complexen met extra gewrichtsvlakken. De voorste ruggenwervels hebben doornuitsteeksels die overdwars verbreed zijn en van voor naar achteren afgeplat met hoge richels op het voorvlak van de basis. De achterste ruggenwervels hebben brede en lage wervellichamen waarvan onderop de kiel bijna vlak is en waarbij de pleurocoelen op de voorste helft van het lichaam liggen. De wervellichamen van de tweede tot en met vijfde sacrale wervel zijn sterk gereduceerd. De ribben hebben een buisvormige structuur; ze zijn cilindrisch en hol. Er bevinden zich grote uithollingen in de ruggenwervels en sacrale wervels. Het scheenbeen is slank met een kleine "crista cnemialis".
Deze diagnose is niet zonder kritiek gebleven. Verschillende kenmerken, zoals de pneumatisering van de botten, zijn weinig onderscheidend. Het is door andere onderzoekers betwijfeld of het hyposfeen-hypantrum-complex goed waarneembaar is. Dat het scheenbeen bijzonder slank is zonder echte cnemiale kam komt vermoedelijk doordat het hier in feite om het kuitbeen gaat waarvoor deze eigenschappen normaal zijn.
Fylogenie.
"Argentinosaurus" werd in 1993 in de Andesauridae geplaatst. Latere onderzoekers prefereerden meestal de Antarctosauridae. Recent onderzoek heeft als uitkomst dat geen van beide plaatsingen correct is en dat beter kan worden gesproken van een basale positie in de Titanosauria.
Een analyse uit 2019 leverde het volgende kladogram op.
Levenswijze.
Waarschijnlijk at "Argentinosaurus" evenals veel andere (maar misschien niet alle) Sauropoda met behulp van zijn lange nek van hoge bomen en slikte hij stenen, zogenoemde gastrolieten, in om hem te helpen bij het verteringsproces.

</doc>
<doc id="26061" url="https://nl.wikipedia.org/wiki?curid=26061" title="Heinrich Campendonk">
Heinrich Campendonk

Heinrich Campendonk (Krefeld, 3 november 1889 – Amsterdam, 9 mei 1957) was een Duits-Nederlandse expressionistische schilder. graficus en glazenier.
Biografie.
Campendonk kreeg zijn opleiding aan de kunstnijverheidsschool, waar hij les had van onder meer Johan Thorn Prikker. Naast schilderen leerde hij daar grafische technieken. Met financiële hulp van kunsthandelaar Alfred Flechtheim verhuisde naar Sindelsdorf en sloot zich in het nabijgelegen München aan bij de kunstenaarsgroep "Der Blaue Reiter", waar onder andere Wassily Kandinsky en Franz Marc deel van uitmaakten. Zijn hele leven bleef hij deze groep trouw. Hij werd beroemd als kunstschilder, maar ook als glas-in-loodkunstenaar en als graficus. Campendonk nam in 1913 deel aan de eerste Duitse Herfstsalon te Berlijn en aan de Rheinische Expressionisten tentoonstelling in Bonn.
In 1922 keerde hij terug naar zijn geboorteplaats Krefeld om als docent aan de kunstnijverheidsschool te gaan werken. In 1926 werd Campendonk aangesteld als professor aan de kunstacademie van Düsseldorf, waar hij les gaf in de vakken wandschilderkunst, glasschilderkunst en mozaïek- en gobelinkunst.
In 1934 vluchtte hij voor het naziregime en besloot te verhuizen naar België, waar hij een jaar verbleef. In 1935 vestigde Campendonk zich in Amsterdam, waar hij les ging geven aan de Rijksakademie voor Beeldende Kunsten en werd benoemd tot hoogleraar monumentale kunsten. Daar is hij van grote invloed geweest op de ontwikkeling van een grote groep vooroorlogse jonge kunstenaars. In hetzelfde jaar huwde hij met de Belgische schilderes Edith Van Leckwyck. Kort voor zijn dood werd hij tot Nederlander genaturaliseerd.
De motieven van Campendonk verwijzen vaak naar (Afrikaanse) volkskunst en het landleven, maar ook tonen zijn schilderijen droefheid (melancholie) over de onbereikbaarheid van het met de natuur verbonden leven.
Campendonk overleed op 67-jarige leeftijd in Amsterdam. Tot zijn leerlingen behoren Abram Stokhof de Jong (1911-1966), Jaap Min (1914-1987), Willem Hofhuizen (1915-1986),Marius de Leeuw (1915-2000), Anton Rovers (1921-2003), Max Reneman (1923-1978) en Albert Troost (1924-2010).
Tentoonstellingen (selectie).
2014 - "Kristalline Welten - Die Glasgemälde Heinrich Campendonks", Deutsches Glasmalerei-Museum, Linnich

</doc>
<doc id="26064" url="https://nl.wikipedia.org/wiki?curid=26064" title="Vera Menchik">
Vera Menchik

Vera Frantevna Menchik (Russisch: Вера Францевна Менчик, "Vera Frantevna Mentsjik", Tsjechisch: Věra Frantevna Menčíková) (Moskou, 16 februari 1906 - Londen, 27 juni 1944) was de eerste dameswereldkampioen schaken. Alhoewel Brits kwam ze hoofdzakelijk uit voor Tsjecho-Slowakije en een enkele maal voor Rusland en Engeland.
Haar moeder was Engels en haar vader Tsjechisch. Menchik leerde schaken van haar vader toen ze negen jaar oud was. In 1921 verhuisde de familie naar Engeland en Menchik won daar met het meisjeskampioenschap. Ze werd getraind door Géza Maróczy, die ook Max Euwe coachte.
Menchik won het dameskampioenschap van Groot-Brittannië en in 1927 deed ze mee aan het eerste wereldkampioenschap schaken voor dames dat door de FIDE werd georganiseerd waarbij ze de titel op haar naam schreef.Ze bleef tot in de Tweede Wereldoorlog wereldkampioen. Ze verdedigde haar titel in Hamburg, 1930, Praag 1931, Folkestone 1933, Warschau 1935, Stockholm 1937 en Buenos Aires 1939, en tevens in 1937 in een match tegen haar voornaamste rivale Sonja Graf in Semmering.
Menchik speelde een sterk positiespel en ook in het eindspel was ze erg goed. Ze was op dat moment de meest indrukwekkende schaakster ooit en het damesschaak won daardoor langzaam maar zeker aan populariteit.
In 1931 speelde Menchik in Hastings een partij tegen Max Euwe met als opening het geweigerd damegambiet, Slavisch (schaakcode D 18), die ze won.
Ze versloeg Jacques Mieses in een match, en ook andere mannelijke spelers als Friedrich Sämisch, Conel Alexander, Samuel Reshevsky, Mir Sultan Khan, Edgar Colle, Frederick Yates en Sir George Thomas. Er werd wel gezegd dat meesters die van haar verloren automatisch lid werden van de Vera Menchik Club. Tot de wereldtop kon ze echter niet doordringen, bij het sterk bezette toernooi van Karlsbad in 1929 eindigde ze alleen onderaan.
In 1937 huwde ze de Engelse schaakorganisator Rufus Henry Stevenson. Ze probeerde het vrouwenschaak te promoten, ging onder andere op tournee door Nederland, schreef krantenartikelen en was kortstondig lid van het National Chess Center, dat echter door een luchtaanval werd vernietigd.
Vera Menchik kwam midden 1944 op 38-jarige leeftijd om het leven bij een V1-aanval op haar ouderlijk huis in Kent.

</doc>
<doc id="26065" url="https://nl.wikipedia.org/wiki?curid=26065" title="Letters">
Letters



</doc>
<doc id="26068" url="https://nl.wikipedia.org/wiki?curid=26068" title="Treinspotten">
Treinspotten

Een treinspotter is iemand die langs de zijkant van een spoorweg langsrijdende treinen fotografeert of filmt en/of de nummers ervan noteert. De spots worden vaak via social media op het internet verspreid. Ook zijn hiervoor diverse whatsapp-groepen opgericht.
Spotten zonder specifiek doel.
In sommige gevallen gaat een treinspotter zonder specifiek doel spotten en noteert alle treinen die hij binnen een bepaalde tijd ziet. Hij noteert de nummers van de treinstellen of locomotieven die hij ziet bij het bijbehorende treinnummer uit de dienstregeling. Deze spotters gaan meestal naar druk bereden baanvakken. In Nederland zijn de overweg bij Hulten tussen Gilze en Rijen en Tilburg en de omgeving van station Dordrecht Zuid populaire spotplekken; in België de Bocht van Ekeren.
Een treinspotter heeft meestal informatie bij zich over de passeertijden van de treinen op dat baanvak. Dit kan gewoon het spoorboekje, maar ook een gedownloade (goederen)dienstregeling zijn.
Spotten met specifiek doel.
In veel andere gevallen willen spotters een bepaalde trein fotograferen ('platen' in het jargon). Het gaat dan vooral om speciale of extra treinen, een afwijkend materieeltype in een bepaalde treindienst of het spotten/fotograferen van omgeleide treinen door spoorwerkzaamheden. Hierdoor kunnen bepaalde treinen 'geplaat' worden op plaatsen waar ze normaal nooit komen.
Voor deze wijze van spotten wordt meestal de dienstregeling van deze speciale trein gedownload of wordt deze via email- of whatsappgroepen verspreid.
Behalve deze intensieve vormen van treinspotten, zijn er ook spotters die tijdens een normale treinreis spotten.
Trivia.
De Britpopband Oasis werkte in de jaren 90 niet mee aan de soundtrack van de film Trainspotting omdat de bandleden dachten dat de film over treinspotten ging.

</doc>
<doc id="26070" url="https://nl.wikipedia.org/wiki?curid=26070" title="Treinenspotten">
Treinenspotten



</doc>
<doc id="26071" url="https://nl.wikipedia.org/wiki?curid=26071" title="Treinen spotten">
Treinen spotten



</doc>
<doc id="26073" url="https://nl.wikipedia.org/wiki?curid=26073" title="Scheepsschroef">
Scheepsschroef

Een scheepsschroef is de meest gebruikte manier van voortstuwing van een schip.
De scheepsschroef bestaat uit op een naaf geplaatste bladen die een schroefoppervlak beschrijven, vergelijkbaar met een ventilator of een vliegtuigschroef. Doordat de bladen onder een hoek staan ten opzichte van de aanstroomhoek wordt een liftkracht opgewekt. Deze heeft een voorwaartse component, de stuwkracht, die het schip voortstuwt. De meeste moderne koopvaardij- en marineschepen worden hierdoor voortgestuwd. Schroeven bestaan in vele vormen, afhankelijk van het type schip. De meest voorkomende typen zijn open schroeven, straalbuisschroeven en boegschroeven. Er bestaan ook speciale schroeven zoals oppervlakteschroeven en supercaviterende schroeven. Ook een waterjet kan als een schroef worden beschouwd hoewel hier de overdracht van energie niet via een schroef, maar via een pomp gaat. Een speciaal type is de roerpropeller waarbij de schroef in een behuizing geplaatst is die zelf kan roteren, zodat deze alle kanten op kan stuwen.
Een schroef bestaat uit een naaf met daaraan minimaal twee bladen, symmetrisch onder een hoek gemonteerd. De bladen zijn zo geplaatst dat er bij rotatie een drukverschil ontstaat tussen beide zijden van de schroef. De bladen zijn bijna altijd hydrodynamisch gevormd. Het maximaal aantal bladen is zeven. De bladen kunnen al dan niet verstelbaar zijn. In het eerste geval spreekt men van een verstelbare schroef, in alle andere gevallen van een vaste schroef. Bij een verstelbare schroef is de stand van de bladen ten opzichte van de naaf – de spoed – te veranderen. Hierdoor kan men bij een vast toerental van de as de snelheid van het schip variëren of zelfs achteruit slaan, waardoor geen keerkoppeling meer nodig is. Bij een vaste schroef wordt de snelheid van het schip geregeld door variatie van het toerental van de as.
Geschiedenis.
Het concept achter de schroef is al lang bekend. Zo is wrikken hetzelfde principe. Al in 945 v.Chr. gebruikten de Egyptenaren een schroefachtig apparaat voor irrigatie.
Aan Archimedes (287-212 v.C.) wordt de uitvinding van de tonmolen toegeschreven – daarom ook wel schroef van Archimedes genoemd – die gebruikt werd op schepen als lenspomp. Leonardo da Vinci (1452-1519) tekende al schroefpompen, maar zijn ontwerp voor een helikopter lijkt meer op een scheepsschroef dan zijn pompontwerpen. Ondanks dat de kennis aanwezig was, vond de schroef pas tijdens de opkomst van stoomkracht toepassing, hoewel daar aanvankelijk gebruik werd gemaakt van schoepenraderen, die beter pasten bij de langzaamlopende vroege stoommachines. Wel hadden Toogood en Hays al in 1661 de schroef van Archimedes gepatenteerd als scheepsschroef. James Watt stelde dit ontwerp een eeuw later voor als scheepsvoortstuwing, hoewel hij het niet gebruikte in combinatie met zijn stoommachines. In 1680 stelde Robert Hooke vast dat de wieken van een windmolen te gebruiken zijn als voortstuwer.
Al in 1746 had de Fransman Borginer met de hand een bootje voortbewogen met behulp van een soort molenwiek. In 1768 stelde Alexis-Jean-Pierre Paucton een horizontale rotor voor in zijn "Théorie de la vis d'Archimède". John Fitch experimenteerde met een schroef op zijn raderstoomboot. De beide onderzeeboten "Turtle" uit 1775 van David Bushnell en de "Nautilus" uit 1800 van Robert Fulton maakten gebruik van schroeven, ook omdat een scheprad onder water niet uitvoerbaar is. In 1802 bouwde John Stevens een schip met schroefvoortstuwing, maar er was maar weinig belangstelling voor zijn ontwerp. In 1815 ontwierp Richard Trevithick een schroef bestaande uit een cilinder met daarop schuin geplaatste bladen.
Geïnspireerd door de schroef van Archimedes werden diverse schroeftypes geprobeerd. Aanvankelijk zoals deze een spiraalvormige schroef in een buis. Bij sommige versies werd de buis weggelaten. Josef Ressel ontwierp en patenteerde zo’n schroef in 1827. Francis Petit Smith testte een schroef gelijk aan die van Ressel in 1834 op zijn schip "Archimedes". Tijdens de proefvaart brak de lange schroef af en tot ieders verrassing nam de snelheid van het schip toe in plaats van af. De originele schroef van de "Archimedes" was midscheeps geplaatst en was meer een vijzel dan een schroef met bladen zoals we die tegenwoordig kennen. Er werd verwacht dat de "Archimedes" een snelheid van 4 tot 5 knopen zou halen, maar het schip bleek 9,5 knopen te lopen. Frédéric Sauvage en John Ericsson patenteerden rond dezelfde tijd een soortgelijk ontwerp.
Desondanks was er nogal wat scepsis. In 1848 hield de Britse admiraliteit een sleepwedstrijd tussen de "Rattler" – uitgerust met een schroef – en de "Alecto", een raderschip. De "Rattler" won, de "Alecto" voortslepend met een snelheid van 2,8 knopen, maar het duurde nog tot de 20e eeuw voordat het raderschip volledig vervangen was. Dit door de grotere efficiëntie, compactheid, minder complexe overbrenging en grotere robuustheid.
In 1865 ontwikkelde W.J.M. Rankine de impulstheorie die door Alfred George Greenhill in 1888 en door R.E. Froude in 1889 verder uitgewerkt werd. William Froude kwam in 1878 met de bladelementtheorie, verfijnd door David W. Taylor in 1893 en Stefan Drzewiecki. Hierbij werd een vleugelprofiel opgedeeld in kleine delen waarna de hierop werkende krachten uitgerekend kunnen worden. Tegenwoordig wordt steeds meer gebruikgemaakt van numerieke stromingsleer ("computational fluid dynamics, CFD"), dat steeds betrouwbaarder wordt, hoewel het nog steeds validatie door modelproeven nodig heeft.
De eerste verstelbare schroef werd in 1934 door Escher Wyss geplaatst op het passagiersschip "Etzel" dat nog steeds vaart met deze schroef.
Er zijn daarna vele nieuwe soorten schroeven ontwikkeld om te voldoen aan specifieke eisen, zoals hoge snelheid, grote manoeuvreerbaarheid, stuwkracht en rendement.
Geometrie.
De geometrie van een schroef wordt bepaald door verschillende zaken:
Draairichting.
Een schroef kan links- of rechtsdraaiend zijn, waarbij men de schroef vanaf de achterzijde bekijkt vanaf de stuw- of drukzijde, richting de schroefas. Dit heeft invloed op de manoeuvreereigenschappen van een schip. Doordat het schroefwater (vooral bij achteruitslaan) de scheepsromp zijdelings treft zal het achterschip zijdelings weggedrukt worden. Men noemt dit het schroefeffect of het wieleffect. Bij een in het achterschip geplaatste linksdraaiende schroef zal dit resulteren in het effect dat het achterschip zich bij het achteruitslaan (de schroef draait dan rechtsom) naar rechts wil verplaatsen. Vooruit varend is het schroefeffect vrijwel niet merkbaar, omdat het schroefwater weinig van de romp treft en het geringe effect meteen door het roer gecorrigeerd wordt.
Een schipper maakt gebruik van het schroefeffect bij het afmeren langs een kade of sluismuur. Bij een schip, uitgerust met een linksdraaiende schroef, draait bij het achteruitslaan door de op dat moment) rechtsomdraaiende schroef het achterschip naar stuurboord. Bij een rechtsdraaiende schroef is het effect andersom, dus het achterschip gaat naar bakboord bij achteruitslaan. Het schip wordt met de kop naar de wal gestuurd en de voorwaartse beweging van het schip wordt afgeremd door achteruit te slaan. De kunst is om de balans te vinden zodanig, dat als het schip voor de wal eenmaal stilligt, het precies gestrekt voor de muur terecht is gekomen.
Diameter.
Bij een grotere diameter kan hetzelfde vermogen bij een lager toerental overgebracht worden, wat een groter rendement tot gevolg heeft. Hoe groter de schroef, hoe meer van de door de romp veroorzaakte volgstroom gebruikt wordt. Verschillende overwegingen kunnen echter leiden tot een kleinere diameter, zoals scheepsvorm, diepgangsbeperkingen, investeringskosten en het toerental van de gekozen voortstuwingsmotor. Een te grote diameter kan leiden tot cavitatie bij de schroeftip en het aanzuigen van lucht.
Spoed.
De spoed Φ van een schroef is de afstand die deze afgelegd zou hebben indien deze in een vaste stof zou ronddraaien, vergelijkbaar met schroefdraad. De spoed wordt bepaald door de hoek die de bladen maken met de schroefnaaf. Dit heeft invloed op de stroomsnelheid waarmee het water de schroef verlaat. In vloeistof legt de schroef een minder grote afstand af. Het verschil wordt slip genoemd. Hoewel deze zo klein mogelijk moet zijn om een goed rendement te halen, is een minimale slip nodig omdat de invalshoek een liftkracht genereert.
Oppervlak.
Een kleiner bladoppervlak geeft een hoger rendement doordat dit minder weerstand oplevert. Voor schepen die veel manoeuvreren kan het echter gunstig zijn om voor een groter bladoppervlak te kiezen, aangezien dit een beter stopvermogen heeft en een groter stuwvermogen bij het achteruitslaan. Ook ontstaat bij een klein bladoppervlak meer cavitatie, doordat het drukverschil door een kleiner oppervlak wordt gegenereerd.
Profielvorm.
Het profiel van een schroefblad heeft vaak de vorm van een vleugelprofiel. Waar de intredende kant hier een ronding heeft, is de uittredende kant over het algemeen scherp. De lijn tussen deze twee kanten is de koorde. Naar de vleugelprofielen is veel onderzoek gedaan. Bekend daarbij zijn de NACA-profielen van de National Advisory Committee for Aeronautics. Profielen met een vleugelvorm zijn zeer effectief en hebben een hoge lift-weerstandverhouding. Daarmee zijn de profielen echter ook gevoeliger voor cavitatie.
Ogivale profielen worden gebruikt bij schroeven die meer cavitatie te verduren hebben. Lensvormige profielen worden meestal gebruikt bij schroeven die in beide richtingen evenveel stuwkracht moeten leveren. Supercaviterende profielen hebben een speciale vorm die ervoor zorgt dat de cavitatie die ontstaat bij hoge snelheid zo ver achter het blad implodeert dat er geen schade optreedt.
In een blad kunnen profielen gecombineerd worden. Zo hebben de schroeven van de Wageningen B-serie bij de tip een ogivaal profiel, terwijl de rest van het blad een vleugelprofiel heeft.
Bladvorm.
Traditionele schroeven hebben een symmetrische bladvorm vanuit het vooraanzicht. Om drukgolven – en daarmee trillingen en geluid te verminderen – wordt wel een "skew" gegeven aan de bladen. Het blad krijgt daarbij een welving in de draairichting. Hierdoor krijgt het blad een positieve helling of "rake", dus richting de stuwzijde. Soms wordt dit gecompenseerd door de schroef een negatieve rake te geven, de zogeheten "warped" of gebogen schroef. Schroeven die voor hoge snelheid worden ontworpen, krijgen vaak een positieve rake. Hierdoor kan een hogere snelheid bereikt worden.
Het zijaanzicht van een blad is niet symmetrisch. Waar bij een vleugelprofiel de aanstroomsnelheid slechts bestaat uit de translatiesnelheid, heeft men bij een schroef ook te maken met de omtreksnelheid. Aangezien deze bij de schroefnaaf lager is dan bij de bladtip, verschilt ook de aanstroomhoek naargelang de diameter. Het blad draait dan ook van een grote hoek bij de bladwortel naar een kleine hoek bij de bladtip; een variabele spoedhoek bij een constante spoed. De gekozen spoed hangt af van welke ontwerpsnelheid men kiest. Bij een lage snelheid is de spoed klein, bij een hoge snelheid is de spoed groot.
De Wageningen B-series hebben weinig skew en 15° rake.
Schroefseries.
Bij het ontwerpen van schroeven wordt veel gebruikgemaakt van schroefseries. Schroefseries zijn het resultaat van vrijvarende proeven met schroeven waarbij systematisch karakteristieken gevarieerd worden. Bekende zijn de Wageningen B-series die L. Troost al vanaf 1937 uitvoerde voor het Nederlands Schip Model Basin, het huidige MARIN.
Andere bekende series zijn AU, Gawn, Newton Rader, Gawn-Burril (KCA), Ma, Schaffran en KCD.
De resultaten van een serie vrijvarende proeven zijn uitgezet in "K"T-"K"Q-J-diagrammen.
Een serie wordt uitgezet bij een gegeven aantal schroefbladen "z" en bladoppervlakverhouding "A"e/"A"o, waarbij de spoedverhouding "P/D" wordt gevarieerd. De aanduidingen van de B-serie bestaan uit de serie, aantal bladen en bladoppervlakverhouding maal 100, wat kan resulteren in bijvoorbeeld B 4-55, een veel gebruikte serie voor schroefontwerpen.
In de grafiek is te zien dat bij een lage J – lage vaart ten opzichte van het toerental, bijvoorbeeld tijdens het opvoeren van de snelheid – de stuwkracht groot is en het rendement laag. Naarmate de vaart toeneemt, nadert de aanstroomhoek de bladhoek en neemt het rendement toe. Rendementen van 70% zijn mogelijk, bij tweebladige schroeven zelfs boven de 80%. Bij de Wageningen B-series wordt echter cavitatie buiten beschouwing gelaten.
Zodra de aanstroomhoek gelijk is aan de bladhoek, wordt het rendement nul, aangezien er slip nodig is om stuwkracht te leveren.
Ventilatie.
Ventilatie treedt op zodra lucht of uitlaatgassen worden aangezogen door de schroef. Door de geringere belasting die lucht oplevert voor de schroef gaat deze sneller draaien, wat weer cavitatie veroorzaakt, zodat de schroef geen enkele voortstuwing meer levert totdat het toerental omlaag is gebracht om de lucht te laten ontsnappen. Veel buitenboordmotoren zijn daarom uitgerust met een antiventilatieplaat, ook wel abusievelijk anticavitatieplaat genoemd.
Cavitatie.
Cavitatie is het verschijnsel dat in een turbulent bewegende vloeistof de plaatselijke druk lager wordt dan de dampdruk van de vloeistof. Waar water bij standaardomstandigheden pas bij 100 °C gasvormig wordt, treedt dit bij lagere druk eerder op.
Specifiek bij schroeven treedt dit op waar hoge snelheden bereikt worden. Volgens de Wet van Bernoulli treedt hier een drukverlaging op. Hierdoor zullen dampbellen ontstaan die met kracht kunnen imploderen als ze in een gebied komen waar de druk weer hoger is. Door de implosie wordt een schokgolf opgewekt die te horen is als geluid, maar ook schade kan toebrengen aan schroefbladen.
Er zijn verschillende soorten cavitatie:
Aan de zuigzijde van het schroefblad kan de druk dalen tot beneden de dampdruk, waarna cavitatie optreedt.
Om cavitatie tegen te gaan, kan men meerdere maatregelen nemen:
De cavitatiecoëfficiënt is een dimensieloze factor waarmee de tendens tot caviteren wordt weergegeven:
waarbij formula_2 de dynamische druk is met:
Speciale types en plaatsing.
De conventionele schroef is een vaste subcaviterende open schroef. Dat wil zeggen dat de schroefbladen niet kunnen bewegen, dat de schroef zich geheel onder water bevindt en in ideale omstandigheden geen cavitatie veroorzaakt en dat er geen straalbuis om de schroef zit. Dit is het meest gebruikte type en heeft het hoogste rendement voor schepen die lange tijd op een redelijke snelheid varen. Er zijn echter talloze varianten die onder bepaalde omstandigheden beter kunnen presteren.
Dubbelschroevers.
Er zijn verscheidene redenen om een schip met meerdere schroeven uit te rusten. Zo is er een beperking aan het vermogen dat een schroef kan leveren, hoewel dat door moderne ontwerpen wel steeds hoger komt te liggen. Deze beperking kan zijn oorzaak vinden in een beperkte diameter door diepgangrestricties of de vorm van het schip.
Voordelen van meerdere schroeven is een toegenomen redundantie – zeker wanneer de machinekamers volledig onafhankelijk van elkaar zijn, is dit enkele orden van grootte hoger – en een betere manoeuvreerbaarheid – het schip is te besturen door het toerental of zelfs de draairichting van de schroeven ten opzichte van elkaar te variëren. Een ander voordeel van een dubbelschroever is, dat het schroefeffect opgeheven wordt als beide schroeven vooruit draaien. Bij manoeuvreren kan dit effect gebruikt worden. Als de stuurboordsschroef vooruit draait en de bakboordsschroef achteruit, dan zal de stuwkracht het schip naar bakboord draaien. Bij een naar buiten draaiende dubbelschroever is het schroefeffect van beide schroeven richting stuurboord – en dus het achterschip – wat de draai van het voorschip naar bakboord versterkt.
Over het algemeen zijn dubbelschroevers naar buiten draaiend, dat wil zeggen, de stuurboordsschroef is rechtsdraaiend en de bakboordsschroef linksdraaiend. Er zijn echter ook naar binnen draaiende dubbelschroevers. Als de beide schroeven niet synchroon draaien kan dit drukgolven tussen de schroefbladen veroorzaken. Om deze reden zijn veel grote dubbelschroevers uitgerust met een synchronisator.
Er zijn verschillende uitvoeringen van dubbelschroevers. Zo kan het achterschip worden gebouwd met twee schegvormen waardoor de schroefas loopt. Bij andere ontwerpen loopt de schroefas door de schroefaskoker die door asbroeken – uithouders naar de romp – terwijl bij modernere schepen de schroefaskoker vaak wordt weggelaten. Hierbij draait de as rechtstreeks in de asbroek.
Doordat de schroeven van een dubbelschroever zich deels buiten het zog van het schip bevinden, is het rendement lager. Een oplossing hiervoor is de overlappende schroef. Hierbij zijn de assen dichter bij elkaar geplaatst, waarbij de schroeven elkaar deels overlappen, met een schroef iets voor de ander.
Verstelbare schroeven.
Bij een vaste schroef wordt de snelheid van het schip geregeld door het toerental aan te passen. Om achteruit te varen wordt de draairichting van de motor omgedraaid. Bij een verstelbare schroef wordt dit bereikt door de spoed te veranderen door de schroefbladen rond hun as te draaien. De schroef en motor kunnen daardoor met een constant toerental blijven draaien.
De verstelbare schroef heeft vooral voordelen voor schepen die onder wisselende belasting draaien en veel moeten manoeuvreren. Een vaste schroef wordt ontworpen om bij een bepaald toerental de maximale efficiëntie te leveren. De bladhoek wordt gekozen om bij een bepaalde aanstroomsnelheid en toerental optimaal te zijn. Als nu de belasting stijgt – bijvoorbeeld doordat een sleepboot een sleep heeft – dan daalt de vaart van het schip bij gelijkblijvend toerental. De aanstroomhoek verandert daardoor, waardoor deze niet meer overeenkomt met de bladhoek en de efficiëntie daalt. Door nu de bladhoek aan te passen kan een grotere efficiëntie bereikt worden.
Een ander voordeel is dat de draairichting van de motor – waarbij deze eerst gestopt moet worden – niet veranderd hoeft te worden en er dus sneller gereageerd kan worden.
Voor schepen die lange tijd met een vaste snelheid en belasting varen is de efficiëntie van een vaste schroef hoger, wat de reden is dat veel tankers en containerschepen een vaste schroef hebben. Ook zijn verstelbare schroeven nog niet geschikt voor de hoge vermogens van dit soort schepen.
Klapschroeven.
Zeiljachten maken wel gebruik van klapschroeven om tijdens het zeilen minder wrijvingsweerstand van de schroef te hebben. Hierbij zijn de bladen zo bevestigd dat deze kunnen kantelen. Door de aanstroming sluit de schroef zich. De bladen komen in het verlengde van de schroefas te liggen, zodat de wrijvingsweerstand afneemt. Zodra de schroef gaat draaien, zorgt de middelpuntvliedende kracht ervoor dat de schroef zich opent. Het rendement ligt lager dan een vaste schroef.
Vaanstandpropellers.
Een ander type dat bij zeiljachten wordt gebruikt, is de vaanstandpropeller, een soort verstelbare schroef waarbij de spoed niet door hydrauliek, maar door de aanstroomhoek wordt bepaald. Als de schroef niet draait, zorgt de aanstroming door de vaarsnelheid ervoor dat de bladen zich in de vaarrichting draaien en zo minder weerstand opwekken. Als de schroef draait, ondervindt deze niet slechts de translatiesnelheid door de vaart van het schip, maar ook de omtreksnelheid van de schroef. Hierdoor verandert ook de aanstroomhoek, waardoor de bladen zich dwars op de vaarrichting draaien en stuwkracht gaan leveren.
De vaanstandpropeller heeft iets meer weerstand in de vaanstand dan de klapschroef, maar levert meer stuwkracht, vooral achteruit slaand.
Tandemschroeven.
De meest voorkomende tandemschroeven zijn de tegengesteld draaiende schroeven, maar er zijn ook ontwerpen waarbij meerdere schroeven op een as worden geplaatst en die in dezelfde richting draaien. Een bekend voorbeeld is de "Turbinia" die drie schroefassen had met elk drie schroeven.
Contraroterende schroeven.
Contraroterende schroeven zijn twee coaxiaal geplaatste schroeven die tegengesteld draaien. Het schroefontwerp van John Ericsson uit 1836 was van dit type en ook C.S. de Bay maakte hiervoor een ontwerp in 1876. Door de complexiteit wordt het echter niet veelvuldig toegepast.
Het voordeel van dit ontwerp is dat de tweede schroef rendement haalt uit de rotatie-energie van de eerste schroef. Ook wordt het schroefeffect opgeheven, vooral belangrijk bij torpedo's. Over het algemeen is de achterste schroef kleiner dan de voorste en is het aantal bladen niet altijd gelijk.
Straalbuizen.
Een straalbuis wordt gebruikt om het rendement van schroeven te verhogen. Ze worden vooral gebruikt bij zwaarbelaste schroeven of bij beperkte schroefdiameter. De straalbuis werd ontwikkeld door Luigi Stipa (1931) en Ludwig Kort (1934). Vooral bekend is de naar de laatste genoemde kortstraalbuis. Een speciale variant is de waterjet.
Voordelen zijn een verhoogd rendement, betere koersstabiliteit en minder kans op schade door drijvend afval. Achteruit varend is het rendement echter slechter, net als de koersstabiliteit. Ook is de kans op cavitatie groter. Straalbuizen worden ook wel gebruikt ter vervanging van roeren.
Bij een kortstraalbuis wordt de aanstroomsnelheid verhoogd en daarmee de druk verlaagd. Hierdoor neemt de stuwdruk en het koppel van de schroef af. Tegelijkertijd treedt een circulatie op met naar binnen gerichte kracht als gevolg. Deze heeft een voorwaartse component, waardoor de straalbuis zelf een positieve stuwdruk levert. Deze is over het algemeen groter dan de verminderde stuwkracht van de schroef. Door de geringe speling tussen de buis en de schroefbladtip verminderen de tipwervels, wat ook een verhoogd rendement tot gevolg heeft. De wrijvingsweerstand van de straalbuis neemt toe bij toenemende snelheid en wordt uiteindelijk groter dan de extra stuwkracht. Daarom zijn vooral zee- en havenslepers – die een zwaarbelaste schroef hebben en een relatief lage snelheid – uitgerust met straalbuizen. De paaltrek kan tot 30% groter zijn.
Tipplaatschroeven.
Een tipplaatschroef is een schroef waarbij de bladtip gemodificeerd is met eindplaten, vleugeltjes of waarbij de tipplaat een integraal onderdeel is van het blad zoals bij de Kappelschroef. De plaat kan richting de stuwzijde gebogen zijn of naar de zuigzijde. Bij belasting van de bladtip ontstaat er een stroming van de stuw- naar de drukzijde, wat reden is om deze zodanig te ontwerpen dat dit voorkomen wordt. De tipplaat moet dit voorkomen, zodat de tip belast kan worden en de efficiëntie van de schroef verhoogd kan worden. Met tipplaat zouden tipwervels verminderd worden, maar vaak treedt deze nog op in de hoek tussen het blad en de plaat. De werking van tipplaten is nog niet duidelijk aangetoond.
Ringpropellers.
Verwant aan de schroef in schroefbuis is de ringpropeller. Hierbij is aan de bladtips van een vaste schroef een profiel gemonteerd of gegoten. Er zijn ook schroeven waarbij de ring op een kleinere diameter is geplaatst. Er bestaan ook schroeven waarbij de schroefnaaf is weggelaten en waarbij de aandrijving plaatsvindt via de ring. Uit modelproeven blijkt dat dit type schroef voordelen kan hebben buiten ontwerpomstandigheden en bescherming kan bieden in ijs. Het rendement ligt echter dusdanig laag dat dit type vrijwel niet gebruikt wordt.
Verticale schroeven.
Al in 1870 werd de eerste verticale schroef gebouwd. Deze was van het Kirsten-Boeing type waarvan de baan van een blad een cycloïde beschrijft. De bekendste is echter de Voith-Schneider-propeller, waarvan de baan een epicycloïde beschrijft. Deze kan voortstuwing leveren in alle richtingen en zorgt daarmee voor een grote wendbaarheid, reden dat veel havenslepers hiermee zijn uitgerust, hoewel de roerpropeller hier aan populariteit wint, vanwege het grotere rendement.
Vanaf 1963 wordt onderzoek gedaan naar trochoïdale voortstuwing. De in 1979 gebouwde kabellegger "Setouchi Maru" is hiermee uitgerust. In de jaren negentig begon Dick van Manen onderzoek naar walvisstaartvoortstuwing, een horizontale trochoïdale schroef. In 1999 werd het binnenvaartschip "Lidwina" hiermee uitgerust.
Welke baan het blad beschrijft, hangt af van de verhouding λ tussen de vaart VA en de hoeksnelheid ω.
Roerpropellers.
Een roerpropeller (en: "azimuth thruster") is een schroef die in een speciale behuizing onder het schip zit. Aangezien de behuizing zelf 360° geroteerd kan worden, is een conventioneel roer niet nodig en is het schip beter manoeuvreerbaar. Deze techniek nam een hoge vlucht door de vooruitgang in de vermogenselektronica. Om het rendement te vergroten wordt vaak gebruikgemaakt van straalbuizen.
Zogenaamde Z-drives en L-drives worden al bijna 50 jaar gebruikt bij relatief kleine schepen, zoals sleepboten en veerboten vanwege de grote manoeuvreerbaarheid. Met de introductie van de thyristor werd het mogelijk om het toerental van draaistroommotoren traploos te regelen, waardoor diesel-elektrische voortstuwing veel aantrekkelijker werd. Aangezien een draaistroommotor kleiner gebouwd kan worden dan een gelijkstroommotor, kon er een veel groter vermogen geïnstalleerd worden. Hierdoor was het ook bruikbaar als voortstuwing voor grotere schepen.
In eerste instantie werd het vooral toegepast op cruiseschepen en shuttle tankers waarbij manoeuvreerbaarheid belangrijk is, tegenwoordig worden steeds meer schepen met deze voortstuwing uitgerust. Het meest gebruikt wordt het echter door schepen die zijn uitgerust met dynamic positioning. De efficiëntie is door de behuizing minder dan die van een conventionele schroef en de techniek is gecompliceerder, zodat schepen als tankers en bulkcarriers er niet mee worden uitgerust.
Supercaviterende schroeven.
Hoewel V.L. Posdunine het principe van supercaviterende schroeven al in 1943 introduceerde, begon vooral Marshall P. Tulin vanaf de jaren vijftig om tot een theorie te komen die van nut was bij het ontwerpproces.
Conventionele subcaviterende schroeven zijn ontworpen om onder water en zonder cavitatie te werken. Zodra de draaisnelheid toeneemt, neemt cavitatie echter toe, met mogelijke schade tot gevolg. Dit is op te lossen door een grotere schroefdiameter en daarmee lagere draaisnelheid, of meer schroefbladen. Dit is voor hoge snelheidsschepen echter vaak niet haalbaar en het toegenomen bladoppervlak vermindert ook de efficiëntie. Bij hoge snelheden zorgt een grote diameter ook voor te veel weerstand.
Een oplossing is het ontwerpen van schroeven die opzettelijk cavitatie opwekken – supercavitatie – waarbij de dampbellen achter de uittredende kant imploderen op een dusdanige afstand dat deze geen schade aanrichten. De efficiëntie neemt hierdoor wel af.
Supergeventileerde schroeven.
Oppervlakteschroeven zijn schroeven die deels boven water uitsteken. Hierbij wordt bewust gezorgd voor ventilatie, zodat dit ook wel supergeventileerde schroeven worden genoemd. Doordat deze schroeven boven het water uitsteken, kan een grotere diameter en lagere draaisnelheid gekozen worden, met een grotere effectiviteit als gevolg. Er is ook minder wrijvingsweerstand doordat een deel van de bladen boven water uitsteekt. Het Magnuseffect dat optreedt bij schuin geplaatste schroefassen en kan zorgen voor extra weerstand, vervalt ook als de schroefas boven de waterlijn gebracht kan worden. De door ventilatie ingebrachte lucht dempt de implosie van de waterdampbellen tijdens cavitatie en reduceert zo trillingen, geluid en schade.
Agoutischroeven.
Bij Agoutischroeven wordt via de intredende kant van de schroefbladen lucht toegevoerd via smalle kanaaltjes. De lucht zorgt ervoor dat de implosies tijdens cavitatie gedempt worden, waardoor de schroeven minder geluid veroorzaken. Het werd voor het eerst toegepast op fregatten van de Leanderklasse van de Britse marine die bestemd waren voor onderzeebootbestrijding.
Draaikolktechnieken.
"Postswirl".
Vaanwielen.
Een vaanwiel – ook wel Grimwiel genoemd naar uitvinder Otto Grim – wordt op de schroefas gemonteerd achter de schroef. De bladen bestaan uit twee delen. Het binnenste deel werkt als turbine – aangedreven door het schroefwater – en het buitenste deel werkt als schroef. Op deze manier kan uit het schroefwater energie gebruikt worden. Na een ombouw in 1986-1987 was de "Queen Elizabeth 2" aanvankelijk met vaanwielen uitgerust die door Lips waren gemaakt, maar nadat er bladen afbraken, werden deze verwijderd. Hoewel er in het verleden ook andere schepen mee zijn uitgerust, worden er tegenwoordig geen schepen meer met Grimwielen uitgerust, vanwege gebrek aan robuustheid.
Schroefnaafvinnen.
Schroefnaafvinnen ("Propeller Boss Cap Fins, PBCF's") onderbreken de naafwervelcavitatie, waardoor het rendement van de schroef toeneemt. Hoewel niet algemeen toegepast, is er toch een behoorlijk aantal schepen mee uitgerust. Een speciale versie is waarbij de vinnen niet op de schroefnaaf, maar op het roer zijn geplaatst – dat zelf een "postswirl"effect heeft – eventueel op een bulb.
"Preswirl".
Asymmetrisch achterschip.
Waar de eerdere draaikolktechnieken gebruikmaken van de draaiingsenergie na de schroef – "postswirl" – zijn er ook technieken die de draaiing voor de schroef aanpassen – "preswirl" – om zo het rendement te verhogen. Het asymmetrisch achterschip zorgt voor een aan de rotatierichting van de schroef tegengestelde draaiing die het rendement van de schroef verhoogt. Daarnaast is bij het asymmetrisch achterschip de huidbeplating verder naar voren geplaatst daar waar de schroefzuiging het grootst is. Hierdoor neemt het zoggetal af en daarmee de invloedscoëfficiënt en dus het voortstuwingsrendement toe.
Straalbuis en vinnen voor de schroef.
Door een straalbuis of vinnen, eventueel gecombineerd, voor de schroef te plaatsen, wordt er een draaiing in het aanstromende water gebracht die tegengesteld is aan die van de schroef, wat het rendement moet verhogen. Voorbeelden zijn de Hitachi Zosenstraalbuis, de "Wake Equalizing Duct", Grothues spoilers, de hektunnel en de "Mitsui Integrated Ducted Propeller". Het rendement van deze toepassingen verschilt en is niet van alle aangetoond.
Theorieën en methoden.
Hoewel de schroef al vanaf het begin van de 19e eeuw werd gebruikt voor scheepsvoortstuwing, ontstonden de eerste theorieën pas een halve eeuw later. Een theoretische benadering was de impulstheorie waarbij echter geen rekening wordt gehouden met de vorm van de schroef. De bladelementtheorie is een praktische benadering, waarbij het effect van de schroefgeometrie op de opbrengst verklaard wordt, maar waarbij uitgegaan wordt van een foutieve ideaal rendement van 100%. De werveltheorie verklaart beide theorieën en bracht deze op een niveau waarbij theorie overeenkwam met experimentele uitkomsten, zodat het bruikbaar werd voor ontwerpdoeleinden.
Impulstheorie (1865).
In 1865 ontwikkelde W.J.M. Rankine de axiale impulstheorie ("Axial Momentum Theory" of "Actuator Disk Theory") die door Alfred George Greenhill in 1888 en door R.E. Froude in 1889 verder uitgewerkt werd. In deze theorie wordt de door de schroef veroorzaakte snelheid in de omringende vloeistof benaderd. Hierbij wordt de schroef vervangen door een 'trekkende schijf' ("actuator disk") met een oneindig aantal bladen, waarbij geen rekening wordt gehouden met de viscositeit van de vloeistof en de door de schroef opgewekte rotatie van de vloeistof.
De theorie is daarmee niet bruikbaar voor het ontwerpen van schroeven, maar er volgen wel enkele conclusies uit die door latere theorieën en experimenten bevestigd zijn. Zo blijkt uit de theorie dat voor een gegeven stuwkracht het rendement verhoogd kan worden door de schroefdiameter te vergroten. Bij de impulstheorie wordt in tegenstelling tot de axiale impulstheorie wel rekening gehouden met de door de schroef opgewekte rotatie van de vloeistof.
Bladelementtheorie (1878).
William Froude kwam in 1878 met de bladelementtheorie, verfijnd door David W. Taylor in 1893 en Stefan Drzewiecki. Hierbij wordt een vleugelprofiel opgedeeld in kleine delen waarna de hierop werkende krachten uitgerekend kunnen worden. Deze krachten kunnen worden omgezet in versnellingen die geïntegreerd kunnen worden naar snelheden.
Doordat wordt uitgegaan van een foutieve ideale efficiëntie van 100%, komen ook de uitkomsten van deze theorie niet geheel overeen met de werkelijkheid.
Werveltheorie.
De werveltheorie werd ontwikkeld door Frederick W. Lanchester. In 1894 gaf hij een presentatie over zijn theorie, die echter pas gepubliceerd werd in zijn tweedelige "Aerial Flight" in 1907. Het werk werd in Groot-Brittannië als te moeilijk terzijde geschoven, maar werd in Duitsland opgepakt door Ludwig Prandtl, die de theorie met Albert Betz en Michael Max Munk verder uitwerkte. In 1918-19 kwam Prandtl met de draaglijntheorie, die met eindige vleugels werkt, waar de werveltheorie met oneindige vleugels werkt.
De werveltheorie gaf een betere beschrijving van de hydrodynamische effecten die werken op een schroef dan de eerdere theorieën. De liftkracht die elk blad levert, wordt hierin op dezelfde wijze bepaald als bij de liftkracht opgewekt door een vliegtuigvleugel. De liftkracht wordt in deze theorie veroorzaakt door de circulatie rond een vleugel. Deze circulatie begint met de startwervel die ontstaat door loslating achter het profiel. Rond de vleugel ontstaat een circulatie tegengesteld aan die van de startwervel.
De circulatie formula_6 is de lijnintegraal langs een gesloten kromme formula_7 van het product van de vloeistofsnelheid formula_8 en het wegelementje formula_9:
Volgens de wet van Kutta-Joekowski is de liftkracht formula_11 dan
waarbij
In een vereenvoudigd model kan elk schroefblad vervangen worden door een hoefijzerwervel die bestaat uit de gebonden wervel, de tipwervel en een axiale wervel. Omdat de snelheid bij een schroef radiaal varieert, is de gebonden wervel opgebouwd uit een oneindig aantal wervellijnen.
De door al deze wervels veroorzaakte geïnduceerde snelheid kan berekend worden. Daar waar de snelheidsverandering het grootst is, wordt de meeste stuwkracht geleverd. Deze snelheidsveranderingen formula_14 en formula_15 zijn een noodzakelijk energieverlies. Om deze te minimaliseren, stelde Betz de voorwaarde:
De liftcoëfficiënt is per definitie:
waarbij formula_18 de lengte is van de koorde van het blad. Door hier de liftkracht volgens Kutta–Joukowski in te vullen volgt:
Voor de verhouding formula_20 geldt het via het snelheidsdiagram te bepalen goniometrische verband:
Hiermee kan de radiale formula_22 verdeling gekozen worden om tot een optimaal rendement te komen. De hoeveelheid lift die wordt opgewekt door een schroefblad kan gevarieerd worden door de welving en de invalshoek van het profiel aan te passen op de verschillende radii. De welvingsverhouding formula_23 ("camber ratio") en de dikteverhouding formula_24 ("thickness ratio") bepalen daarbij de profielvorm. De gekozen koordelengte formula_18 bepaalt de mate van cavitatie en de profielweerstand van het bladelement. Zo kan de keuze voor een grote lift resulteren in een vergrote kans op cavitatie.
Andere methoden.
Belangrijk werk werd verricht door L.C. Burrill (1944), H.W. Lerbs (1952) en M. K. Eckhart en W. B. Morgan. Een aantal van werkte volgens de draagvlaktheorie ("lifting surface theory"), anderen volgens de draaglijntheorie ("lifting line theory").
Numerieke stromingsleer.
Numerieke stromingsleer ("computational fluid dynamics, CFD") is toegepaste numerieke wiskunde in de stromingsleer. Het wordt steeds meer gebruikt in de hydromechanica en ook bij het ontwerp van schepen. Vrijwel alle computerprogramma's hiervoor maken gebruik van de Navier-Stokes-vergelijkingen. De vergelijkingen en modellen worden opgelost met behulp van meerdere methoden. Discretisatiemethoden zijn de eindige-volumemethode ("finite volume method, FVM"), de eindige-elementenmethode ("finite element method, FEM"), de eindige-differentiemethode ("finite difference method", FDM) en de panelenmethode ("boundary element method, BEM").
Turbulentiemethoden zijn directe numerieke simulatie ("direct numerical simulation (DNS)"), de Reynolds-gemiddelde Navier-Stokesvergelijkingen ("Reynolds-averaged Navier–Stokes equations, RaNS"), de simulatie van grote wervels ("large eddy simulation, LES"), wervelafschuddingsimulatie ("detached eddy simulation, DES") en de wervelmethode met behulp van de "fast multipole method (FMM)".
De methoden kunnen worden gecombineerd op verschillende wijze, waarbij de keuze afhankelijk is van de beschikbare rekenkracht, tijd en geld. Het stadium waarin CFD zich nu nog bevindt is dusdanig dat modelproeven – hoewel beperkter – nog steeds nodig zijn.
Scheepsweerstand.
Scheepsweerstand is de weerstand die een schip ondervindt zodra het vaart. Bij lagere snelheid wordt deze weerstand voornamelijk veroorzaakt door de wrijvingsweerstand van het nat oppervlak van het schip, het oppervlak van de carène. Bij hogere snelheid wordt de golfweerstand groter.
De weerstand bestaat uit veelal samenhangende componenten. Zo is er naast de hydrodynamische weerstand de luchtweerstand. De hydrodynamische weerstand formula_26 wordt vaak onderverdeeld in wrijvingsweerstand en restweerstand. De restweerstand omvat de druk- of vormweerstand en de golfweerstand. Dit is de vlakwaterweerstand. Wind en golven zorgen voor een toegevoegde weerstand, net als manoeuvreren.
William Froude maakte als eerste onderscheid tussen de verschillende vormen van weerstand. Zijn verhandeling voor RINA werd een belangrijke invloed op scheepsontwerpen. Onderzoek naar de efficiëntste scheepsontwerpen voerde hij uit met schaalmodellen in een sleeptank. Met de formule die later het Froudegetal werd genoemd, was hij in staat om het gedrag van schepen te voorspellen.
Totale weerstand.
De totale weerstand formula_27 is gedefinieerd als de sleepweerstand van de romp zonder schroef. Door de schroef-romp-interactie is deze niet gelijk aan de benodigde stuwkracht formula_28. De werking van de schroef veroorzaakt ter plaatse een hogere snelheid, wat zorgt voor een hogere wrijvingsweerstand en drukverlaging bij het achterschip. Deze weerstandsverhoging dR ten opzichte van de stuwkracht en de scheepsweerstand wordt het zoggetal formula_29 genoemd:
De totale weerstandscoëfficiënt wordt uitgedrukt als:
Schroef-romp-interactie.
Schroef-romp-interactie is het effect dat optreedt bij een schroef in combinatie met een varend schip. Het rendement van een schroef wordt beïnvloed door deze interactie. De voortstuwingscoëfficiënt ηD is een coëfficiënt om dit uit te drukken.
Het rendement van een vrijvarende schroef – dat wil zeggen zonder schip, zoals getest wordt in een cavitatietunnel – is het openwaterschroefrendement ηo. Over het algemeen ligt de voortstuwingscoëfficiënt hoger dan het open-waterschroefrendement, hoewel dit bij dubbelschroevers lager ligt, doordat de schroeven deels buiten de volgstroom liggen. Achter een schip zijn er drie oorzaken die dit rendement beïnvloeden:
De voortstuwingscoëfficiënt ("quasi-propulsive efficiency") ηD bestaat uit het open-waterschroefrendement ("propeller efficiency") η0, de invloedscoëfficiënt ("hull efficiency") ηH en de overgangscoëfficiënt ("relative rotative efficiency") ηR.
Sterkte.
Een schroef moet voldoende sterkte bezitten om alle krachten die er op werken te weerstaan. Door de vrij complexe vorm is het bijzonder moeilijk om alle op de schroef werkende krachten te berekenen die veroorzaakt worden door de stuwkracht en de momenten resulterend uit de centrifugale kracht. Waar dit bij vlak water al de nodige problemen oplevert, is het onmogelijk om deze krachten te berekenen voor een schip in zeegang of tijdens het manoeuvreren. Er worden daarom een aantal aannames gemaakt waarbij een aantal zaken vereenvoudigd worden, waarbij de methode van Taylor veel gebruikt wordt. Classificatiebureaus stellen sterkte-eisen aan de schroef, waaronder de minimale dikte, de bevestiging van de bladen aan de naaf en de materiaaleigenschappen.
Materiaal.
Het materiaal waarvan een schroef gemaakt wordt, moet aan een aantal eisen voldoen. Allereerst moet het te gieten zijn in grote vormen en moet het mogelijk zijn het daarna na te bewerken om met grote nauwkeurigheid de gewenste vorm te verkrijgen. Verder moet het sterk zijn en een bepaalde taaiheid bezitten, goed tegen vermoeiing kunnen en bij voorkeur corrosiebestand. Andere overwegingen zijn het gemak waarmee reparaties uitgevoerd kunnen worden, het gewicht en de prijs.
De eerste schroeven werden gemaakt van gietijzer, wat goedkoop is en makkelijk te gieten. Het is echter niet erg sterk, zodat de profielen dikker gemaakt moeten worden ten koste van het rendement, waarbij ook meespeelt dat een goede nabewerking om een glad oppervlak te verkrijgen niet mogelijk is. Verder is het niet corrosiebestendig en is reparatie moeilijk. Sommige sleepboten en ijsbrekers maken nog wel gebruik van gietijzeren schroeven vanwege de schone breuk van een blad als er iets in de schroef komt, waardoor de andere onderdelen van de voortstuwing niet beschadigd raken. Ook gietstaal wordt in beperkte mate gebruikt. Vanwege de nadelen is het echter grotendeels vervangen door koperlegeringen. Hoewel roestvast staal moeilijk te gieten is, wordt dit ook wel gebruikt en is goed bestand tegen corrosie. Uit welke bestanddelen een legering bestaat, moet worden voorgelegd aan een classificatiebureau.

</doc>
<doc id="26074" url="https://nl.wikipedia.org/wiki?curid=26074" title="Voltaire">
Voltaire

Voltaire, pseudoniem van "François Marie Arouet" (Parijs, 21 november 1694 – aldaar, 30 mei 1778), was een Frans schrijver, essayist, filosoof en vrijdenker. Hij kan worden beschouwd als de prominente voortrekker van de Franse Verlichting. Voltaire had als schrijver grote invloed op het intellectuele leven van zijn tijd. Goethe stelde dat Voltaire de aanstichter was van de Franse Revolutie, omdat hij de oude banden van de mensheid zou hebben losgemaakt.
Levensloop.
Geboorte en opleiding.
Voltaire werd geboren als zoon van François Arouet, een notaris en Marie-Marguerite Daumart of D'Aumard. De jonge Voltaire kreeg les op de prestigieuze jezuïetenschool in Parijs, het lycée Louis-le-Grand. Hij verliet de school op zijn zestiende en niet lang daarna maakte hij al vrienden bij de Parijse aristocraten. Zijn humoristische gedichten maakten hem populair in die kringen. In 1713 reisde hij met de Franse ambassadeur naar Den Haag.
Filips van Orléans.
In 1716 publiceerde hij een satire waarin hij de regent, Filips van Orléans grof - en zonder bewijs - beschuldigde van incest met zijn dochter, de hertogin van Berry. Na een waarschuwing (verbanning uit de stad) vroeg Arouet om pardon, wat hij verkreeg. Eenmaal terug in Parijs recidiveerde hij: in aanwezigheid van een politie-informant maakte hij zeer beledigende opmerkingen over de hertogin van Berry. Hij werd elf maanden opgesloten in de Bastille, een comfortabele gevangenis. Tijdens zijn verblijf aldaar schreef hij "Oedipe", dat zijn eerste theatersucces zou worden. De regent en zijn dochter, de hertogin van Berry, waren beiden aanwezig bij de première. Hierna ging hij de naam Voltaire gebruiken. Dat pseudoniem is een anagram van Arouet le jeune, waarbij geen verschil wordt gemaakt tussen i en j, en u en v.
Gravin van Rupelmonde.
In 1722 had Voltaire met "La Henriade" een epos in verzen klaar. Hij ging op reis met de zes jaar oudere Marie-Marguerite d'Alègre, gravin van Rupelmonde. Ze deden eerst een diplomatiek congres in Cambrai aan en gingen eind juni verder naar Brussel, de gravin voor zaken en Voltaire uitkijkend naar een ontmoeting met de verbannen dichter Jean-Baptiste Rousseau. Het draaide anders uit dan verwacht, want de twee begonnen een levenslange vijandschap. Eind september waren de gravin en Voltaire in Den Haag om regelingen te treffen met zijn uitgever Charles Le Vier. De toelating tot uitgeven in Frankrijk was onverwacht geweigerd door de censuur, maar er waren oplossingen. In Rouen werd de "Henriade" clandestien gedrukt en eind 1739 werden de eerste exemplaren Parijs binnengesmokkeld. Het werd na de "Oedipe" weer een nieuw succes.
Guy-Auguste de Rohan.
In 1726 beledigde Voltaire de machtige jonge edelman Guy-Auguste de Rohan. Deze liet hem door zijn lakeien aframmelen en Voltaire eiste genoegdoening met de wapens. Die bedreigingen werden de overheid te gortig en Voltaire werd een tweede keer opgesloten, ditmaal voor twee weken. Hij kon daarna kiezen: de gevangenis of verbanning. Voltaire koos voor verbanning.
Engeland.
Van 1726 tot 1729 woonde hij in Engeland. Voltaire raakte geïnteresseerd in de filosofie van John Locke en de ideeën van de wis- en natuurkundige Isaac Newton. Hij bestudeerde Engelands constitutionele monarchie en de religieuze tolerantie aldaar.
Na zijn terugkeer in Parijs schreef Voltaire de "Lettres philosophiques", waarin hij de Engelse gewoontes en instituties prees en het newtonianisme als alternatief voor Descartes' rationalisme introduceerde. Het boek werd geïnterpreteerd als kritiek op de Franse overheid en in 1734 moest Voltaire Parijs opnieuw verlaten. 
Leiden.
Voltaire volgde college in Leiden, bij de natuurkundige Willem Jacob 's Gravesande en bij de beroemde medicus Herman Boerhaave. Ondertussen verstuurde hij zijn eerste brief naar de Pruisische koning Frederik de Grote, die tegenwoordig als het beste voorbeeld wordt beschouwd van een 'verlicht despoot'.
Émilie du Châtelet.
Op uitnodiging van een intelligente en ontwikkelde vriendin, Émilie, marquise du Châtelet, ging Voltaire wonen in haar kasteel in Cirey-sur-Blaise in Lotharingen. Voltaire, de markiezin en de markies vormden een hechte "ménage à trois". Verscheidene jaren bestudeerden ze allebei de natuurwetenschappen.
Brussel.
Van eind 1739 tot 1743 woonde Voltaire in Brussel, ballingsoord van zijn gezworen vijand Jean-Baptiste Rousseau. Hij vond er bescherming tegen vervolging, maar zocht evengoed het gezelschap van Émilie du Châtelet. Ze woonden in de Wollendriesstraat (huidige Grotehertstraat) en maakten frequent reisjes naar Parijs, Rijsel, Den Haag, Aken en vier keer Berlijn. In Brussel was Voltaire bevriend met de hertog van Arenberg, wiens gebrek aan een goedgevulde bibliotheek ruimschoots werd goedgemaakt door die van Johan de Witt. Hij deed er onderzoek voor zijn "Essai sur les moeurs et l'esprit des nations."en legde de laatste hand aan de toneelstukken "Zulime" en "Mahomet". Voltaire was niet te spreken over het intellectuele leven in de stad en hekelde het gebrek aan kennis en de onverschilligheid van het land, "gespeend van geest en vervuld van geloof".
Jean-Philippe Rameau zette het toneelstuk "De prinses van Navarra" op muziek. In 1746 werd Voltaire toegelaten tot de Académie française.
Stanislas Lezczinsky.
In 1748 verbleef hij aan het hof van Stanislas Lezczinsky en bezocht de baden en bronnen vanwege kiespijn.
Frederik de Grote.
In 1749, na de dood van de Marquise du Châtelet, die een kind ter wereld bracht van haar minnaar Saint-Lambert, kreeg Voltaire een uitnodiging van Frederik de Grote. Hij nam de uitnodiging naar het hof in Potsdam aan, want beide mannen bewonderden elkaar. Voltaire schreef hem: "Wij zijn niet geboren om Plato en Leibniz te lezen, om curven te meten, om feiten in ons hoofd te rangschikken. Wij zijn geboren met een hart dat dorst naar hartstochten en waaraan wij moeten voldoen zonder ons door die verlangens te laten beheersen. Een van de grootste zegeningen die wij de mensheid kunnen brengen is bijgeloof en fanatisme uitroeien, de machthebbers beletten degenen te vervolgen die anders denken." Voltaire kreeg echter verscheidene aanvaringen met Frederik de Grote. Deze liet Voltaires satirische pamflet "Akakia" verbranden. Hierin werd de wis- en natuurkundige Maupertuis, voorzitter van de Berlijnse Academie van Wetenschappen, als pseudowetenschapper afgeschilderd. Voltaire had zich aan het Berlijnse hof onmogelijk gemaakt en keerde in 1753 terug naar Frankrijk.
Genève.
Om uit de handen van de Franse autoriteiten te kunnen blijven, verhuisde Voltaire in 1755 naar Genève, waar hij net buiten de stad een huis liet bouwen met uitzicht op het meer van Genève. In dit huis genaamd "Les Délices" (tegenwoordig: "Institut et Musée Voltaire") schreef hij zijn beroemde gedicht "Poème sur le désastre de Lisbonne" naar aanleiding van de aardbeving van 1755 te Lissabon. Dit gedicht, waarin Voltaire zijn twijfel uitdrukt over de goedheid van God, zou de aanzet worden tot zijn beroemdste verhaal, "Candide, ou l'optimisme". Op "Les Délices" liet Voltaire veel toneelstukken uitvoeren.
Ferney.
Maar, ⁰omdat de Geneefse autoriteiten (evenals trouwens zijn grote tegenhanger Jean-Jacques Rousseau) toneel verderfelijk vonden voor de moraal, week hij een paar jaar later uit naar het Franse Ferney, een plaatsje net ten noorden van de grens van de Geneefse Republiek, zodat hij in geval van nood altijd makkelijk van land kon wisselen. In 1759 kochten hij en zijn nicht en levenspartner Marie-Louise Mignot daar een landgoed, waar hij tot vlak voor zijn dood zou blijven wonen. Voltaire, die door allerlei beleggingen inmiddels een vermogend man was geworden, breidde het landgoed enorm uit en liet akkers en wijngaarden aanleggen, waardoor het dorp tot grote bloei kwam. Hij werd dan ook al snel de "seigneur van Ferney" genoemd en in 1878 zou het stadje worden omgedoopt tot "Ferney-Voltaire".
Voltaire was bij het schrijven van zijn "Essai sur les Moeurs" tot de conclusie gekomen dat de geschiedenis een lange reeks van misdaden en ellende is. De in 1756 uitgebroken Zevenjarige oorlog sterkte hem in die mening. Voltaire was ondertussen allerminst vergeten door de intelligentsia. Vele filosofen kwamen hem in Ferney opzoeken, onder wie de Franse verlichtingsfilosofen d'Alembert, Baron d'Holbach en de Schotse verlichtingsfilosoof David Hume. "Waar Voltaire is, daar is het centrum van de verlichting". Een prominente, maar niet in de smaak gevallen bezoeker was Giacomo Casanova die in zijn memoires een uitgebreid verslag van zijn bezoek geeft. Voltaire deed hem af met de opmerking: "Er was hier een vreemd mannetje te gast".
Candide.
In 1759 verscheen dan "Candide". In dit verhaal bekritiseerde Voltaire de optimistisch ingestelde monadenfilosofie van Leibniz, die in de gedaante van de mentor Pangloss het hoe en waarom in de wereld probeert uit te leggen aan de hoofdpersoon, Candide. Tijdens een reis door Europa komt Candide telkens in aanraking met de ongerijmdheden en wreedheid van het aardse bestaan, maar iedere keer verzekert Pangloss hem dat alles gebeurt voor een goed doel in deze wereld die de best mogelijke van alle is. Uiteindelijk lijkt Candide zich bij deze filosofie neer te leggen, en concludeert dat "il faut cultiver son jardin" ("Je moet je tuin onderhouden").
Mensenrechten.
Naast zijn literaire inspanningen ging Voltaire zich ook steeds meer bezighouden met allerlei maatschappelijke en juridische misstanden, en werd daarmee een van de eerste voorvechters voor de mensenrechten. Zo mengde hij zich in een zaak in Toulouse, waarbij de protestant Jean Calas onterecht ter dood werd veroordeeld omdat hij de hand zou hebben gehad in de dood van zijn zoon, die zich tot Katholiek zou hebben willen bekeren. Voltaire bestudeerde alle dossiers van de zaak, en hoewel Calas ter dood werd gebracht, werd hij in 1765 postuum toch nog vrijgesproken. Voltaire ging zich daarna meer en meer op gelijksoortige zaken toeleggen. Hij liet in 1762 uittreksels publiceren van "Het Testament" van Jean Meslier, dat zo subversief was dat hij er een "gekuiste" versie van maakte waarin het radicale atheïsme van Meslier wordt afgezwakt tot het door Voltaire voor maatschappelijk veiliger geachte deïsme. Ook vertaalde hij een geschrift van de Italiaanse jurist Cesare Beccaria ("Dei delitti e delle pene") in het Frans, waarin gepleit werd voor afschaffing van de doodstraf en marteling en voor humanisering van de rechtspraak in het algemeen. Hij publiceerde in 1763 zijn "Traité sur la Tolérance".
Parijs.
Op de leeftijd van 83 jaar keerde Voltaire als een held terug in Parijs. Hij woonde in de Comédie Française de opvoering van zijn laatste toneelstuk "Irène" (1778) bij, waarna hij een staande ovatie ontving. Enkele weken later werd hij, ondersteund door Benjamin Franklin, binnengeleid in een loge van de Vrijmetselaars.
Overlijden.
Voltaire overleed na een ziekbed van enkele maanden in het Hôtel Villette in de parochie Saint-Sulpice van Parijs. De katholieke ars moriendi was niet aan hem besteed, want hij geloofde niet in een hiernamaals. Hij wilde alleen het absolute minimum doen om een normale begrafenis te krijgen en zijn filosofische partij te beschermen, zonder afstand te moeten nemen van zijn geschriften, de Openbaring of de goddelijkheid van Christus te moeten erkennen, of de eucharistie te moeten ondergaan. Uit de geestelijken die hem in de gaten hielden selecteerde hij abbé Gaultier, die hem op 2 maart de biecht afnam en absolutie schonk. Voltaire legde ook een schriftelijke verklaring af waarin hij zich onder meer (in voorwaardelijke wijs) excuseerde aan de Kerk, en die ook de frase bevatte: "ik sterf in de heilige katholieke godsdienst waarin ik ben geboren". Op 30 maart werd hij uitgebreid gefêteerd in de Académie française, in de Comédie-Française en door grote menigten op straat. In mei gaf hij bloed op en kreeg hij zware dosissen opium om de pijn te verlichten. De Kerk probeerde nog een betere retractie te bekomen, maar dat wist hij af te wimpelen tot de dood op 30 mei intrad.
Bibliotheek.
Zijn bibliotheek werd opgekocht door Catharina de Grote en omvatte 22.000 brieven. Zij worden nog altijd bewaard in de Russische Nationale Bibliotheek in Sint-Petersburg.
Begrafenis.
Door het gebrek aan een bevredigende retractie was het allesbehalve zeker dat Voltaire in gewijde grond zou worden begraven. Aartsbisschop Christophe de Beaumont wilde het niet toelaten, maar Voltaires neef, abbé Mignot, was hem te snel af en zorgde voor een voorlopige rustplaats in het bisdom Troyes in de abdij van Sellières, waarvan hij commenditair abt was. In 1791 werden de stoffelijke resten door het revolutionaire bewind met plechtig vertoon verplaatst naar het Pantheon in Parijs. Toen dit gebouw in 1815 weer een kerk werd, liet Lodewijk XVIII Voltaire daar rusten, omdat volgens de koning het "hem goed zou doen om af en toe een mis te horen".
Voltaire en godsdienst.
Hoewel Voltaire naarmate hij ouder werd steeds cynischer en sceptischer werd ten aanzien van de wereld en van God, zou hij nooit van zijn geloof vallen. Zo liet hij op de door hem opgerichte kerk in Ferney de tekst "Deo erexit Voltaire" (door Voltaire opgericht voor God) aanbrengen. Het geloof van Voltaire was deïstisch, hoewel hij zichzelf een theïst noemde. Het deïsme houdt in dat God, de zogenaamde 'Dieu Horloger', het universum als een klok geschapen heeft en dit aan de gang heeft gebracht, waarna het zichzelf blijft voortbewegen. Hij geloofde dus niet in een God die direct ingrijpt in het menselijk bestaan.
Voltaire richtte zich tegen het christendom omdat dat het belangrijkste obstakel vormde op weg naar de beschaving door belangrijke vraagstukken zoals de schepping en de moraal niet te onderwerpen aan de rede, maar ze over te laten aan geloof. Daarbij haalde hij zijn inspiratie bij een verscheidenheid aan moderne voorgangers, waaronder de Engelse deïsten maar ook de leden van de Société du Temple, een kring rond Filips van Vendôme waarvan Voltaire deel uitmaakte. In zijn campagne tegen religieus misbruik nam Voltaire het motto "Écrasez l'infâme" aan.
Het deïsme fundeerde hij met argumenten van intelligent ontwerp, hoewel Paul Henri Thiry d'Holbach gelijkaardige argumenten al onderuit had gehaald in zijn "Système de la nature." Voltaire was zwaar onder de indruk van Isaac Newton's Principia Mathematica, waarin de mechanische werking van het heelal leidt tot het bestaan van een goddelijke mechanicus.
Op oudere leeftijd uitte Voltaire zich als een voorstander van religieuze tolerantie, wat toen bij alle geloofsrichtingen in een verdachte geur stond. Naar aanleiding van de Calas-affaire publiceerde hij het "Traité de la tolérance" (1763) en het artikel 'Tolérance' in zijn "Dictionnaire philosophique" (1764). Verdraagzaamheid was voor hem een kwestie van respect voor de individuele rede van ieder, en gefundeerd op de gulden regel. Iedereen zou vrij moeten zijn om te geloven naar eigen inzicht, voor zover hij niet dreigde met ordeverstoring. Voltaire bekritiseerde de katholieke kerk en het christendom in het algemeen, dat hij als intoleranter beschouwde dan de antieke wereld, het Ottomaanse Rijk en Japan. Praktisch eiste hij een basale tolerantie voor Franse protestanten. Deze hoefde zich niet uit te strekken tot godsdienstbeoefening in de publieke ruimte of tot civiele gelijkberechtiging.
Geschiedschrijving.
De geschiedkundige werken van Voltaire zijn sinds het midden van de 20ste eeuw op de achtergrond geraakt. Werken als de "Geschiedenis van Karel XII," "De eeuw van Lodewijk XIV," "Proeve over de zeden" en "Geschiedenis van het keizerrijk Rusland onder Peter de Grote" worden als ouderwets of achterhaald beschouwd, en in het beste geval geprezen voor Voltaire's populariserende stijl. Hij was echter een vernieuwer in de geschiedschrijving als genre; tot aan zijn tijd waren er enerzijds technische verhandelingen over welomlijnde aspecten van de Oudheid, en anderzijds historische romans die tot het domein van de literatuur behoorden. Voltaire deed moeite om het beschikbare materiaal te reduceren en dat met een bijzonder kritisch oog tegenover aangehaalde anekdotes, niet alleen omdat hij aan hun waarheid twijfelde, maar ook omdat hij de nadruk legde op relevantie. Voor Voltaire waren de geschiedenis en de geschiedschrijving een middel om de menselijke beschaving te begrijpen, en als dusdanig een essentieel onderdeel van de filosofie. In de "Nieuwe beschouwingen over de geschiedenis" (1744) schrijft hij:
Montesquieu had in 1734 al over de geschiedenis van Rome geschreven in termen van instellingen in plaats van helden, maar dat was met het specifieke doel van een verhandeling over de politiek in zijn tijd. Voltaire schreef over de geschiedenis als over de evolutie van de menselijke geest. Hij was ook origineel in zijn besluit de geschiedschrijving te openen naar andere werelden dan die van de lezer door te wijzen op de rijke intellectuele erfenissen van China, India en Perzië.
Voltaire en de slavenhandel.
Vaak is beweerd dat Voltaire zich door middel van de slavenhandel zou hebben verrijkt. In werkelijkheid heeft Voltaire de slavenhandel met klem veroordeeld. Zijn bekendste tekst in dit verband is de aanklacht wegens verminking van de Surinaamse slaaf in "Candide", maar het oeuvre van de auteur bevat ook tal van andere interessante passages. In zijn "Commentaire sur l’Esprit des lois" (1777), feliciteert hij Montesquieu ermee dat hij de schandvlek, die deze verfoeilijke praktijk is, heeft aangeklaagd. Voltaire toonde zich ook enthousiast over de bevrijding van de slaven door het Genootschap der Vrienden (Quakers) van Pennsylvania in 1769.
Met zijn advocaat en vriend Christin heeft hij gedurende de laatste jaren van zijn leven gevochten voor de bevrijding van de horigen (houders van een precair pachtrecht, dat niet verkoopbaar, noch erfbaar was) uit de Jura, die de laatste horigen in Frankrijk waren - koning Lodewijk XVI had wel per decreet van 8 augustus 1779 de horigheid afgeschaft, maar niet alle eigenaars vergoed, zodat die het decreet niet van toepassing achtten. Het betreft een van de weinige politieke veldslagen die hij verloren heeft; de horigheid werd pas tijdens de Franse Revolutie, in 1801, vervangen door het pachtrecht (louage d'ouvrage; later fermage).
Er zijn echter ook andere, minder menslievende citaten aangaande de slavernij.
Controverse over Voltaires racisme en antisemitisme.
Volstrekt in tegenspraak met de status die hij als zinnebeeld van de Verlichting en als goeroe van de verdraagzaamheid had verworven, werd Voltaire beschuldigd van racistische en antisemitische uitlatingen. Deze beschuldigingen berusten op een onmiskenbaar omvangrijk corpus aan citaten, dat niettemin nadere, contextuele toelichting verdient. Voltaire, die daarmee de vooroordelen van zijn tijd onderschrijft, heeft over de gelijkheid van alle mensen geschreven. Hij heeft echter ook in zijn "Traité de métaphysique" geschreven:
Wat het antisemitisme betreft, schrijft Voltaire bijvoorbeeld in het artikel "Tolérance" (verdraagzaamheid) van zijn "Dictionnaire philosophique":
De Franse historicus Léon Poliakov, die in zijn "Histoire de l'Antisémitisme" het derde deel de titel "De Voltaire à Wagner" gaf, noemt hem "de ergste Franse antisemiet van de 18de eeuw". Volgens hem zouden deze gevoelens bij Voltaire in de loop van de laatste vijftien jaren van zijn leven zijn aangescherpt. Er schijnt een verband te zijn met de strijd van de filosoof tegen de christelijke kerk. Ook financiële problemen en moeilijke verhoudingen met Joodse bankiers worden genoemd als verklaringen, hetgeen onvoldoende gefundeerd lijkt. De politiek filosoof Isaac de Pinto bestreed hem in zijn "Apologie pour la Nation Juive ou réflexions critiques sur le premier chapitre du VIIe tome des œuvres de Monsieur de Voltaire au sujet des juifs" (Amsterdam, J. Joubert, 1762).
Bernard Lazare merkt echter op: "Als Voltaire een uitgesproken Jodenhater was, dan waren de gedachten die hij en de encyclopedisten vertegenwoordigden, toch niet vijandig ten opzichte van de joden, aangezien het ideeën betrof aangaande vrijheid en universele gelijkheid". ("Si Voltaire fut un ardent judéophobe, les idées que lui et les encyclopédistes représentaient n'étaient pas hostiles aux Juifs, puisque c'étaient des idées de liberté et d'égalité universelle.")
Anderen merken op dat het voorkomen van thans algemeen als verwerpelijk beschouwde passages in de werken van Voltaire geen definitief oordeel mogelijk maken over het vermeende racisme of antisemitisme van de filosoof. Roland Desné schrijft: "Dat sommige zinsneden van Voltaire ons kwellen, betekent niet dat wij hem moeten rekenen tot het grauw van de vervolgers." ("Ce n'est pas parce que certaines phrases de Voltaire nous font mal que nous devrions le confondre dans la tourbe des persécuteurs.")
Bibliografie.
Selectie uit zijn zevenhonderd in druk verschenen werken:
Nederlandstalige brief.
Op 2 april 2007 werd bekend dat de Leidse onderzoeker dr. C.D. van Strien in de collectie van Tresoar een origineel handgeschreven briefje van Voltaire had gevonden. Het tot dan onbekende briefje is een reactie op een vertaling in het Nederlands die P.A. de Huybert van Kruiningen maakte van een door Voltaire geschreven Frans lofdicht op de Friese politicus en dichter Willem van Haren. Wat het briefje bijzonder maakt, is dat het in het Nederlands geschreven is. Dat Voltaire in Nederland heeft gewoond was bekend, maar niet bekend was dat hij de Nederlandse taal zo machtig was dat hij ook in die taal schreef. Een interessant onderdeel van dit briefje is het ‘sans maître’ (zonder meester), waar Voltaire op werd aangevallen door de Nederlanders, die niets van anarchie moesten hebben. Voltaire verduidelijkt dit ‘sans maître’ door eraan toe te voegen dat het er om gaat onafhankelijk te zijn van een despotische, alleen-heersende regering en alleen onderworpen te zijn aan de wetten.
Voltaire en de vrijheid van meningsuiting.
Het ook in Nederland veel gebruikte citaat "Ik ben het niet eens met wat je zegt, maar ik zal het recht om het te zeggen tot de dood toe verdedigen" stelt hem voor als een (mogelijk) en bereidwillig martelaar van de persvrijheid, maar daarvoor was hij nog te veel een man van de 18e eeuw. De uitspraak is niet tot Voltaire te herleiden. Het citaat is van Evelyn Beatrice Hall, die onder het pseudoniem Stephen G. Tallentyre in "The Friends of Voltaire" (1906) deze maxime gaf als een samenvatting van Voltaires gedachtegoed. In Norbert Gutermans in 1965 gepubliceerde "A Book of French Quotations" wordt een brief van 6 februari 1770 geciteerd die Voltaire aan Abbé le Riche zou hebben geschreven. Het door Gutterman gegeven citaat "Monsieur l'abbé, je déteste ce que vous écrivez, mais je donnerai ma vie pour que vous puissiez continuer à écrire" komt in die brief (en ook in de verdere correspondentie) echter niet voor.
Het wordt nog moeilijker Voltaire voor te stellen als held van de vrije meningsuiting, als men beschouwt wat zijn criticus, de schrijver en uitgever Élie Fréron ten deel viel. Geërgerd door de kritiek van Fréron, gebruikte Voltaire zijn invloed bij de censuur, de "directeur de la Librairie", Lamoignon de Malesherbes. Publicatie van het tijdschrift van Fréron werd verschillende malen verboden, en Fréron zelf een aantal keren opgesloten in de Bastille en in For-l'Évêque. De zegelbewaarder, Hue de Miromesnil, gelastte in 1776 de volledige opheffing van Frérons publicatie, "l’Année littéraire".
De vrijheid van meningsuiting reserveert Voltaire voor zichzelf. Toen de schrijver La Beaumelle in een kritiek de fouten in Voltaire's werk "Le siècle de Louis XIV" aantoonde, werd hij door de luitenant-generaal van politie verhoord, dankzij de interventie van Voltaire's vriendin, madame Denis. Een maand later kreeg La Beaumelle een huiszoeking. Hij werd opgesloten in de Bastille, van april tot oktober 1753. Eenmaal vrij, wekte La Beaumelle de ergernis van Maria Theresia van Oostenrijk op en liet Voltaire hem vals beschuldigen. In de opwinding rond de aanslag van Damiens, in 1757, werd La Beaumelle een tweede keer in de Bastille opgesloten, en vervolgens verbannen naar de Languedoc. In 1767 schreef La Beaumelle een nieuwe kritiek over een werk van Voltaire, die erin slaagde de eerste editie te laten verbieden. La Beaumelles kansen in de vetes met de filosoof en zijn vrienden keerden pas bij het aantreden van een nieuwe minnares van de koning, madame du Barry, die de schrijver in bescherming nam.

</doc>
<doc id="26076" url="https://nl.wikipedia.org/wiki?curid=26076" title="Sumerië">
Sumerië



</doc>
<doc id="26078" url="https://nl.wikipedia.org/wiki?curid=26078" title="Waterjet">
Waterjet

Een waterjet is een voortstuwer om schepen mee voort te bewegen. Het gebruik was vooral beperkt tot hogesnelheidspleziervaartuigen en werkschepen, maar het laatste decennium is er door een toegenomen behoefte aan snelle schepen een snelle schaalvergroting opgetreden. Een waterjet heeft betere cavitatie-eigenschappen dan een normale scheepsschroef. Een schroef gaat bij hogere snelheid caviteren en krijgt een lager rendement dan de waterjet. Andere voordelen zijn de goede manoeuvreerbaarheid en het ontbreken van uitstekende delen. Grotere jets worden aangedreven door dieselmotoren of gasturbines. Vermogens variëren hierbij van enkele honderden tot vele duizenden kilowatts.
Werkingsprincipe.
Een waterjet bestaat uit een inlaatkanaal, een pomp en een straalbuis. De pomp zuigt via de inlaat water op van onder de scheepsromp. Het water wordt door de pomprotor in druk verhoogd en vervolgens met grote snelheid door de vertragende straalbuis naar buiten geperst. Door de versnelling van het water door de jet ontstaat een tegenreactie waardoor het schip voortgestuwd wordt. Achteruit varen is mogelijk door met een omkeerplaat ("reversing bucket") de stuwstraal om te buigen.
Bij lage snelheden worden vaak centrifugaalpompen gebruikt, voor hoge snelheden is dit vaak een "inducer". Daartussen wordt vaak een schroefpomp gebruikt.
Manoeuvreren en sturen.
Aan de uitlaatopening van de jet zit doorgaans een apart stuurdeel om de stuwstraal in de gewenste richting te buigen. Dit kunnen platen zijn, vergelijkbaar met roeren. Het kan ook door de straalbuis beweegbaar te maken. De snelheid van het schip kan geregeld worden met zowel het toerental van de aandrijving als met de omkeerplaat. Door de vaarrichting en -snelheid te regelen met deze plaat kan er stuwdruk blijven op het stuurdeel, zodat de manoeuvreerbaarheid groter is dan bij de combinatie roer-schroef. Achteruitvarend stuurt de waterjet in dezelfde richting als vooruit, in tegenstelling tot de schroef met roer. Door de omkeerplaat kan de waterjet ook zeer snel de stuwrichting omkeren.
Bij het sturen met een waterjet vormt het Coandă-effect een complicatie. De waterstraal buigt niet volledig af bij draaien maar moet 2° meer afbuigen dan normaal gesproken nodig zou zijn voor de koerswijziging.
Toepassingsgebieden.
Een waterjet heeft pas een goed rendement vanaf snelheden van 25-30 knopen en wordt daarom veel toegepast bij snelle schepen.
De inlaat van een waterjet is meestal geïntegreerd in de romp van het schip. Hierdoor steekt er niets onder de bodem van het schip uit en is de installatie uitstekend beschermd tegen beschadiging van buitenaf. Wegens deze constructie maar ook wegens de grote manoeuvreerbaarheid vinden waterjets ook toepassing bij minder snelle schepen zoals werkboten.
Geschiedenis.
Het principe van de waterjet werd in 1661 bedacht door Toogood en Hayes. Toen men technisch in staat was stoom als krachtbron te gebruiken, lukte het in 1787 voor het eerst een succesvol vaartuig met een waterjet tot stand te brengen, waarbij een snelheid van 2 à 3 knopen werd bereikt. Moderne snelle veerschepen met waterjets halen gemakkelijk de 40 knopen.
Toepassingen.
De HSS-veerboten van Stena Line gebruiken waterjets voor aandrijving en sturen. Deze werken met gasturbines van General Electric, speciaal omgebouwd voor maritiem gebruik. Deze veerboten hebben twee drijvers (als een catamaran) met in elke drijver een kleine en een grote turbine en waterjet. De kleine worden gebruikt voor het manoeuvreren in de haven. Alle vier worden ingezet voor de lange afstanden. De grote units ontwikkelen ongeveer 22 000 kW bij 3600 rpm. De kleinere 10 800 kW bij 6500 rpm. Als brandstof voor de turbines wordt gebruikgemaakt van een lichte versie dieselolie met zeer laag zwavelgehalte.

</doc>
<doc id="26079" url="https://nl.wikipedia.org/wiki?curid=26079" title="Bayesianisme">
Bayesianisme



</doc>
<doc id="26080" url="https://nl.wikipedia.org/wiki?curid=26080" title="Bayesiaanse probabiliteiten">
Bayesiaanse probabiliteiten



</doc>
<doc id="26081" url="https://nl.wikipedia.org/wiki?curid=26081" title="L">
L

L is de twaalfde letter uit het moderne Latijnse alfabet. De letter kan verwijzen naar:

</doc>
<doc id="26082" url="https://nl.wikipedia.org/wiki?curid=26082" title="Boride">
Boride

Boriden zijn verbindingen van het element boor met een minder elektronegatief element (meestal een metaal). De bindingen in boriden zijn over het algemeen covalent. Boriden hebben vaak interessante keramische eigenschappen.
Er bestaan verschillende types boriden :
Monoboriden XB.
Een voorbeeld van een monoboride is dat van ijzer met voor ijzer een oxidatietoestand van +III: ijzermonoboride (FeB). In deze verbinding vormen de booratomen een zigzag-keten.
Diboriden XnB2.
Magnesiumdiboride MgB2 heeft een structuur waarin de booratomen gerangschikt zijn in hexagonale lagen zoals de koolstofatomen in grafiet. De structuur is ook Iso-elektronisch met de koolstoflagen in deze verbinding: in de verbinding MgB2 heeft elk booratoom vier elektronen in zijn valentieschil, drie van zichzelf en een van de twee elektronen van magnesium. Net als bij koolstof worden drie van de vier elektronen gebruikt om σ-bindingen tussen de booratomen te realiseren, het vierde elektron komt in een moleculaire π-orbitaal terecht.
Tetraboriden XnB4.
Cerium-, thorium- en uraniumtetraboride CeB4, ThB4, UB4 hebben dezelfde structuur. Een aantal van de booratomen vormen een octaëder, de rest is omringd door een trigonaal prisma van metaalatomen. Daarmee heeft de structuur kenmerken van zowel de diboride als de hexaboridestructuur.
Hexaboriden XnB6.
Een aantal aardalkalimetalen en de meeste lanthaniden vormen hexaboriden: Ca3B6, Sr3B6, Ba3B6, Y2B6, Ce2B6, Pr2B6, Nd3B6, Sm3B6, Gd3B6, Er3B6.
Lanthaanhexaboride (LaB6) wordt gebruikt in poederdiffractie als standaard voor de lijnbreedte.
Eigenschappen.
Boriden zijn in het algemeen bijzonder harde materialen die goed tegen hoge temperaturen bestand zijn. De meeste hebben metallische eigenschappen, en zijn dus goede halfgeleiders waardoor ze vaak gebruikt worden in actief-elektronische componenten.

</doc>
<doc id="26083" url="https://nl.wikipedia.org/wiki?curid=26083" title="Lijnbreedte (diffractie)">
Lijnbreedte (diffractie)

De lijnbreedte is een term uit het materiaalkundig onderzoek, waarmee gedoeld wordt op de breedte van een piek in een diffractogram. Wanneer een poeder met een diffractometer wordt onderzocht (ofwel poederdiffractie), ontstaat er een grafiek met verschillende pieken. Deze pieken vormen als het ware de vingerafdruk van de stof, waarmee er is te achterhalen uit welke bestanddelen deze stof bestaat. 
Bepaling van de lijnbreedte.
De bepaling van de lijnbreedte wordt meestal gedaan door het fitten van een piekvorm aan de hand van de gegevens. Meestal is dit een Pearson type VII-verdeling, pseudo-Voigt-functie of Voigt-functie omdat de piekvorm in het algemeen niet Gaussisch is.
Effecten op de lijnbreedte.
De lijnbreedte van een piek in een diffractogram kan beïnvloed worden door meerdere factoren.
De instrumentele factoren kunnen geijkt worden met behulp van een standaard. Daarvoor bestaat een officiële standaard, nl. Lanthaanhexaboride LaB6 die verstrekt wordt door NIST.
Additionele verbreding van de lijnen verraadt ofwel de aanwezigheid van erg kleine kristallieten of inwendige spanning. De verbreding hangt echter op een andere manier van de strooiingshoek af en de beide soorten verbreding kunnen daarom onderscheiden worden.
De verbreding is ruwweg omgekeerd evenredig met de kristallietgrootte. De methode werkt daarom vooral goed wanneer de kristallieten erg klein zijn. Wanneer zij te klein worden ten opzichte van de gebruikte golflengte blijft er geen poederpatroon meer over. De karakteristieke lijnen worden zo breed dat er een continu spectrum ontstaat. Men spreekt dan van een amorf patroon.

</doc>
<doc id="26084" url="https://nl.wikipedia.org/wiki?curid=26084" title="Charles Eyck">
Charles Eyck

Charles Hubert Eyck (Meerssen, 24 maart 1897 – Schimmert, 2 augustus 1983) was een Nederlands beeldend kunstenaar. Met Henri Jonas en Joep Nicolas was hij een voortrekker van de Limburgse School.
Leven en werk.
Charles Eyck kreeg zijn opleiding monumentale kunst, zoals wandschilderingen, glas in lood, grisailles op opaline glas, aan de Rijksacademie in Amsterdam. Vooraf was hij begonnen als plateelschilder op de aardewerkfabriek Céramique in Maastricht. In 1922 won hij de Prix de Rome. Tijdens zijn reis door Italië leerde hij de Zweedse schilderes Karin Meyer (1901-1996) kennen. Zij trouwden in 1924. Na korte verblijven in Zweden, Curaçao, Zuid-Frankrijk, Amsterdam, Clamart en Utrecht, vestigden zij zich in Schimmert.
Aanvankelijk was zijn werk expressionistisch van vormgeving. Later is hij bekritiseerd omdat hij bleef volharden in een min of meer gelijkblijvende religieuze stijl. Mede door deze kritieken en zijn toenemende doofheid leefde hij meer en meer in afzondering in het door hem zelf ontworpen huis "Ravensbos" in Schimmert.
Eyck kreeg na de onthulling van het bevrijdingsraam in de Goudse Sint-Janskerk (1947) de versierselen overhandigd van ridder in de Orde van Oranje-Nassau. Hij stuurde de onderscheiding bijna twintig jaar later terug, omdat hij zich niet kon verenigen met een huwelijk tussen prinses Beatrix en de Duitse Claus.
Charles Eyck stierf op 86-jarige leeftijd.

</doc>
<doc id="26085" url="https://nl.wikipedia.org/wiki?curid=26085" title="Eilat">
Eilat

Eilat of Elat (Hebreeuws: אילת) is een stad in het uiterste zuiden van Israël met ruim 50.000 inwoners. Onder Europese en Russische toeristen staat de badplaats bekend als een populaire watersport- en winterzonbestemming. In de maanden december, januari en februari is de maximumtemperatuur rond de 22 graden. Gemiddeld schijnt in Eilat 360 dagen per jaar de zon. Vanuit Nederland en België vliegen Transavia en Ryanair naar Eilat. In het verleden deed Corendon dat met eigen pakketreizen ook.
De stad ligt aan de Golf van Akaba, een uitloper van de Rode Zee. Eilat is slechts op drie kilometer afstand van de Jordaanse havenplaats Akaba aan het oosten van het Sinaï-schiereiland en het zuiden van de Negev gelegen. De Egyptische plaats Taba ligt ook dicht bij Eilat. Het is omringd door bergen.
Geschiedenis.
De stad wordt al in Tenach en dus de Bijbel genoemd. Koning Salomo zou ongeveer drieduizend jaar geleden in Etsion Geber, dicht bij deze stad, een vloot hebben gevormd die onder andere uitvoer naar Ophir om er goud te halen. Tevens zou hij hier de koningin van Sheba ontvangen hebben. Deze oude stad Eilat lag waarschijnlijk echter op de plek waar het tegenwoordige Akaba ligt. Archeologische vondsten uit de neolithische tijd wijzen op een nog oudere geschiedenis van de stad.
In de Romeinse en Byzantijnse tijd was het een belangrijke plaats voor de verdediging van het zuidelijk deel van het rijk. Tijdens de Middeleeuwen was de stad belangrijk voor moslims die op doorreis waren naar Mekka, tijdens de hadj.
Op 10 maart 1949 namen de Israëliërs de verlaten politiepost "Um Rashrash" in het zuiden van het Brits mandaat Palestina in. In de jaren daarna ontwikkelde het gebied zich door onder meer de aanleg van kopermijnen, een haven en oliepijpleidingen. In de jaren vijftig vestigden veel Marokkaanse Joden zich in de stad. Door de gunstige ligging aan zee is Eilat bij toeristen zeer in trek. In 1985 is, om de economie van de stad te stimuleren, hiervan een vrije handelszone gemaakt, waardoor taxi's, hotels, enzovoorts veel goedkoper zijn dan elders in Israël.
De stad bleef lang gevrijwaard van terroristische aanslagen tot 29 januari 2007 toen er een Palestijnse zelfmoordaanslag plaatsvond met vier doden. Sindsdien zijn de veiligheidsmaatregelen verder verscherpt en hebben er geen grote incidenten plaatsgevonden.
Klimaat.
Om de paar jaar kunnen temperaturen onder het vriespunt worden waargenomen. Het is dodelijk voor tropische planten zoals kokospalmen.
Vervoer.
De stad is goed bereikbaar met een frequente busdienst van en naar andere Israëlische steden zoals Tel Aviv en Jeruzalem. Deze vertrekken een aantal maal per dag vanaf het centrale busstation in de stad. Door de ligging van Eilat nemen de ritten van deze bussen, die lang door de woestijn moeten rijden, zo'n vier uur in beslag. De grootste badplaats bij de Dode Zee, Ein Bokek, ligt ongeveer op 2,5 uur rijden.
Vanwege deze grote afstand naar Eilat (de stad ligt 243 km ten zuiden van Beër Sjeva, de hoofdstad van het zuiden) geven vele Israëlische reizigers voorkeur voor een binnenlandse vlucht. Meerdere vluchten per dag verbinden Luchthaven Sde Dov (stadsvliegveld), Luchthaven Ben-Gurion en Luchthaven Haifa met het kleine vliegveld in de stad (Luchthaven Eilat). 
Toeristen uit Europa en Rusland landen op de verouderde Luchthaven Ovda, 60 km ten noorden van de stad, dat de landingsbaan deelt met een luchtmachtbasis. In 2019 is de Luchthaven Ramon geopend. Deze bevindt zich op ongeveer 18 kilometer van het centrum van Eilat. De vluchten van zowel het kleine stadsvliegveld als Ovda worden overgeheveld naar deze moderne luchthaven.
Het plan om een spoorweg op te richten bestaat sinds Ben-Gurion er over besloot in de jaren 1950. Sindsdien zijn nog acht keer plannen aangenomen in de regering, maar de (industriële) spoorlijn komt nog altijd niet zuidelijker dan Oron en het personenvervoer bereikt sinds 2006 weer de stad Dimona (206 km van Eilat).
Toerisme.
Eilat is een populaire badplaats, onder meer onder sportduikers, waterskiërs, zwemmers en surfers. Het is er een groot deel van het jaar zonnig en de maximumtemperatuur komt niet onder de 20 graden Celsius (in januari is de gemiddelde maximumtemperatuur 21 graden, in juli 41 graden). Het koraalrif van de Rode Zee, dat zich onder andere bij Eilat bevindt, is het noordelijkste van de wereld. Ook zwemmen er veel dolfijnen in de zee bij Eilat rond. De stad functioneert ook als uitvalsbasis bij het verkennen van andere gedeelten van Israël en van Egypte en Jordanië.
Tussen de trekpleisters in en om Eilat bevinden zich:
Ook komt men hier om vogelmigraties waar te nemen, zowel in het voorjaar als het najaar.
Sport.
Eilat was in 2018 aankomstplaats van de in Beër Sjeva gestarte derde etappe van de wielerkoers Ronde van Italië. Deze etappe werd gewonnen door Elia Viviani. Het was de laatste etappe op Israëlisch grondgebied, voordat de wedstrijd vervolgd werd in Italië. 
Internationale betrekkingen.
Nederland, België en Eilat.
De eerste burgemeester van Eilat, Hanoch Nenner, was afkomstig uit Nederland. Hij was burgervader van 1951 tot 1959. Heden ten dage kent de stad een kleine Nederlandssprekende gemeenschap.
België en Nederland onderhouden beide consulaten in de stad, die vooral diensten verlenen aan toeristen in de badplaats.

</doc>
<doc id="26086" url="https://nl.wikipedia.org/wiki?curid=26086" title="452 v.Chr.">
452 v.Chr.

Het jaar 452 v.Chr. is een jaartal volgens de christelijke jaartelling.

</doc>
<doc id="26087" url="https://nl.wikipedia.org/wiki?curid=26087" title="Eilath">
Eilath



</doc>
<doc id="26088" url="https://nl.wikipedia.org/wiki?curid=26088" title="Elath">
Elath



</doc>
<doc id="26089" url="https://nl.wikipedia.org/wiki?curid=26089" title="Elat">
Elat



</doc>
<doc id="26090" url="https://nl.wikipedia.org/wiki?curid=26090" title="Eloth">
Eloth



</doc>
<doc id="26091" url="https://nl.wikipedia.org/wiki?curid=26091" title="453 v.Chr.">
453 v.Chr.

Het jaar 453 v.Chr. is een jaartal volgens de christelijke jaartelling.

</doc>
<doc id="26092" url="https://nl.wikipedia.org/wiki?curid=26092" title="Hajj">
Hajj



</doc>
<doc id="26093" url="https://nl.wikipedia.org/wiki?curid=26093" title="441 v.Chr.">
441 v.Chr.

Het jaar 441 v.Chr. is een jaartal volgens de christelijke jaartelling.

</doc>
<doc id="26094" url="https://nl.wikipedia.org/wiki?curid=26094" title="Sdech Krom Khun Norodom Chakrapong">
Sdech Krom Khun Norodom Chakrapong



</doc>
<doc id="26095" url="https://nl.wikipedia.org/wiki?curid=26095" title="443 v.Chr.">
443 v.Chr.

Het jaar 443 v.Chr. is een jaartal volgens de christelijke jaartelling.

</doc>
<doc id="26099" url="https://nl.wikipedia.org/wiki?curid=26099" title="Thucydides (historicus)">
Thucydides (historicus)

Thucydides (Oudgrieks: , "Thoukydides") ca. 460 - 400 v.Chr. was een Atheens legeraanvoerder en geschiedschrijver van de Peloponnesische Oorlog tussen Athene en Sparta.
Verbanning en historisch onderzoek.
Hij was de aanvoerder ("strategos") van de Atheense legers in het noorden van Griekenland in het begin van de Peloponnesische Oorlog en aan hem danken wij een gedetailleerde beschrijving van het verloop ervan. In 424 v.Chr. werd hij voor twintig jaar uit Athene verbannen omdat hij het belangrijke bastion Amphipolis niet had kunnen behouden tegen Sparta. Hij gebruikte zijn ballingschap om van ooggetuigen informatie in te winnen over de oorlog en die op schrift te stellen. Vanwege zijn systematische en rationele aanpak van de recente geschiedenis geldt hij als grondlegger van de wetenschappelijke methode in de geschiedkunde. Anderzijds neemt hij de mythologische oudere voorgeschiedenis klakkeloos over. In het begin van het geschrift "De Geschiedenis van de Peloponnesische Oorlog" geeft hij expliciet aan welke methode hij zal toepassen en waarom.
De geschiedenis van de Peloponnesische Oorlog.
Stijl.
In de oudheid werd hij bewonderd, vooral om zijn krachtige en heldere stijl en zijn vermogen om de politieke standpunten van de verschillende partijen tot uitdrukking te brengen in briljante (en grotendeels fictieve) redevoeringen. Zijn werk, dat de naam draagt van de oorlog die het behandelt, behoort tot de oudste Griekse prozageschriften die bewaard zijn gebleven en zijn taalgebruik is nog niet zo gepolijst als dat van latere generaties Helleense auteurs. Dat taalgebruik, met neologismen, abstracties en allerlei linguistische eigenaardigheden, maakt een goed begrip van de tekst moeilijk.
Achtergronden.
Inhoudelijk beperkt hij zich niet tot een droge opsomming van de feiten: hij geeft een scherpe analyse van de economische, sociale en politieke achtergronden en probeert altijd de echte oorzaken van het menselijk handelen bloot te leggen. Een belangrijk stijlkenmerk van Thucydides zijn de toespraken: hij legt de sprekers woorden in de mond. Zijn kracht is dat hij zelf meteen toegeeft: "Bij de weergave van de toespraken ben ik daarom uitgegaan van wat de sprekers naar mijn mening gezegd moeten hebben, gegeven de op dat moment bestaande situatie."
Bekende delen.
Expeditie naar Syracuse.
Behalve de al vermelde inleiding zijn vooral het zesde en zevende boek (klassieke geschriften worden in boek(roll)en verdeeld) beroemd geworden, die in tragische grandeur de rampzalige expeditie van Athene tegen Syracuse behandelen. Dit gedeelte wordt vaak apart vertaald uitgegeven - de lengte van het hele werk is vrij aanzienlijk.
Afzonderlijke vertalingen zijn er ook van de twee hierna genoemde gedeelten.
Grafrede van Perikles.
Aan het eind van het eerste oorlogsjaar spreekt de grote Atheense staatsman Perikles een toespraak uit ter gelegenheid van de collectieve uitvaart van de Atheners die tot dan toe in de oorlog gesneuveld zijn. Thucydides legt de spreker een magistrale rede in de mond, die vooral het karakter heeft van een lofzang op het ideale Athene.
Melische dialoog.
De zogeheten Melische dialoog op het eind van het vijfde boek geeft de onderhandelingen van de Meliërs en Atheners weer. Tijdens een periode van wapenstilstand tussen Athene en Sparta proberen de Atheners het neutrale, maar Spartaansgezinde eiland Milos (Melos) in de Egeïsche Zee aan hun kant te krijgen. Voordat ze het eiland met geweld veroveren, proberen ze eerst nog - tevergeefs - de Meliërs er in een onderhandelingsgesprek van te overtuigen dat verzet zinloos is. De uitzonderlijkheid van deze dialoog ligt in de onverholen machtspolitieke argumenten van de Atheners.
Leven.
Juist omdat hijzelf een van de eerste geschiedschrijvers is, hebben we geen betrouwbare gegevens over het leven van Thucydides, buiten de feiten die uit zijn eigen werk bekend zijn doordat hij zijn optreden in de oorlog documenteert. De biografische feiten die uit de oudheid zijn overgeleverd, zijn vermoedelijk grotendeels verzinsels. In de 19e eeuw werden die aangevuld door al even scherpzinnige als ongegronde speculaties. Zijn sterfjaar is onbekend. Zijn werk is onvoltooid gebleven: het laatste boek, het achtste, breekt plotseling af tijdens de gebeurtenissen van 411 v.Chr. Dat dit niet komt doordat het eind verloren is gegaan, wordt bewezen door het feit dat Xenophon in diens "Hellenika" het relaas vanaf ongeveer hetzelfde punt voortzet in een stijl die een imitatie is van die van Thucydides.
Nederlandse vertalingen.
Er bestaan van de "Historiai" vijf integrale vertalingen in het Nederlands:
Onder de partiële vertalingen kunnen worden vermeld:
Literatuur.
Onder andere:

</doc>
<doc id="26100" url="https://nl.wikipedia.org/wiki?curid=26100" title="Thucydides (politicus)">
Thucydides (politicus)

Thucydides (Oudgrieks: Θουκυδίδης, geboren omstreeks 500 v.Chr.) was een staatsman uit de , uit het midden van de 5e eeuw v.Chr. toen het op weg was naar de democratie. Hij was de voornaamste tegenspeler van Perikles. Hij moet niet met de historicus Thucydides worden verward, die ongeveer 40 jaar later werd geboren.
Thucydides, zoon van Melesias, stamde uit een rijke Atheense familie. Hij was gehuwd met een dochter van Kimon II en net als zijn schoonvader een fervent tegenstander van Pericles. Na Kimons dood organiseerde Thucydides de oligarchische oppositie en versterkte daardoor haar invloed in de ekklèsia, de Atheense volksvergadering. Hij verzette zich onder meer tegen de prestigieuze maar geldverslindende bouwprojecten van Pericles en trachtte deze door ostracisme uit de stad te verbannen. Hij wist in 444 v.Chr. wel de ostracisering van Pericles’ adviseur Damon te bereiken, maar Pericles slaagde er in hem in 443 v.Chr. met gelijke munt terug te betalen. Thucydides moest voor tien jaar de stad verlaten.

</doc>
<doc id="26102" url="https://nl.wikipedia.org/wiki?curid=26102" title="Neutraal Moresnet">
Neutraal Moresnet

Neutraal Moresnet, officieel Het Onverdeelde Gebied van Moresnet, niet te verwarren met "Neu-Moresnet", was van 1816 tot 1920 een neutraal gebied met een oppervlakte van amper 344 hectare dat toebehoorde aan zowel het Verenigd Koninkrijk der Nederlanden (vanaf 1830 aan de nieuwe staat België) als aan Pruisen (vanaf 1871 Duitsland). Het gebied, in de vorm van een stompe driehoek, lag ten zuiden van de Vaalserberg en reikte tot aan de hoofdweg van Aken naar Luik.
In de Eerste Wereldoorlog werd het bezet door Duitsland en na afloop door België. Uiteindelijk werd het door België definitief ingelijfd en sindsdien maakt het deel uit van de provincie Luik. Neutraal Moresnet werd voornamelijk bevolkt door Belgen (vanaf de onafhankelijkheid), Pruisen (vanaf 1871 Duitsers) en Nederlanders (in mindere mate vanaf de Belgische onafhankelijkheid). In augustus 1914 werden alle inwoners genaturaliseerd tot Duitser.
Neutraal Moresnet ontstond na de definitieve val van Napoleon, nadat de Nederlanden en Pruisen het bij de herindeling van Europa niet eens werden over het bezit van een waardevolle zinkgroeve bij Kelmis in de toenmalige gemeente Moresnet. Het stond bekend als een zinkexporteur, een belastingparadijs, een smokkelvrijplaats, een gokoord en korte tijd als potentiële Esperantostaat.
Een van de cartografische bijzonderheden was dat het met België, Nederland en Duitsland een vierlandenpunt had, of beter gezegd een 'viergrenzenpunt', want Neutraal Moresnet was niet echt een onafhankelijke staat.
Geschiedenis.
Voorgeschiedenis.
Aan het begin van de christelijke jaartelling schreef Plinius de Oudere over een kostbaar erts dat te vinden was aan de voet van de Altenberg. In de middeleeuwen ontstond hier het dorpje Kelmis. De naam is afkomstig van "kalamijn", een ander woord voor zinkspaat of smithsoniet. Vanaf de 15e eeuw dolf de plaatselijke bevolking in een groeve naar zinkspaat, een mineraal waarvan zinkpoeder werd gemaakt. Samen met koper werd zinkpoeder gelegeerd tot messing. Het zinkpoeder werd gewonnen door het gesteente dat het zinkspaat bevatte in een oven te verhitten, waardoor de stenen uiteenvielen. De vrijgekomen brokstukken zinkspaat werden vervolgens tot poeder vermalen. In de oven liep de temperatuur zo hoog op dat een groot deel van het zink in gasvorm door de schoorsteen verdween. Als gevolg daarvan was het eigenlijk niet mogelijk om de zinkwinning in voldoende mate rendabel te maken.
In de loop der eeuwen streden de rijksstad Aken en het hertogdom Limburg om het bezit van de groeve. Het gebied viel lange tijd onder jurisdictie van Aken, totdat de Fransen het gebied in 1795 inlijfden en bij de gemeente Moresnet voegden. Vanwege het kostbare bewerkingsproces werd de zinkgroeve noodgedwongen geëxploiteerd door een Frans staatsbedrijf dat aan het zinkspaatbedrijf de naam Vieille-Montagne gaf.
Aan het begin van de 19e eeuw vond de Luikse uitvinder Jean-Jacques Dony een fabricagemethode uit waarmee puur zink kon worden gewonnen. Zijn uitvinding maakte gebruik van een verbeterde reductieoven, waarboven zich een pijp bevond waarin de zinkdamp opsteeg om vervolgens op schuin geplaatste platen neer te slaan en in inmiddels vloeibare vorm in klaarstaande bakken te druppelen. Door deze uitvinding kon niet alleen de opbrengst van het productieproces sterk verhoogd worden, maar ook de kwaliteit van het gewonnen zink. In 1805 vroeg Dony bij Napoleon een concessie aan om naar metalen te graven in een gebied van 8000 hectare in het departement Ourthe van het Eerste Franse Keizerrijk. Vijf jaar later verkreeg Dony van Napoleon een patent op de productie van zink met een reductieoven. Samen met boekhouder Hector Chaulet stichtte hij de mijnonderneming Dony et Compagnie.
Dankzij de reductieoven nam de winning van zink enorm toe, maar Dony wist het product niet te verkopen. Daarnaast leidde de val van Napoleon in 1814 tot de instorting van de zinkmarkt. Het bedrijf werd van een faillissement gered door de rijke zakenman François-Dominique Mosselman, die op 25 april 1813 driekwart van de aandelen had overgenomen voor 555.000 frank.
Stichting.
Na de Honderd Dagen werd Napoleon in 1815 voorgoed verslagen en werd Europa op het Congres van Wenen opnieuw ingedeeld. Het pas opgerichte Koninkrijk der Nederlanden en Pruisen onderhandelden over hun gezamenlijke grens en het bezit van de zinkgroeve. Diplomaat Hans Christoph Ernst von Gagern eiste met succes namens koning Willem I een deel van de oostelijke Maasoever op, maar over de precieze grens tussen Nederland en Pruisen bestond nog onduidelijkheid. De uiteindelijke grenzen werden onderhandeld door Maximiliaan de Man namens de Nederlanden en Karl von Bernuth namens Pruisen.
Over het bezit van Kelmis bleken twee artikelen van het Weense verdrag elkaar tegen te spreken. De Nederlandse grens lag bij Kelmis tot twee kilometer oostelijker dan de westgrens van Pruisen en omdat beide partijen zeggenschap wilden over de zinkgroeve, kwamen ze niet tot een overeenkomst. De regeringen van de Nederlanden en Pruisen besloten om het middelste gebied van Moresnet los te koppelen van de onderhandelingen en tijdelijk tot neutraal gebied te verklaren. Op 26 juni 1816 werd de stichting van 'Het Onverdeelde Gebied van Moresnet' met het Traktaat van Aken bezegeld. Het werd opgericht als een tijdelijke oplossing, maar de speciale commissie die het vraagstuk had moeten oplossen werd nooit bijeengeroepen.
Beginjaren.
De unieke situatie waarin Neutraal Moresnet zich bevond leidde in de beginjaren tot verwarring. Zo was het onduidelijk welke nationaliteit de inwoners hadden, aan welk land ze belasting verschuldigd waren en in welk land de mannen hun dienstplicht moesten vervullen. De kaarsrechte grenzen liepen hier en daar dwars door een huis, waardoor het onduidelijk was of de bewoners wel ingezetenen waren van Neutraal Moresnet. Deze ongekende vraagstukken leidden tot langdurige bureaucratische processen en onzekerheid bij de bevolking.
Voor het dagelijks bestuur stelden de Nederlanden en Pruisen vanaf 1817 elk een eigen commissaris aan. Voor de Nederlanden werd de eerste commissaris de Limburgse jurist Werner Jacob en Pruisen stelde de in Aken wonende mijnbouwkundig adviseur Wilhelm Hardt aan. Ze ontmoetten elkaar maar enkele keren en voerden vooral overleg per post. In Neutraal Moresnet kwamen ze zelden. De commissarissen waren samen verantwoordelijk voor de belastingheffing en stelden de begroting vast. De burgemeester van het nabijgelegen Pruisisch Moresnet, het huidige Neu-Moresnet, werd tevens benoemd tot burgemeester van Neutraal Moresnet. Voorheen was hij dat al. De burgemeester hield zich vooral bezig met kleinschalige zaken, zoals vergunningverlening, de burgerlijke stand en het bijhouden van het kadaster. Dat bestuur en mijnen nauw verbonden waren, blijkt uit het feit dat enkele burgemeesters ook functies binnen de mijndirectie bekleedden. Bij twijfel verwezen de commissarissen beslissingen door naar de regeringen van de landen. Daarnaast werd er besloten dat het Duits de voertaal zou worden. Het besturen van Moresnet bracht veel vragen met zich mee. Moesten de mannelijke inwoners militaire dienstplicht gaan vervullen en in welk land dan? Kwam er wel of geen douane? Wat ging er gedaan worden als een crimineel naar Neutraal Moresnet vluchtte? Om uit die bestuurlijke impasse te geraken adviseerden de commissarissen om het gebied min of meer onafhankelijk te maken, maar dit idee werd door beide regeringen afgewezen. In 1822 werd de Code Napoléon ingesteld als wetboek.
Omdat slechts belasting werd geheven op luxezaken, leefden de inwoners zeer voordelig en werd Neutraal Moresnet een belastingparadijs. Dit had een immigratiestroom tot gevolg, mede door de toestroom van jonge mannen uit de buurlanden die aan de dienstplicht wilden ontsnappen, en in de eerste tien jaar verdubbelde de bevolking. Omdat de douane gemakkelijk te omzeilen was werd ook massaal via Neutraal Moresnet gesmokkeld. Hoewel ambtenaren klaagden over de chaos die de situatie veroorzaakte, waren de Nederlanden en Pruisen vastberaden om het gebied niet aan de ander te laten.
In de eerste jaren leverde de zinkgroeve zo'n half miljoen kilogram zink per jaar op. Het materiaal werd in de loop der jaren steeds beter verkocht als bouwmateriaal. Tussen 1813 en 1818 maakte Vieille-Montagne 787.000 frank winst. Pruisen bezat bij het oostelijke Kattowitz een zinkmijn op eigen grondgebied en werkte de concurrerende mijn van Mosselman door middel van rechtszaken tegen. In 1827 werd Mosselman door Pruisen en de Nederlanden aangeklaagd omdat het bedrijf, gebruikmakend van een maas in de wet, al jaren geen pacht meer had betaald. Mosselman besloot de groeve te verkopen en onderhandelde in het geheim met koning Willem I der Nederlanden, een van zijn aanklagers. Nadat Mosselman bij een tussenvonnis in het ongelijk werd gesteld mocht de koning van Mosselman de groeve voor 600.000 gulden, zo'n 1,4 miljoen Franse frank, overnemen. Mosselman had drie miljoen Franse frank in het bedrijf geïnvesteerd, dus hij verkocht met verlies. Wel verplichtte Willem I zich om Mosselman te vrijwaren van alle eventuele latere claims door derden en zou de koning ook zorgdragen voor de betaling van achterstallige pacht, die inmiddels in de tonnen liep.
De koning ging akkoord, maar vlak voor de definitieve aankoop brak de Belgische Revolutie uit en nam de nieuwe Belgische staat in 1830 het Nederlandse co-regentschap over, al deed Nederland nooit officieel afstand van aanspraak op Neutraal Moresnet. Vanaf 1835 werden Belgische commissarissen aangesteld. Door de onafhankelijkheid van België en de splitsing van Limburg in 1839 ontstond bij Vaals een vierlandenpunt.
Stabilisering.
Mosselmans invloedrijke dochter Fanny en haar echtgenoot, ambassadeur Charles Le Hon, gebruikten hun Franse connecties om te investeren in de groeve. Dit leidde tot de oprichting van het Société des Mines et Fonderies de Zinc de la Vieille-Montagne, een naamloze vennootschap met een aandelenkapitaal van 5,8 miljoen frank. Dankzij dit aangetrokken kapitaal kon de achterstallige pacht worden betaald en kwamen Vieille-Montagne, België en Pruisen tot een juridische overeenkomst. In 1855 bereikte de zinkwinning een hoogtepunt: dat jaar werd 137.000 ton zinkspaat opgegraven. Sindsdien daalde de opbrengst elk jaar. In 1856 werd de concessie van Vieille-Montagne verlengd tot in de eeuwigheid. Als gevolg bloeide de economie van het gebied, wat toeleveranciers en detailhandelaars aantrok.
Met de industriële revolutie steeg de vraag naar zink aanzienlijk. Net zoals bij een goudkoorts leidde de stijgende waarde van zink tot een explosieve groei van het inwoneraantal van Neutraal Moresnet. Door de diplomatische rompslomp die de buitenlandse politie moest ondergaan om Neutraal Moresnet te betreden, konden misdadigers de ordehandhaving in hun eigen land gemakkelijk ontlopen door naar Neutraal Moresnet te vluchten. Veel Belgische jongemannen vertrokken naar Neutraal Moresnet om rekrutering voor het nieuwe Belgische leger te ontduiken.
Naarmate de groeve steeds verder werd uitgegraven werd duidelijk dat de voornaamste bestaansreden van Neutraal Moresnet uiteindelijk zou worden achterhaald. In 1869 kwamen België en Pruisen na een inspectie tot een overeenkomst: Kelmis en de groeve, die op korte termijn uitgeput zou raken, werden overgedragen aan Pruisen (119 hectare, 2400 inwoners) en het beboste noorden aan België (213 hectare, 400 inwoners). Om onopgehelderde redenen ging dit plan niet door; mogelijk omdat Vieille-Montagne de industrie van Neutraal Moresnet ondanks de dalende zinkwinning in stand hield door zinkertsen uit het buitenland te importeren en in de smelterijen van Kelmis om te smelten. In 1870 werd de spoorlijn Welkenraedt-Bleyberg voltooid en kreeg de mijn een spoorverbinding. Kelmis werd in 1871 aangesloten op het Belgische spoor en richtte een dochteronderneming op om Pruisische zinkgroeves langs de Rijn uit te baten. Zo kon het gebied alsnog voortbestaan als een neutrale grootmacht in de zinkindustrie. In 1884 was de groeve van Kelmis volledig uitgeput.
Onafhankelijkheidsbeweging.
In 1886 begon de populaire Duitse arts en locoburgemeester Wilhelm Molly een onafhankelijkheidsbeweging. In 1897 werd een nationalistisch comité opgericht tegen de opheffing van de neutraliteit. Molly en zijn gelijkgestemden richtten het nutsbedrijf Verkehrs Anstalt Moresnet op en begonnen postzegels uit te geven. Ze zagen het als een symbolische onafhankelijkheidsverklaring en hoopten tegelijk geld te verdienen aan filatelisten. Volgens de Code Napoléon mochten niet-gouvernementele organisaties als Verkehrs Anstalt Moresnet zich echter niet bemoeien met postzaken, en na afkeuring door België en Duitsland hield het bedrijf op te bestaan. De postzegels van Neutraal Moresnet behoren in de 21e eeuw tot de meest begeerde ter wereld.
Terwijl de buurlanden snel moderniseerden bleef Neutraal Moresnet geketend aan de wetten van de Code Napoléon. Moderne opvattingen over stemrecht, kinderarbeid en leerplicht gingen aan het gebied voorbij. In 1902 begon Duitsland met het schrijven van een zwartboek over de misstanden in Neutraal Moresnet. Er waren in 1903 hoge verwachtingen dat een staatsbezoek van de Belgische koning Leopold II aan de Duitse keizer Wilhelm II de situatie zou ophelderen, maar de verdeling van Neutraal Moresnet werd door Belgische politici geblokkeerd. Ook Vieille-Montagne had baat bij een neutraal belastingparadijs en werkte de opdeling tegen. In een informeel referendum stemden 95% van de inwoners vóór het behoud van de neutraliteit. In het hypothetische geval van verdeling had inlijving door België bij de inwoners de voorkeur, omdat het leven in België goedkoper was dan in Duitsland.
Om de reputatie van Neutraal Moresnet te herstellen liet burgemeester Hubert Schmetz straatverlichting en straatnaamborden plaatsen en werden de hoofdwegen voorzien van trottoirs met afwatering. In 1908 kwam er een nieuwe school en werden met Vieille-Montagne plannen gemaakt voor de bouw van een elektriciteitscentrale. Daarnaast kocht hij benodigdheden voor de brandweer en vaardigde hij een reeks politieverordeningen uit om de welig tierende prostitutie aan te pakken.
Gokparadijs.
In de 19e eeuw vierden kansspelen hoogtij in Europa. In veel landen werd gokken verboden. In navolging van het dwergstaatje Monaco, dat een fortuin verdiende met de legalisering van kansspelen, werden er pogingen gedaan om van Neutraal Moresnet een gokimperium te maken. Gokken was al tijden een populair tijdsbedrijf in Neutraal Moresnet en in de Code Napoléon stond geen woord over een gokverbod. In 1891 richtte een Britse ondernemer een wedkantoor op in Kelmis. Zijn advertenties in Britse kranten trokken de aandacht van zakenmannen die hoopten van Neutraal Moresnet een gokparadijs te maken.
Belgische voormalige casino-uitbaters, die hun fortuin hadden verloren als gevolg van het Belgische gokverbod, richtten op 15 augustus 1903 het casino Cercle de Chasse op in het luxehotel Bergerhoff. Het casino werd een groot succes bij de gegoede burgerij van de Europese industriesteden. België en Duitsland vreesden echter dat Neutraal Moresnet onbeheersbaar zou worden en beriepen zich op een zelden nageleefde wet in de Code Napoléon, die een samenscholing van meer dan twintig personen verbood. Op 2 september 1903 vielen de Belgische en Duitse politie het hotel binnen en werd het casino gesloten. Gokken bleef populair op kleine schaal.
Esperantostaat.
In 1906 ontmoette Wilhelm Molly de Esperantist Gustave Roy. Molly zag in de opkomst van de kunsttaal Esperanto een mogelijke nieuwe bestaansreden voor het gebied en samen poogden ze van Neutraal Moresnet de eerste Esperantostaat van de wereld te maken. Het plan werd door de inwoners met enthousiasme ontvangen en er werd zelfs een naam voor Neutraal Moresnet in het Esperanto bedacht: "Amikejo" ("plaats van vriendschap"), compleet met eigen volkslied, de Amikejo-mars. In de overtuiging dat het Esperanto na verloop van tijd wereldwijd zou aanslaan was het plan om alle inwoners van Neutraal Moresnet binnen de tien jaar Esperanto te laten spreken. De uitvinder van het Esperanto, Lejzer Zamenhof, gaf zijn goedkeuring aan het project. Vanaf 1907 werden er lessen gegeven in Esperanto; in 1908 spraken 140 inwoners (3-4% van de totale bevolking) de taal. Op 13 augustus 1908 ontving Roy op het Esperanto-Wereldcongres in Dresden de nodige steun om het Centrale Bureau van de Esperanto-beweging te verhuizen van Genève naar Kelmis. Eveneens zou het eerstvolgende Esperanto-Wereldcongres aldaar plaatsvinden.
Het Centrale Bureau van de Esperanto-beweging kwam beide plannen uiteindelijk niet na; mogelijk werd men afgeschrikt door het risico op diplomatieke heisa en werden Duitse Esperantisten door hun regering beïnvloed. In Neutraal Moresnet kelderde het enthousiasme voor het Esperanto onmiddellijk.
Opheffing.
Duitsland zag de Esperantobeweging als een bedreiging en moedigde Duitsers aan om naar Neutraal Moresnet te emigreren zodat een Duitse meerderheid de politiek kon beïnvloeden. Daarnaast dwarsboomde burgemeester Schmetz, inmiddels in collaboratie met Duitsland, de aanleg van een nieuwe telefoonkabel met België. In het Duitse parlement werden de sentimenten naar Neutraal Moresnet almaar vijandiger. Om een opdeling van Neutraal Moresnet te forceren liet Duitsland in 1913 alle telefoon- en elektriciteitsdraden vanuit dat land naar Neutraal Moresnet doorknippen en mochten Duitse postbodes geen brieven en telegrammen meer bezorgen in Kelmis. In het geheim werd door Duitsland overwogen om de zaak op te lossen via het Permanent Hof van Arbitrage in Den Haag. Naarmate de Duitse maatregelen verhardden werden de onafhankelijkheidsgevoelens van de Neutralen sterker. Er werd een comité opgericht om het 100-jarige jubileum van Neutraal Moresnet groots te vieren, maar burgemeester Schmetz liet de voorbereidingen afblazen.
Bij het begin van de Eerste Wereldoorlog vielen Duitse legers volgens het Schlieffenplan België binnen. Neutraal Moresnet werd op 4 augustus 1914 binnen een half uur ingenomen. Aangezien het neutrale gebied geen leger had bleef Kelmis vrijwel onbeschadigd gedurende de inval. Zonder Belgische toestemming kon het gebied echter wettelijk niet worden opgeheven en bleef Neutraal Moresnet bestaan, zij het onder Duits gezag. Alle inwoners van Neutraal Moresnet kregen op 4 augustus 1914 de Duitse nationaliteit. Eind 1915 werd Neutraal Moresnet alsnog door Pruisen geannexeerd en werd het onderdeel van de Rijnprovincie. Ten gunste van de oorlogsmachine investeerden de Duitsers in Vieille-Montagne en werd een spoorlijn van Aken naar Kelmis aangelegd, waarvoor een tunnel onder de Vaalserberg en een viaduct over het Geuldal moesten worden aangelegd. In 1918, aan het einde van de Eerste Wereldoorlog, kwamen 147 inwoners van Neutraal Moresnet om het leven als gevolg van oorlogshandelingen. Later in dat jaar werd Neutraal Moresnet bezet door het Belgische leger.
Op 10 januari 1920 trad het Verdrag van Versailles in werking, waarbij Neutraal Moresnet definitief werd ingelijfd door België als onderdeel van de Oostkantons. Alle inwoners kregen de Belgische nationaliteit, Kelmis werd wettelijk Franstalig en hernoemd naar La Calamine en Neutraal Moresnet werd onderdeel van de provincie Luik.
Nalatenschap.
De unieke situatie van het gebied werd gedurende haar bestaan breed uitgemeten door geleerden, juristen en journalisten. Reporters berichtten grotendeels lyrisch over hun bezoek aan Neutraal Moresnet en roemden het gebrek aan een krijgsmacht, de lage belastingen en de geringe overheidsbemoeienis.
De herinnering aan Neutraal Moresnet werd tot 2017 levend gehouden door het Geuldalmuseum in Kelmis. Sinds september 2018 presenteert Museum Vieille Montagne de geschiedenis van Neutraal Moresnet in het oude Bestuursgebouw van Vieille-Montagne. Ook is er een monument bij het Drielandenpunt van Vaals. De stenen grenspalen geven nog steeds de oude grens van Neutraal Moresnet aan; enkele grenspalen die na 1920 werden verwijderd zijn door de gemeente Kelmis teruggeplaatst of vervangen door nieuwe. Vanaf grote hoogte is nog steeds een driehoek te zien die de voormalige grenzen van Moresnet aangeeft, aangezien vanaf 1822 de bomen aan 'buitenlandse' zijde gekapt werden. Deze driehoek heeft een iets andere tint groen dan de omgeving.
Aan het begin van het jaar 2018 leefde er nog één persoon die in Neutraal Moresnet geboren was: Catharina Meessen, geboren in 1914 als oudste van tien kinderen. Zij woonde sinds 1945 op hetzelfde adres in Kelmis. In februari 2020 overleed zij op 105-jarige leeftijd.
Maatschappij.
Ligging.
In tegenstelling tot wat de naam doet vermoeden, lagen beide dorpen Moresnet en Pruisisch Moresnet buiten de grenzen van Neutraal Moresnet. Na de stichting van de neutraliteit van het gebied in 1816 werd de grens van Neutraal Moresnet aangegeven door houten grenspalen, oranje-wit aan de Nederlandse kant en zwart-wit aan de Pruisisch-Duitse. In 1869 werden de houten palen vervangen door stenen modellen. Hoewel het door journalisten het kleinste land ter wereld werd genoemd, was Monaco destijds nog kleiner.
Bevolking.
De oorspronkelijke inwoners van het gebied en hun nakomelingen werden Neutralen genoemd. In 1859 bestond de bevolking van Neutraal Moresnet uit 852 Belgen, 807 Pruisen, 695 Neutralen, 204 Nederlanders en veertien mensen met een andere nationaliteit. In totaal woonden er 2572 mensen. 60 procent van de inwoners waren mannen en meer dan 900 waren jonger dan vijftien jaar. In 1904 woonden er 3432 mensen: 1470 Duitsers, 1169 Belgen, 438 Neutralen, 352 Nederlanders en drie Amerikanen. Hoewel er na verloop van tijd sprake was van een gemeenschappelijke identiteit, voelden de inwoners van Neutraal Moresnet zich op de eerste plaats verbonden met hun land van afkomst, hoofdzakelijk Pruisen (later Duitsland), Nederland (of later België).
Staatsinrichting.
Neutraal Moresnet werd officieel geregeerd door de Nederlanden (later België) en Pruisen (later een deelstaat van Duitsland). Kleine kwesties werden afgehandeld door de burgemeester van Pruisisch-Moresnet, die tegelijkertijd burgemeester van Kelmis was. Middelgrote zaken werden afgehandeld door de Nederlandse (later Belgische) en Pruisische (later Duitse) commissarissen en grote zaken door de Nederlandse (later Belgische) en Pruisische (later Duitse) regeringen. 
In 1854 kreeg Neutraal Moresnet een grotere mate van zelfbestuur door de installatie van een gemeenteraad van tien leden. De raad, evenals een welzijnscommissie en een schoolcommissie, werden niet verkozen, maar benoemd door de burgemeester en hadden slechts een adviserende functie. Om de tien jaar werd de helft van de raadsleden via een loting ontslagen. Het volk had geen stemrecht.
De vlag van Neutraal Moresnet bestond uit drie horizontale banen: blauw, wit en zwart. De oorsprong van de vlag is onbekend. Het wapen van het land bestond uit de Pruisische adelaar, de Nederlandse/Belgische leeuw en een gekruiste hamer en pikhouweel, een verwijzing naar de mijnbouw.
In 1908 werd het lied van de Esperantobeweging "La Espero", oorspronkelijk geschreven door Lejzer Zamenhof, door de Luikse componist Willy Hupperman omgedoopt tot de "Amikejo"-mars. Vertaald luidde het informele volkslied van Neutraal Moresnet als volgt:
De Franse frank werd de officiële munteenheid, maar ook Pruisisch, Nederlands, en Oostenrijks geld werd gebruikt. In 1848 verschenen enkele plaatselijke munten, maar deze werden nooit officieel ingevoerd.
Ordehandhaving.
Omdat de Pruisische en Nederlandse regeringen niet toestonden dat het strafrecht van de tegenstander zou gelden, werd de Code Napoléon in 1822 ingesteld als wetboek voor strafrecht van Neutraal Moresnet. Strafrechtszaken werden het ene jaar in Aken en het andere jaar in Luik gehouden. Civiele rechtszaken werden volgens de Code Commercial gevoerd in Aken en bij hoger beroep in Luik. Inwoners van Neutraal Moresnet konden aanvankelijk niet in Nederlandse of Pruisische dienstplicht. Vanaf 1847 werden de Belgische inwoners van Neutraal Moresnet dienstplichtig, gevolgd door de Duitse inwoners in 1874; Neutralen waren altijd vrij van dienstplicht.
Ter bescherming van de neutraliteit moesten Nederlandse, Belgische en Pruisische/Duitse politieagenten toestemming krijgen van de burgemeester om een misdadiger in Neutraal Moresnet op te pakken. Er was geen sprake van een uitleveringsverdrag. In 1850 had Neutraal Moresnet slechts één wetsdienaar, de veldwachter, die niemand kon arresteren omdat het land geen gevangenis had. Vanwege de haast anarchistische omstandigheden stelde burgemeester De Lasaulx een ordehandhaver en enkele hulpagenten aan. De Code Napoléon, die in andere landen steeds meer als achterhaald beschouwd werd, weerhield Neutraal Moresnet ervan om zich aan te passen aan de tijdsgeest. Zo konden lichte overtredingen volgens de wet streng beboet worden met lijf- en gevangenisstraffen.
De consumentenprijzen waren in Neutraal Moresnet zo'n 30 procent lager dan in de buurlanden. Omdat geen accijns werd geheven werd er veel via Neutraal Moresnet gesmokkeld; met name alcohol kon met gemak langs de douane worden vervoerd. In 1859 werd een inkomstenbelasting ingevoerd.
Dagelijks leven.
In Neutraal Moresnet draaide het dagelijks leven grotendeels om het zinkbedrijf Vieille-Montagne, dat voor een groot deel verantwoordelijk was voor het welzijn en de voorzieningen van de inwoners, zoals huizen, een verpleeghuis, een school, een katholieke kerk en een protestantse kapel. Ook stichtte het bedrijf schuttersverenigingen, een harmonieorkest, een carnavalsvereniging en een turnvereniging. In deze verenigingen kwamen inwoners van verschillende nationaliteiten bij elkaar. Vanaf 1885 had Neutraal Moresnet een luxehotel, Bergerhoff.
In de bloeiperiode van Vieille-Montagne was bijna 50% van de bevolking werkzaam in de mijnen. Een groot deel van de arbeiders was jong en alleenstaand en zocht zijn vermaak in de zogenaamde "cabarets", bars met muziek, dans en kansspellen. Gewoonlijk werd er graanjenever met een hoog alcoholpercentage geschonken. De vele weduwen van Neutraal Moresnet werkten vaak bij in de prostitutie. De Belgische commissaris telde in 1853 tachtig drankgelegenheden. In 1904 waren er vier distilleerderijen die samen 67 duizend liter per jaar stookten.
Verschillende ongetrouwd zwangere vrouwen uit het buitenland lieten hun kind in Neutraal Moresnet geboren worden en boden het ter adoptie aan. De meeste minderjarigen van Neutraal Moresnet werkten in de groeve; de Code Napoléon vermeldde niets over een leerplicht. In 1845 richtte Vieille-Montagne voor deze kinderen een school op. In 1902 bezochten 500 leerlingen deze school, onderwezen door twee leraren en drie ongeschoolde leraressen.

</doc>
<doc id="26103" url="https://nl.wikipedia.org/wiki?curid=26103" title="Elektronen microscoop">
Elektronen microscoop



</doc>
<doc id="26106" url="https://nl.wikipedia.org/wiki?curid=26106" title="Elektronen Microscoop">
Elektronen Microscoop



</doc>
<doc id="26107" url="https://nl.wikipedia.org/wiki?curid=26107" title="Lei">
Lei

LEI kan verwijzen naar:

</doc>
<doc id="26109" url="https://nl.wikipedia.org/wiki?curid=26109" title="Sue (skelet)">
Sue (skelet)

Sue is de bijnaam voor een exemplaar van "Tyrannosaurus". Het is het zestiende exemplaar dat ooit van "Tyrannosaurus rex" is gevonden.
"Sue" is beroemd vanwege het feit dat ze een van de grootste bekende skeletten van deze dinosauriër is en het compleetste en best bewaarde. Het is overigens niet bewezen dat het werkelijk om een vrouwtje gaat, de bijnaam komt van haar ontdekster, Susan Hendrickson. Nadat het in 1990 bij toeval gevonden werd, is er jarenlang een felle juridische strijd geleverd om de eigendomsrechten op het fossiel. In 1997 werd het voor een toenmalige recordprijs van 7,6 miljoen dollar geveild en wordt nu tentoongesteld in Chicago.
Vondst.
"Sue" werd door fossielenjaagster Hendrickson bij toeval ontdekt op 12 augustus 1990, ten noorden van het plaatsje Faith in Ziebach County, South Dakota. De truck van haar team, dat huiswaarts keerde na een edmontosaurus te hebben opgegraven, kreeg een lekke band en terwijl die door de andere inzittenden verwisseld werd, ging ze op verkenning uit in de omgeving waarbij haar twee wervels opvielen die uit een rotswand staken. Hendrickson werkte op dat moment in opdracht van het commerciële "Black Hills Institute" van de broers Peter en Neil Larson en toen ze zich realiseerde dat het om een zeldzame tyrannosaurus ging, waarschuwde ze haar medepassagier directeur Peter Lars Larson. Die kocht het fossiel van de grondgebruiker, rancher Maurice Williams, voor $5000, alvorens met het bergen te beginnen. Williams meende dat hij hiermee een uitstekende deal gemaakt had. Tussen 14 augustus en 1 september 1990 werden de resten opgegraven door een ploeg van zes man en daarna ter preparatie naar het instituut gebracht. Behalve "Sue" zelf werden op de vindplaats nog verdere ontdekkingen gedaan. Er bleek een scheenbeen en een kuitbeen van een tweede, onvolwassen, tyrannosaurus aanwezig. Van een jong dier werd een voorhoofdsbeen gevonden. Een vierde specimen bestond uit een traanbeen — van dit laatste specimen meende Larson echter dat het een ander taxon vertegenwoordigde, "Nanotyrannus".
Naast de vier tyrannosauri zaten er ook skeletdelen van "Thescelosaurus" in de grond, de maaginhoud van een exemplaar van "Edmontosaurus", een schedel en schubben van een schildpad, tanden en botten van krokodilachtigen, wervels en tanden van vissen, schelpen en verder gefossiliseerde planten.
Juridische strijd.
Larson gaf grote ruchtbaarheid aan de vondst. Hij hoopte het skelet als publiekstrekker neer te zetten in een toekomstig eigen natuurhistorisch museum en een verdere blijvende bron van inkomsten te scheppen door de afgietsels ervan voor veel geld te verkopen. Hiermee bracht hij anderen op de gedachte dat een object dat zo lucratief kon zijn ook op zich wel een aanzienlijke verkoopwaarde zou vertegenwoordigen. De grond was deel van het stamgebied van de Sioux, i.c. de Cheyenne River Indian Reservation, en zij hadden wettelijk recht op alle oudheden daar gevonden. De straatarme Cheyenne River Sioux Tribe meende dat een tyrannosaurusskelet daar ook onder viel en spande een procedure aan waarin ze de eigendom claimde. Rancher Williams voelde zich bedrogen toen hij in de krant moest lezen dat het fossiel vele honderdduizenden dollars waard zou wezen. Hij voegde zich in het proces en beweerde dat hij het fossiel niet verkocht had maar slechts toestemming gegeven om het te verwijderen. De zaak werd nog ingewikkelder gemaakt door het gegeven dat hij geen grondeigenaar was maar slechts gebruiker (als "trust beneficiary") van de grond. Het land als zodanig was federaal eigendom maar de "beneficiary" had het gebruiksrecht en een wettelijk beschermde positie, om te voorkomen dat oplichters hem op slinkse wijze zijn rechten zouden ontfutselen zoals vele goedgelovige boeren rond 1900 overkomen was. Op 14 mei 1992 nam de FBI met behulp van de "National Guard" het fossiel in beslag omdat het onrechtmatig van land van de federale overheid verwijderd zou zijn. Het fossiel werd opgeslagen in de "South Dakota School of Mines and Technology"; Larson mocht er niets meer meedoen met als gevolg dat het in de opslag vochtschade opliep. Het openbaar ministerie besloot er een strafzaak van te maken en Larson, enkele van zijn medewerkers en zijn instituut op 158 punten aan te klagen. Hij werd ervan beschuldigd in het verleden systematisch fossielen van publieke gronden geroofd of geheeld te hebben. Ook zou hij landeigenaren onder het voorwendsel van wetenschappelijk onderzoek ertoe bewogen hebben afstand te doen van fossielen om deze daarna met grote winst te verkopen.
Jarenlang is onder grote publieke belangstelling in de rechtszaal uitgevochten wie nu precies de eigendomsrechten op deze vondst bezat. Uiteindelijk werden deze op 15 december 1993 toegewezen aan de grondgebruiker, Maurice Williams, die als "trust beneficiary" door de wet tegen impulsieve verkoop van zijn "trusted property" van onroerend goed beschermd werd. Doordat "Sue" oorspronkelijk van de aarde deel uitmaakte, viel ze in die categorie, wat vanuit juridisch oogpunt niet opzienbarend was maar veel paleontologen zeer verbaasde. Williams besloot het fossiel, nadat het niet meer als bewijsstuk in de strafzaak tegen Larson hoefde te dienen, te verkopen. De resultaten overtroffen de stoutste verwachtingen. "Sue" was vooraf getaxeerd op één miljoen dollar. Tijdens een veiling bij het gerenommeerde Sotheby's op 4 oktober 1997 kocht het "Field Museum of Natural History" in Chicago het skelet voor 7,6 miljoen dollar ($8.360.000 inclusief 10% veilingcommissie); het arriveerde op 20 oktober bij de nieuwe eigenaar. Het FMNH was in staat geweest de som op te brengen door een inzamelingsactie te houden om te voorkomen dat het exemplaar naar een rijke particuliere verzamelaar in het buitenland zou verdwijnen. Op kleine giften na waren de "California State University", "Walt Disney Parks and Resorts", "McDonald's", en het "Ronald McDonald House Charities" de belangrijkste donateurs. Disney en McDonald's verkregen zo het recht om Sue voor reclamedoeleinden te gebruiken; de hamburgerketen maakte daar vooral een campagne van in het kader van de millenniumwisseling.
Pete Larson werd strafrechtelijk vervolgd maar op 29 januari 1996 slechts veroordeeld voor bijkomstige misdrijven die geen van alle direct met "Sue" van doen hadden, waarvan de belangrijkste het niet declareren van baar geld was toen hij bij het verhandelen van fossielen met het buitenland langs de douane moest. Hij kwam ervan af met een gevangenisstraf van twee jaar en een boete van $5000,-. De vermogensrechtelijke schade was veel ernstiger. Niet alleen was hij het skelet kwijt, hij had $100.000 aan advocatenkosten en werd niet gecompenseerd voor zijn uitgaven aan de opgraving en de preparatie, die hijzelf schatte op $209.000,-. Mede door de gratis publiciteit en het vinden van weer andere tyrannosaurusskeletten kwam zijn instituut er echter weer bovenop. Daarbij ruilde hij het copyright op de naam "Sue" voor een afgietsel van haar skelet en $150.000,- van het FMNH, dat al een prijsvraag voor kinderen had uitgeschreven om de mooiste nieuwe naam te bedenken, die dan "Dakota" was geworden. De affaire die veel stof deed opwaaien, is door Steve Fiffer beschreven in zijn boek uit 2000: "Tyrannosaurus SUE - the extraordinary saga of the largest, most fought over" T.rex "ever found".
De hoge prijs die "Sue" haalde, deed velen beseffen wat voor schatten er in de grond verborgen lagen. Dit leidde tot de zogenaamde "Tyrannosaur Bonanza" waarin de schatzoekers na 1997 nog eens enkele tientallen specimina van "Tyrannosaurus" uit de grond haalden. Sommige daarvan brachten inderdaad weer miljoenen dollars op maar het kon ook gebeuren dat exemplaren voor nog geen honderdduizend dollar van eigenaar wisselden, minder dan een kunsthars afgietsel kost. Op 6 oktober 2020 verloor "Sue" haar status als duurste tyrannosaurusskelet ooit toen "Stan" voor 31,8 miljoen dollar geveild werd.
Beschrijving.
"Sue" stierf ongeveer 67 miljoen jaar geleden in Zuid-Dakota, V.S.. De laag in de "Hell Creek Formation" waarin ze gevonden werd is relatief oud, vijftien meter boven de grens met de onderliggende "Fox Creek Formation". Door het snelle, gunstige fossilisatieproces bleef ze zeer goed geconserveerd. Ten dele lag het skelet nog in verband; sommige stukken waren door het water wat verplaatst. In totaal werden 219 skeletelementen geborgen, 73% van het totaal. Bewaard zijn gebleven: een volledige schedel, negen halswervels, elf ruggenwervels, vijf sacrale wervels, zesendertig staartwervels, dertien nekribben, negentien ribben, vijfentwintig chevrons, een volledige schoudergordel inclusief vorkbeen, de rechterarm inclusief delen van de rechterhand, het grootste deel van het bekken, de beide achterpoten minus linkervoet met uitzondering van een teenkootje. Volgens de meeste onderzoekers is het vermeende vorkbeen echter een buikrib ofwel gastrale.
"Sue" was in 1997, zeven jaar na de berging, nog steeds niet volledig geprepareerd. Omdat er nog geld over was van de inzamelingsactie was het mogelijk twee speciale laboratoria in te richten, een in Chicago vernoemd naar McDonald's en de andere in "Disney's Animal Kingdom", waar de botten voor het oog van het publiek uit het gesteente konden worden bevrijd, schoongemaakt en verhard, wat zo'n vijfentwintigduizend manuren vergde. Het skelet werd daarna in Chicago met grote moeite en precisie in elkaar gezet. Ontbrekende botten, waaronder een paar halswervels en enkele teenklauwen werden gemaakt van kunsthars en gipsafgietsels. In mei 2000 werd het tentoongesteld, de schedel apart, zodat de schedel op het skelet een replica is; ook is deze wat gefatsoeneerd omdat de echte kop iets vervormd is geraakt tijdens zijn verblijf in de aarde. De bekende paleontologisch illustrator John Gurche schilderde op de wand van de tentoonstellingsruimte, de "Stanley Field Hall", een plakkaat dat "Sue" in levenden lijve toont.
"Sue" is een bijzonder groot exemplaar. De totale lengte werd eerst geschat op 12,8 meter maar is later bijgesteld naar 12,3 meter. Ze is ook tamelijk robuust met een geschat gewicht van 5654 kilogram. Die robuuste vorm heeft het vermoeden opgeroepen dat het om een vrouwtje zou kunnen gaan; die waren vermoedelijk zwaarder dan de mannetjes. De schedel is 1394 millimeter lang. De twee dijbeenderen hebben een verschillende lengte: 1321 en 1308 millimeter. Onderzoek naar groeiringen in het bot wees uit dat "Sue" vermoedelijk 28 jaar oud was toen ze stierf. Dat bleef de hoogste leeftijd die ooit bij een tyrannosaurusexemplaar is gemeten tot de vondst van "Trix" in 2013, en een mogelijke alternatieve verklaring voor de zware bouw.
"Sue" is het grootste en meest complete tentoongestelde echte tyrannosaurusskelet ter wereld. Het specimen draagt in het museum het inventarisnummer FMNH PR 2081. In Larsons hand had het exemplaar het nummer BHI 2033 bezeten. Naast het originele skelet werden ook volledige kunsthars skeletafgietsels gemaakt. Eén daarvan wordt in het "Field Museum" bewaard ter referentie, een staat in "Disney World" en twee werden gebruikt voor een reizende tentoonstelling van McDonald's.
In februari 2018 werd "Sue" onttakeld en weer opgebouwd om haar van 21 december 2018 af deel te laten uitmaken van een nieuwe tentoonstellingsruimte, "Evolving Planet". Daarbij werden voor het eerst ook het vorkbeen en de buikribben correct gerestaureerd. In haar plaats werd in de "Stanley Field Hall" een afgietsel van "Patagotitan" neergezet.
CAT-scans.
In augustus 1998 werden er CAT-scans gemaakt van "Sue"`s schedel en andere skeletelelementen. Omdat de kop wat te groot was voor standaard medische apparatuur werd er gebruikgemaakt van een industrieel systeem van "Rocketdyne", een dochter van "Boeing", dat normaal secties van de "space shuttle" op lasfouten controleerde. Het resultaat was een virtuele reconstructie van Sue`s cranium in 758 tomogrammen. Door het scannen van de goed bewaarde hersenpan kon men een apart virtueel beeld maken van de vorm van de hersenen. Deze bleken ongeveer dertig centimeter lang. De relatieve herseninhoud, de encefalisatiequotiënt, was niet erg hoog voor een zoogdier, maar wel groot voor een dinosauriër. Dat haar intelligentie ten opzichte van huidige zoogdieren beperkt was, betekent niet dat "Sue " slecht aangepast was aan haar omgeving of voor de rol die ze daarin moest spelen. De intellectuele capaciteiten zijn niet per se het belangrijkst voor een dier. Vaak zijn zintuigen belangrijker. Daarbij is het verband tussen absolute en relatieve hersengrootte enerzijds en intelligentie anderzijds nog slecht begrepen.
Verwondingen en ziekten.
Bij de oorspronkelijke preparatie door het team van het "Black Hills Institute" kwam men tot de conclusie dat "Sue" enkele bijzondere verwondingen had opgelopen. Om te beginnen had ze kennelijk ooit een zware stoot in haar rechterzijde gehad die haar rechterschouderblad ontwricht had, een pees in de rechterarm afgescheurd en drie van haar ribben gebroken. De wonden waren geheeld, maar een van de ribben bleef in twee stukken met een klomp verhard weefsel aan een van de uiteinden van de breuk. Deze wond was niet dodelijk geweest. De tweede wond is een vreemde, op haar staart. Drie wervels leken min of meer geplet. Dit werd verklaard als een ongeluk tijdens de paring; het mannetje zou mogelijkerwijs op de staart zijn gaan staan. Dit was dan een aanwijzing dat "Sue" wellicht een vrouwtje was. De derde wond was een gebroken kuitbeen in het linkeronderbeen. Meestal zijn gebroken poten fataal voor een roofdier, omdat het dan niet meer kan jagen en omkomt van de honger. "Sue" overleefde, want de verwonding is genezen. Het onderzoeksteam dacht dat ze door een andere tyrannosaurus was beschermd, waarschijnlijk een mannetje. Dit zou ons een zeldzame blik gunnen op het sociale leven van "Tyrannosaurus". De vierde wond zou wel dodelijk geweest zijn: een beet achter in de schedel. Deze is niet genezen, wat aantoont dat ze eraan gestorven is. Er waren daarnaast nog enkele bijtsporen op de schedel. Dit zou naast de sporen van een conflict ook een gevolg van een paring kunnen zijn. Echter, als "Sue" een mannetje is, dan komt het waarschijnlijk van een territoriaal gevecht, of een gevecht met een vrouwtje dat hem niet in de buurt wou hebben.
In 2003 gaf paleontoloog Christopher Brochu, die van het FMNH de opdracht had gekregen "Sue" in een aantal wetenschappelijke monografieën volledig te beschrijven, echter een geheel andere verklaring voor de meeste van deze kenmerken. Alleen de botsing in de schouder zou zich echt hebben voorgedaan. De zogenaamde breuk in de staart zou een gevolg zijn geweest van artritis, overeenkomstig haar hoge leeftijd, waardoor drie wervels waren vergroeid en misvormd. Het kuitbeen zou helemaal niet gebroken zijn geweest: de illusie van een geheelde breuk zou veroorzaakt zijn door het zwellen van een infectiehaard. Daarbij zou een echte breuk het dier ook niet invalide hebben gemaakt; het kuitbeen is bij "Tyrannosaurus" nauwelijks meer functioneel doordat het scheenbeen het gewicht draagt. De bijtsporen op de schedel zouden opnieuw het gevolg van infecties zijn, in dit geval, volgens een studie uit 2008, van een ziekte veroorzaakt door een parasiet verwant aan de huidige "Trichomonas". De vermeende fatale schedelwond zou zelfs helemaal niet bestaan hebben maar gewoon een latere breuk in het fossiel vertegenwoordigen.
"Sue" als een aparte soort.
"Sue" behoort hoogstwaarschijnlijk tot de soort "Tyrannosaurus rex". Driemaal echter is een aparte soort van het geslacht "Tyrannosaurus" benoemd met "Sue" als naamgevend specimen ofwel holotype. Het beroemdste geval deed zich voor in 1996. Toen vernoemde Stephan Pickering, een dilettant op het gebied van de paleontologie, in een nieuwsbrief een "Tyrannosaurus stanwinstonorum", een vermeende soort binnen "T. rex", welke laatste door hem als een "superspecies" gezien werd. De soortaanduiding verwijst naar Stan Winston, een expert op het gebied van special effects, in het bijzonder animatronica, en eert meteen diens hele familie: vandaar het genitief meervoud. Donald Glut begreep dit laatste niet en emendeerde de naam in 1997 grammaticaal incorrect en overbodig tot "T. stanwinstonorus". "Sue" had al eerder een tyrannosaurussoort opgeleverd toen in het 1 oktober 1990-nummer van "Newsweek" ervoor de naam "Tyrannosaurus gigantus" opdook. De soortaanduiding had in correct Latijn eigenlijk "giganteus" moeten zijn. Geen van beide soorten wordt echter door reguliere wetenschappers als geldig beschouwd. Voor "T. stanwinstonorum" werden geen onderscheidende kenmerken aangegeven die werkelijk anders waren of meer dan een individuele variatie betroffen. "T. gigantus" was niet serieus bedoeld en was niet voorzien van een beschrijving zodat het hoe dan ook een "nomen nudum" is. In 2022 werd "Sue" het holotype van een "Tyrannosaurus imperator", benoemd door Gregory S. Paul e.a. Ook hiervan werd de geldigheid onmiddellijk betwijfeld.

</doc>
<doc id="26113" url="https://nl.wikipedia.org/wiki?curid=26113" title="Golf van Akaba">
Golf van Akaba

De Golf van Akaba, ook wel Golf van Aqaba (Arabisch: خليج العقبة, Hebreeuws: מפרץ אילת, Mifratz Elat, Golf van Eilat) is een zeearm van de Rode Zee. De Golf van Akaba ligt tussen het Sinaï schiereiland in het westen en het Arabisch schiereiland in het oosten. Aan de Golf liggen, met de klok mee, de landen Egypte, Israël, Jordanië en Saoedi-Arabië. In de Golf van Akaba liggen enkele eilanden, waaronder in het noorden het Koraaleiland en in het zuiden het eiland Tiran.
De Golf van Akaba is genoemd naar de Jordaanse havenstad/resort Akaba aan het noordoosten van de Golf. Dit is de grootste stad aan de Golf van Akaba, met een inwonersaantal van 108.000 (2009), gevolgd door Eilat met 48.000 inwoners (2009).
Geologisch is de Golf van Akaba een gedeelte van de Dode Zeebreuk, een "lekkende transformbreuk" die via de Arava, Dode Zee, Jordaanvallei, de Libanese Bekavallei tot aan Turkije loopt. Deze breuk wordt abusievelijk ook wel de Syrisch-Afrikaanse-breuk genoemd.
Geschiedenis.
De Straat van Tiran scheidt het Arabisch schiereiland en de Sinaï, en is de verbinding van de Rode Zee met de Golf van Akaba. In 1956 opperde de Israëlische premier Ben-Gurion tijdens de Suezcrisis bij een ontmoeting met zijn Britse en Franse bondgenoten in Sèvres het plan om de Straat van Tiran en de Baai van Eilat geheel onder Israëlisch bestuur te brengen. Het maakte deel uit van een omvattender plan voor annexaties waar niet werd op ingegaan.
De afsluiting van deze zeeroute door de Egyptenaren, en daarmee het blokkeren van de Israëlische havenstad Eilat, was in 1967 aanleiding voor het uitbreken van de Zesdaagse Oorlog.
Toerisme.
Behalve Akaba (Jordanië) en Eilat (Israël) zijn aan de langgerekte Egyptische kust meerdere toeristenplaatsen, waaronder Taba, Taba Heights, Dahab en Sharm el-Sheikh.
De Golf van Akaba is een populaire duikbestemming. Alleen al in Eilat worden jaarlijks zo'n 250.000 duiken gemaakt. Duiken zorgt voor zo'n 10% van alle inkomsten voortkomend uit toerisme rondom de Golf van Akaba.
Onderwaterwereld.
De Golf van Akaba is, net als de rest van de Rode Zee, beroemd om haar rijke onderwaterwereld: koralen, vissen en zeereptielen. Er wordt dan ook veel gedoken en gesnorkeld. Bovendien is de watertemperatuur zodanig dat men er het hele jaar kan zwemmen. Een gemiddelde watertemperatuur van 23° Celsius, milde stroming en het ontbreken van stormachtig weer vormen de ideale omstandigheden voor koraal om te groeien. De riffen bevatten meer dan 230 soorten koraal. Hoge en lage delen wisselen elkaar af. Ruim duizend soorten vis, schaal- en schelpdieren en zoogdieren verlevendigen het hele jaar door de kleurige riffen. De populatie wisselt per seizoen. In juni/juli zijn er bijvoorbeeld de walvishaaien, in februari de manta's. Ook schildpadden en dolfijnen behoren tot de vele bezoekers.
Plaatsen aan de Golf van Akaba.
De volgende plaatsen liggen aan de Golf van Akaba:

</doc>
<doc id="26117" url="https://nl.wikipedia.org/wiki?curid=26117" title="Dahab">
Dahab

Dahab is een plaats in Egypte aan de Golf van Akaba in de Sinaïwoestijn op het schiereiland Sinaï. De plaats is gesticht door Israëliërs tijdens de bezetting van de Sinaïwoestijn, alhoewel er al bedoeïenen woonden in nabijgelegen oases. De naam van de plaats is afgeleid van het Egyptisch-Arabische woord voor goud ("dahab"   ), verwijzend naar de mooie stranden. De plaats ligt op ongeveer een uur rijden ten noorden van Sharm el-Sheikh.
Tijdens de Israëlische bezetting van de Sinaï was Dahab een populair vakantieoord voor Israëlische jongeren. Dahab stond in de jaren zeventig ook bekend als een hippieplaats, waar hippies uit de hele wereld bij elkaar kwamen.
Tegenwoordig is Dahab een populaire plaats voor duiken en snorkelen. Het toerisme in Dahab is minder massaal dan dat in andere populaire duikplaatsen in Egypte. Met name Hurghada en Sharm el Sheikh zijn erg toeristisch. De stad telt ongeveer 15.000 inwoners.
Aanslag op 24 april 2006.
Op 24 april 2006 kwam de badplaats in het nieuws doordat er rond 19.00 uur lokale tijd drie explosies plaatsvonden in een winkelcentrum. Het was er toen bijzonder druk wegens de vakantie ter gelegenheid van het Koptische paasfeest. De Egyptische president Hosni Moebarak noemde de aanslag een "wicked terrorist act" (kwaadaardige terroristische daad) en de Amerikaanse president George W. Bush omschreef het als een "heinous act" (gruwelijke daad). Ook de Palestijnse Autoriteit veroordeelde de aanslag.

</doc>
<doc id="26118" url="https://nl.wikipedia.org/wiki?curid=26118" title="Golf van Eilat">
Golf van Eilat



</doc>
<doc id="26119" url="https://nl.wikipedia.org/wiki?curid=26119" title="Golf van Eilath">
Golf van Eilath



</doc>
<doc id="26121" url="https://nl.wikipedia.org/wiki?curid=26121" title="Treinbegeleider">
Treinbegeleider



</doc>
<doc id="26123" url="https://nl.wikipedia.org/wiki?curid=26123" title="Hoofdconducteur">
Hoofdconducteur



</doc>
<doc id="26124" url="https://nl.wikipedia.org/wiki?curid=26124" title="Treinconducteur">
Treinconducteur



</doc>
<doc id="26125" url="https://nl.wikipedia.org/wiki?curid=26125" title="Tramconducteur">
Tramconducteur



</doc>
<doc id="26126" url="https://nl.wikipedia.org/wiki?curid=26126" title="Aluin">
Aluin

Aluinen zijn chemische verbindingen, dubbelzouten van sulfaten. De groep verbindingen is genoemd naar de stof KAl(SO4)2·12H2O die al in de oudheid onder de naam aluin bekend was. Zonder nadere specificatie wordt met aluin dan ook kaliumaluminiumaluin bedoeld. De naam komt van het Middelnederlandse woord "aluun" dat stamt uit het Oudfranse "alun" dat afkomstig is van het Latijnse "alūmen". 
Formule en naamgeving.
In de formule van aluinen is het gebruikelijk het eenwaardige ion voorop te plaatsen, gevolgd door het driewaardige ion. De systematische naamgeving is eenduidig: de ionen worden alfabetisch gerangschikt, gevolgd door sulfaat en de aanduiding voor het aantal watermoleculen. Triviaal worden de aluinen van elkaar onderscheiden door de naam van het eenwaardige kation te laten volgen door die van het driewaardige ion. "Aluin" sluit de naam af, de watermoleculen worden niet expliciet genoemd.
Delfstof.
De Romeinen kenden al aluin en gebruikten het beitsmiddel voor een betere aanhechting van de kostbare purperverfstof op de mantels van de belangrijkste senatoren. Deze aluin werd hoofdzakelijk gewonnen in bepaalde berggebieden van Klein-Azië.
In de 15e eeuw maakt een zekere Bartholomeus Perdix melding van aluinwinning op het eiland Ischia. Giovanni de Castro stichtte in 1458 een aluinzuiveringsfabriek in het Vaticaan, die de paus enkele decennia een monopolie gaf op de aluinhandel in Europa. Vanaf 1471 ondernamen de Medici de exploitatie van aluinvoorkomens nabij Volterra in Toscane.
Toepassingen.
Aluin wordt als bloedstelpend middel gebruikt door personen die zich gesneden hebben bij het scheren. Ze bindt zich namelijk aan eiwitten van de beschadigde huid, en doet deze samentrekken (adstringerende werking) waardoor de bloeding stopt.
Overige toepassingen:
Chemische structuur.
De algemene structuurformule luidt: MIMIII(SO4)2 · 12 H2O. Daarbij is MI een eenwaardig metaalion, en MIII een driewaardig metaalion.
De eenwaardige ionen zijn meestal vrij groot zoals K+, Rb+, Cs+, Tl+, NH4+. De driewaardige zijn juist vrij klein bijvoorbeeld: Al3+, Ga3+, In3+, Ti3+, V3+, Cr3+, Mn3+, Fe3+, Co3+, Ir3+, Rh3+.
Hoewel aluinen meestal sulfaten zijn, zijn er ook analoge selenaten bekend.
Afhankelijk van de grootteverhouding van de beide kationen zijn er een drietal veel op elkaar gelijkende kubische kristalstructuren. De macroscopische vorm van de kristallen van aluinen is vaak een octaëder, maar ze kunnen ook als kubus kristalliseren. Aluinen zijn een gewild voorbeeld voor het groeien van kristallen, omdat het vrij eenvoudig is om grote kristallen te maken. Men probeert vaak de kubusvlakjes zo klein mogelijk te houden en daarmee een zo mooi mogelijke octaëder te groeien. Ook is het mogelijk verschillend gekleurde kristallen in elkaar te groeien door halverwege het groeiproces een andere ionencombinatie te kiezen.
Het bekendste aluin is aluminiumkaliumsulfaat, KAl(SO4)2 · 12 H2O. De molaire massa is 474,39078 gram/mol.

</doc>
<doc id="26127" url="https://nl.wikipedia.org/wiki?curid=26127" title="Spoorwijdte">
Spoorwijdte

Spoorwijdte of spoorbreedte is de afstand tussen de beide binnenkanten van de koppen van de spoorstaven van een spoorweg.
Normaalspoor.
Verreweg de meest voorkomende spoorwijdte is 1435 mm. Omdat deze maat voor 60% van de spoorwegen wereldwijd geldt, spreekt men van normaalspoor. In Groot-Brittannië is deze wijdte al in 1829 gekozen (destijds 4 foot 8,5 inch) voor een van de eerste stoomtreindiensten.
Nederland.
De spoorwijdte in Nederland is 1435 mm voor zowel de trein, de metro's, de sneltrams als de stadstrams. De treinen in Nederland hebben niet altijd op normaalspoor gereden: de allereerste spoorlijn van de HIJSM (Amsterdam – Rotterdam, de Oude Lijn) en de eerste spoorlijn van de NRS (Amsterdam – Utrecht – Arnhem, de Rhijnspoorweg) waren oorspronkelijk aangelegd in breedspoor met een spoorwijdte van 1945 mm. In 1865 waren deze lijnen versmald tot normaalspoor. Ook veel tramlijnen waren vroeger niet in normaalspoor uitgevoerd, maar in smalspoor. Zo reden de trams in Noord-Brabant op kaapspoor en in Zeeuws-Vlaanderen op meterspoor.
België.
De spoorwijdte in België voor de trein, Brusselse metro en Brusselse tram is 1435 mm. Ook de komende Luikse tram, de sneltram A12 van Brabantnet en de later geannuleerde sneltram Hasselt - Maastricht zijn met normaalspoor aangekondigd. Vrijwel alle andere tramlijnen zijn in meterspoor aangelegd. De Antwerpse en Gentse tram, de Kusttram en de Métro léger de Charleroi rijden op meterspoor. Het Waasspoor reed voor 1897 op 1151 mm. De trams tussen Antwerpen en de Nederlandse grens reden voor 1919 zoals de trams in Noord-Brabant op kaapspoor (1067 mm).
Spoorwijdtes wereldwijd.
In de meeste landen is het hoofdspoornet uitgevoerd in normaalspoor. Uitzonderingen zijn:
In veel landen zijn spoorlijnen naast het hoofdspoornet regionale lijnen met smalspoor te vinden, vooral in bergachtige gebieden zoals de Alpen. Voor een groter overzicht, zie: Lijst van spoorwijdten.
Op het station bij het dorp Latour-de-Carol, op de grens van Spanje en Frankrijk in de Pyreneeën, ontmoeten drie spoorlijnen met een verschillende spoorwijdte elkaar.
Van de ene naar de andere spoorwijdte.
De verschillen in spoorwijdten tussen verschillende landen werpen natuurlijk barrières op voor het treinverkeer. Meestal moeten reizigers overstappen bij de scheiding tussen twee spoorwijdtes. Vaak is dat gecombineerd met douanecontroles. Met speciale inrichtingen is echter doorgaand treinverkeer mogelijk.
Draaistellen vervangen.
In sommige gevallen worden de draaistellen van treinen vervangen aan de grens; dit gebeurt vooral bij de grenzen van de voormalige Sovjet-Unie en in Hendaye aan de Frans-Spaanse grens. Dit is een traag en arbeidsintensief proces, dat ongeveer een uur duurt. De passagiers blijven in de trein.
In de wisselinstallatie ligt een vierrailig spoor, de buitenste rails voor het breedspoor en de binnenste voor het normaal spoor. De trein rijdt de installatie in. De locomotief wordt afgekoppeld en uitgerangeerd. Langs de installatie staan dommekrachten waarmee de hele trein wordt opgevijzeld, waarbij de draaistellen blijven staan. Een lage motorwagen drukt de oude draaistellen weg en trekt er nieuwe draaistellen onder. Daarna laat men de trein weer zakken. Na het aankoppelen van een nieuwe locomotief kan de trein verder rijden.
Verstelbare wielen.
Bepaalde series Talgo-rijtuigen hebben automatisch verstelbare wielen zodat de trein langzaam rijdend in een zogenaamde "intercambiador" van spoorwijdte kan veranderen. Deze rijtuigen worden gebruikt bij de doorgaande treinen in Spanje die zowel op de klassieke Spaanse breedspoor en het normaalsporige hogesnelheidsnet rijden. De Poolse spoorwegen (PKP) hebben een systeem ontwikkeld dat in gebruik is bij de grens tussen Polen en Litouwen en Polen en Oekraïne.
Drie- of vierrailig spoor.
Vaak wordt voor korte trajecten gebruikgemaakt van drierailige (een gemeenschappelijke spoorrail) of vierrailige (elk spoorwijdte zijn eigen rails) sporen waarbij treinen van beide spoorwijdtes het spoor kunnen gebruiken. Bij spoorlijnen die naar een andere spoorwijdte worden verbouwd, wordt (meestal) tijdelijk een extra rail gelegd. Na de overgang wordt de niet meer gebruikte rail verwijderd. Hierdoor hoeft het treinverkeer niet stilgelegd te worden tijdens de verbouwing. De dwarsliggers moeten hier echter op voorbereid zijn.
Tram.
Bij trambedrijven komen verschillende spoorwijdten voor.
Metro.
Bij metro's worden vaak de spoorwijdten van het betreffende land gebruikt. Zo rijdt de metro van Helsinki op spoor van 1524 mm. Soms wordt echter normaalspoor verkozen boven de al bestaande spoorwijdte in een land. In Barcelona bijvoorbeeld zijn de nieuwe metrolijnen met 1435 mm uitgevoerd terwijl de treinen en oude metrolijnen in de stad op 1668 mm rijden. Smalspoor komt bij metro's nauwelijks voor. Een uitzondering hierop zijn de Antwerpse premetro en de Charleroise premetro op meterspoor of de metro van Glasgow op smalspoor van 1219 millimeter (4 Engelse voet).
De bandenmetros type "Val" zoals Orlyval en de Metro van Rijsel hebben een spoorwijdte van 1620 mm tussen rijvlakken van de rubberen wielen. Sommige van die metro's hebben ook spoorrails op de normale spoorwijdte van 1435 mm, om wissels te bedienen of omdat er ook conventionele (treinen) kunnen rijden tijdens de ombouw (zoals in Parijs). Bij nieuwe lijnen zijn vaak geen spoorrails aangelegd en is er een wisselsysteem die de functie van spoorwissels overneemt.
Achtergronden van de keuze.
De keuze van een spoorwijdte berust op een aantal overwegingen waarvan de belangrijkste zijn: standaardisatie, kosten en strategie. De voordelen van standaardisatie zijn duidelijk: aan de grens kan worden doorgereden. Ook is het makkelijk om (tweedehands) rijdend materieel uit het buitenland te verkrijgen. Al in 1886 is op Europees niveau besloten tot een standaardisatie op normaalspoor (1435 mm). In bergterrein is het soms wenselijk een smaller spoor aan te leggen omdat daarmee kleinere boogstralen kunnen worden toegepast. Ruime bogen zijn erg duur door het grotere grondverzet. De weerstand die treinen in bogen ondervinden hangt samen met de spoorwijdte ten opzichte van de boogstraal. Bredere spoorwijdtes laten grotere rijtuigen en goederenwagens toe met meer capaciteit. Een groot omgrenzingsprofiel laat wel grotere rijtuigen toe maar dit gaat ten koste van de stabiliteit en snelheid. Alle hogesnelheidslijnen worden minstens met normaalspoor aangelegd.
Sommige landen kozen voor een afwijkende spoorwijdte uit strategische overwegingen: een vijand zou dan meer moeite hebben om het land binnen te vallen. In het midden van de 19e eeuw werden de spoorwegen strategisch erg belangrijk en ressorteerden in diverse landen onder het Ministerie van Oorlog (zoals nu in veel landen de luchtverkeersleiding). Dat de strategische hindernis uiteindelijk gering is bleek vooral tijdens de Duitse invasie in de Sovjet-Unie in 1941. Lokale bewoners werden gedwongen mee te werken aan omsporing, zodat de opmars van de Duitse logistiek niet of maar weinig werd vertraagd door de afwijkende spoorwijdte.

</doc>
<doc id="26129" url="https://nl.wikipedia.org/wiki?curid=26129" title="European Train Control System">
European Train Control System

Het European Train Control System (ETCS) is een belangrijk onderdeel van het European Rail Traffic Management System (ERTMS), een Europees project om de beveiliging van het spoor te standaardiseren en te verbeteren.
Het ETCS zet de betekenissen van spoorwegseinen om in ERTMS-rijtoestemmingen en toont deze op de driver machine interface (DMI, het ETCS-bedieningsscherm) in de cabine of stuurpost aan de machinist of treinbestuurder. Belangrijk in de ERTMS-rijtoestemmingen zijn de maximumsnelheid en de maximale afstand die de trein nog mag afleggen. De ETCS-computer in de trein bewaakt dat de maximumsnelheid en de maximale afstand niet worden overschreden. Als dat gebeurt laat de ETCS-computer de trein altijd tijdig remmen.
De werking van het ETCS.
Informatiestromen.
Het ETCS bestaat uit baanapparatuur en treinapparatuur. Tussen de baanapparatuur en de treinapparatuur lopen twee informatiestromen. Er is een informatiestroom voor de positiebepaling van de trein en een informatiestroom voor rijtoestemmingen. Beide zijn essentieel voor de beveiliging.
ERTMS-rijtoestemmingen.
De baanapparatuur van het ETCS geeft rijtoestemmingen door aan de trein. De rijtoestemmingen worden afgeleid van informatie die afkomstig is van de stationsbeveiliging of de blokbeveiliging, beide onderdeel van de spoorwegbeveiliging. Seinen langs de baan spelen daarbij geen rol. ETCS-rijtoestemmingen worden doorgegeven via GSM–R. Het doorgeven van rijtoestemmingen via GSM–R kan continu, dus op elke plaats en op elk tijdstip, onafhankelijk van de positie van de trein. Speciaal voor GSM–R is een aantal GSM-kanalen gereserveerd, zodat de communicatie voor het railverkeer niet verstoord kan worden door overbelasting van publieke gsm-kanalen. Eurobalises kunnen ook ingezet worden om rijtoestemmingen door te geven. In dit geval worden rijtoestemmingen niet continu doorgegeven, maar alleen op de momenten dat de treinantenne over een eurobalise beweegt. Eurobalises hebben daarnaast een functie voor de positiebepaling van de trein.
Seingeving.
Het tonen van de rijtoestemming in de cabine ofwel stuurpost noemt men cabineseingeving of stuurpostsignalisatie. De ETCS-rijtoestemming geeft informatie over de afstand die de trein nog mag afleggen en de maximumsnelheid die daarbij geldt. Waar dat nodig is past de ETCS-computer in de trein die maximumsnelheid aan, bijvoorbeeld voor bogen, voor wissels, bij nadering van het einde van de rijtoestemming, of bij nadering van een punt vanaf waar een lagere maximumsnelheid geldt. De rijtoestemming kan onderweg steeds aangevuld of verlengd worden, zodat treinen op veilige afstand na elkaar over het spoor kunnen blijven rijden. Als een trein het einde van de rijtoestemming nadert neemt de berekende maximumsnelheid af, tot uiteindelijk 0 km/h aan het einde van de rijtoestemming, want de trein mag nooit verder rijden dan het eindpunt van de rijtoestemming. Op deze wijze ontstaat een remcurve, eigenlijk een reeks van afnemende maximumsnelheden. De berekende remcurve is altijd aangepast aan de trein, omdat de ETCS-computer rekening houdt met het remvermogen en het gewicht van de trein. Bij dezelfde snelheid zal een lange, zware goederentrein veel eerder moeten beginnen met remmen dan een lichte passagierstrein. Deze 'seingeving op maat' vergroot de capaciteit van het spoor.
Treinbeïnvloeding.
Het ETCS biedt treinbeïnvloeding die volledig is geïntegreerd met de rijtoestemmingen. Systemen die aan de ETCS-standaard voldoen zijn bijzonder veilig want zij bieden het safety integrity level 4. Als een trein sneller rijdt dan de berekende maximumsnelheid waarschuwt de treinapparatuur. Reageert de machinist of treinbestuurder niet (tijdig) dan grijpt de treinapparatuur van het ETCS in en remt de trein af of brengt de trein tot stilstand.
Er zijn veel systemen voor treinbeïnvloeding. Op basis van hun werking en functie kunnen ze in een aantal groepen van treinbeïnvloedingssystemen worden ingedeeld. De treinbeïnvloedingsfunctie van het ETCS is in te delen bij systemen voor afstandbegrenzing.
Positiemeldingen.
De positie van de trein is belangrijke informatie voor de verkeersleiding van het treinverkeer. Wanneer een trein is voorzien van GSM–R-dataradio doet de treinapparatuur regelmatig een positiemelding via GSM–R. Een positiemelding bevat onder andere de positie, de snelheid en het identificatienummer van de trein. De tijd tussen twee positiemeldingen is instelbaar en bedraagt gewoonlijk enkele seconden. De treinapparatuur doet ook positiemeldingen op andere momenten, bijvoorbeeld na het passeren van specifieke locaties. Het ETCS maakt daarmee een betere (bij)sturing van het treinverkeer mogelijk.
Wanneer de treinapparatuur in staat is met zekerheid vast te stellen dat de trein nog compleet is kan uit de positie van de voorzijde van de trein en de lengte van de trein de spoorbezetting met zekerheid worden afgeleid. In iedere ETCS-positiemelding wordt expliciet aangegeven of de treinintegriteit is vastgesteld, dus of de trein niet gebroken en dus compleet is. Als uit de positiemeldingen blijkt dat de treinintegriteit is gegarandeerd is apparatuur voor treindetectie in de spoorbaan, inclusief de bijbehorende kostbare bekabeling, voor een groot deel overbodig.
Rijtoestemming.
De rijtoestemming is een centraal begrip binnen het ERTMS/ETCS. De rijtoestemming bevat informatie over de spoorbaan en geeft aan hoe ver de machinist of treinbestuurder nog mag rijden. De rijtoestemming ontstaat in een seinhuis of verkeersleidingspost en wordt in een aantal stappen doorgegeven aan de machinist. In een boordcomputer in de trein wordt uit de informatie over de spoorbaan en de kenmerken van de trein berekend wat de maximumsnelheid is en hoe lang de remweg bij een bepaalde snelheid is. Deze informatie wordt zichtbaar gemaakt op de driver machine interface (DMI).
Bij spoorwegbeveiligingssystemen die niet aan de ERTMS-standaard voldoen wordt de rijtoestemming gewoonlijk met spoorwegseinen gegeven.
De verkeers­leiding.
Een rijtoestemming ontstaat als de computer­apparatuur of de trein­dienst­leider een rijweg instelt. Een rijweg is de route die een trein over rails en eventuele wissels aflegt. Deze rijweg wordt door de rijweg­beveiliging aan de hand van strikte veiligheidsregels beoordeeld. Als de rijweg veilig is, legt het inter­locking­systeem de rijweg vast, legt waar nodig wissels om en produceert een rijtoestemming die correspondeert met de rijweg.
In de afbeelding met snelheidsprofielen van het ERTMS is een spoorwegdiagram opgenomen zoals die gebruikt zou kunnen worden in een verkeersleidingspost. De rode lijn die overgaat in de groene, te zien op het schematische spooremplacement correspondeert met een ingestelde rijweg. Het rode deel is het deel waar de trein op rijdt, het groene deel is vergrendeld en beveiligd voor een veilige weg van de trein over het spoor. De rijtoestemming van de trein strekt tot het einde van het groene deel.
Snelheidsprofielen.
Omdat de maximumsnelheid op een baanvak kan variëren worden maximumsnelheden ook wel snelheidsprofielen genoemd, in het Engels speed profiles. De zwart gestreepte lijnen in de afbeelding zijn voorbeelden van snelheidsprofielen.
Meest restrictieve snelheidsprofiel.
De treinapparatuur bewaakt de maximum toegelaten snelheid van de trein zelf. Daarnaast vergelijkt de treinapparatuur dit maximum met de maximumsnelheden die samenhangen met de eigenschappen van de spoorbaan. Als spoorgerelateerde maxima per treintype variëren gaat de treinapparatuur natuurlijk uit van het maximum dat geldt voor de eigen trein. Door voor elk deel van het traject steeds de laagste maximumsnelheid te kiezen, berekent de treinapparatuur op simpele wijze het meest restrictieve snelheidsprofiel.
In de afbeelding geeft de dikke grijze lijn aan wat het meest restrictieve snelheidsprofiel is.
Dynamisch snelheidsprofiel.
Het meest restrictieve snelheidsprofiel houdt geen rekening met de lengte en de remweg van de trein. Daarom berekent de ERTMS-treinapparatuur continu en binnen strikte veiligheidsmarges hoe snel de trein mag rijden en vanaf welk punt de trein snelheid moet gaan verminderen. Als een trein het einde van de rijtoestemming nadert, neemt de berekende maximumsnelheid af, tot uiteindelijk 0 km/h aan het einde van de rijtoestemming. Dit is het dynamische snelheidsprofiel. Bij het berekenen van het dynamische snelheidsprofiel wordt onder andere, naast veiligheidsmarges, rekening gehouden met het remvermogen van de trein en hellingen in de spoorbaan. Een verhoging van de maximumsnelheid geldt pas als de trein het gebied waarvoor een lagere maximumsnelheid geldt in zijn geheel is gepasseerd. In de afbeelding is het dynamische snelheidsprofiel oranje aangegeven.
De treinapparatuur berekent meerdere dynamische snelheidsprofielen. Er is bijvoorbeeld een dynamisch snelheidsprofiel voor remopdrachten, voor waarschuwingen als remopdrachten niet of onvoldoende worden opgevolgd, en er is een dynamisch snelheidsprofiel voor het starten van remingrepen waarbij de trein tot stilstand wordt gebracht. Dit laatste dynamische snelheidsprofiel is het meest steil.
Driver machine interface.
Het ETCS-bedienscherm wordt de driver machine interface (DMI) genoemd. De DMI toont veel informatie. De seingeving is zichtbaar in de snelheidsklok, en de informatie over de trein­beïn­vloeding is daarmee geïnte­greerd. De DMI heeft ook een plannings­deel met informatie over het spoor voor de trein, zoals de helling en plaatsen waar de maximum­snelheid wijzigt. Het plannings­deel kan tot 32 kilometer vooruit kijken zodat de machinist of treinbestuurder vroegtijdig op de situatie op het spoor kan anticiperen.
Hier is de touchscreenversie afgebeeld. De DMI is in delen onderverdeeld. Naast de snelheidsklok en het planningsdeel is er direct onder de snelheidsklok ruimte voor aanvullende rij-informatie en daaronder tekstberichten. Onder het planningsdeel is er nog ruimte voor het weergeven van de tijd en de positie op het spoor. Bij de touchscreenversie staan alle bedieningsknoppen op het bedieningsscherm, waarvan de belangrijkste rechts op de DMI in een hoofdmenu zijn ondergebracht.
Snelheidsklok.
De snelheidsklok heeft een forse plaats links boven in de driver machine interface. Het toont de berekende maximumsnelheid aan de machinist of treinbestuurder. De driver machine interface geeft de maximumsnelheid die de ETCS-computer berekent aan met een band rond de snelheidsklok. De naald geeft de snelheid van de trein aan, zowel analoog (met de naald) als digitaal (het getal in de as van de naald).
De kleur van die naald en de band rond de snelheidsklok spelen een belangrijke rol bij de cabineseingeving, want de kleuren gelden als sein. De kleuren hebben de volgende betekenis:
Voor de treinbeïnvloeding worden twee extra kleuren van de naald en de band rond de snelheidsklok gebruikt:
Aanvullende rij-informatie.
Direct onder de snelheidsklok is ruimte voor aanvullende rij-informatie, aankondigingen en opdrachten. De gele hoorn betekent dat de machinist of treinbestuurder de tyfoon moet bedienen. Iets meer naar rechts is met een symbool aangegeven in welke modus het ERTMS staat. Een oog in een vierkant geeft aan dat de ETCS-treinapparatuur in de modus "full supervision" staat; dat is standaardmodus van de ETCS-treinapparatuur. Iets lager is ruimte voor aanvullende rij-informatie en voor aankondigingen, bijvoorbeeld de aankondiging van de nadering van het begin of het einde van het traject dat met ERTMS is beveiligd.
Tekstberichten.
Linksonder staan tekstberichten. Er kan door de tekstberichten gescrold worden. Nog verder naar links is er ruimte voor enkele symbolen, waarmee bijvoorbeeld aangegeven wordt of de verbinding met GSM–R werkt.
Planning.
De planning staat rechtsboven op de DMI. Het planningsdeel toont informatie over het traject juist voor de trein. Deze informatie is schematisch op schaal weergegeven. Van onderaf gezien is de schaal tussen de eerste en tweede horizontale lijn lineair, en daarboven logaritmisch. De afstand waarmee vooruit gekeken kan worden kan de machinist of treinbestuurder aanpassen van één tot tweeëndertig kilometer. In de afbeelding hiernaast wordt informatie over de komende acht kilometer getoond. Deze informatie sluit aan de afbeelding met de spoorsituatie en de snelheidsprofielen (na het kopje Rijtoestemming).
Linksonder in de planning is te zien dat de tyfoon bediend moet worden, wat ook al is aangegeven bij de informatie onder de snelheidsklok. Iets verder naar boven te zien dat de stroomafnemers neergelaten moeten worden, even verder mogen ze weer omhoog. De verticale balk geeft aan of de spoorlijn stijgt, daalt of vlak loopt. De lichte delen geven de vlakke delen aan en de stijgende delen inclusief stijgingspromillages aan, de donkere delen dalende delen inclusief dalingspromillage. De in breedte variërende lichtblauwe balk rechts daarvan geeft globale informatie over de toegelaten snelheden. Hoe breder de balk, hoe sneller gereden mag worden. Te zien is dat op het hoogste deel van de baan een snelheidsbeperking geldt.
De gele streep geeft aan vanaf waar geremd moet worden, in deze afbeelding over een kleine 600 meter. De driehoekjes in de lichtblauwe balk met de punt naar beneden markeren de plaatsen vanaf waar een lagere maximumsnelheid geldt. In deze afbeelding wordt over ruim een kilometer een maximumsnelheid van 100 km/h van kracht. De driehoekjes met de punt naar boven markeren vanaf welke plaatsen de snelheid verhoogd mag worden. De getallen erachter geven de maximumsnelheid aan die vanaf die plaats geldt, in km/h. De bovenste driehoek met de snelheid 0 km/h geeft aan dat de trein op die plaats stil moet staan. De breedte van het lichtblauwe vlak geeft een indicatie van de naderende verminderingen van de maximumsnelheid.
Positie en tijd.
Rechtsonder op de DMI is ruimte voor de positie van de trein, die wordt aangegeven in baankilometers. Ook de tijd is zichtbaar.
Menu.
Helemaal rechts is het menu van de DMI zichtbaar. Via de knop 'Data view' kan de machinist of treinbestuurder gegevens van de trein en van hemzelf, zoals zijn dienstnummer, invoeren.
ETCS-modi.
De ETCS-treinapparatuur kent meerdere modi. Naast de standaardmodus “FS” (full supervision) zijn er modi voor het rangeren en voor 'rijden op zicht', wat bijvoorbeeld wordt toegepast als de seingeving hapert of als treinen buiten een rangeeremplacement gekoppeld moeten worden. Ook zijn er modi voor fout- en opstartsituaties. De DMI (driver machine interface) laat de ETCS-modus zien met een symbool rechtsonder de snelheidsklok.
Baanapparatuur en treinapparatuur.
Het ETCS bestaat uit baanapparatuur en treinapparatuur.
Baanapparatuur.
De baanapparatuur van ETCS geeft rijtoestemmingen van de blok- en stationsbeveiligingen door aan de treinen.
Onderstaande tabel bevat een overzicht van de baanapparatuur.
Treinapparatuur.
ETCS-treinapparatuur biedt cabineseingeving treinbeïnvloeding.
ETCS-treinapparatuur is voor ERTMS niveaus 1 en 2 vrijwel gelijk. ERTMS niveau 3 kent extra ETCS-apparatuur. Voor treinen met ERTMS niveau 2 en 3 is naast ETCS-apparatuur ook GSM–R-apparatuur verplicht. Onderstaande tabel bevat een overzicht van de ETCS-treinapparatuur.

</doc>
<doc id="26130" url="https://nl.wikipedia.org/wiki?curid=26130" title="ETCS">
ETCS



</doc>
<doc id="26131" url="https://nl.wikipedia.org/wiki?curid=26131" title="Craniomandibulaire Dysfunctie">
Craniomandibulaire Dysfunctie



</doc>
<doc id="26132" url="https://nl.wikipedia.org/wiki?curid=26132" title="Temporomandibulaire Dysfunctie">
Temporomandibulaire Dysfunctie



</doc>
<doc id="26133" url="https://nl.wikipedia.org/wiki?curid=26133" title="TMD">
TMD



</doc>
<doc id="26134" url="https://nl.wikipedia.org/wiki?curid=26134" title="Tatamkhulu Afrika">
Tatamkhulu Afrika

Tatamkhulu Afrika (7 december 1920 — 23 december 2002) was een Zuid-Afrikaanse dichter en schrijver.
Tatamkhulu Afrika werd in Egypte geboren en is als kind in Zuid-Afrika aangekomen. Hij heeft gevochten in de Tweede Wereldoorlog en was een lid van de Umkhonto we Sizwe, de militaire tak van het ANC. 
Zijn eerste boek "Broken Earth" heeft hij geschreven toen hij nog maar zeventien jaar oud was, maar het duurde meer dan vijftig jaar voor zijn tweede werk "Nine Lives" verscheen. 
Hij is net na het verschijnen van zijn laatste boek, "Bitter Eden", overleden aan de gevolgen van een auto-ongeval.

</doc>
<doc id="26135" url="https://nl.wikipedia.org/wiki?curid=26135" title="Wunseradiel">
Wunseradiel



</doc>
<doc id="26138" url="https://nl.wikipedia.org/wiki?curid=26138" title="1344">
1344

Het jaar 1344 is het 44e jaar in de 14e eeuw volgens de christelijke jaartelling.

</doc>
<doc id="26139" url="https://nl.wikipedia.org/wiki?curid=26139" title="Brabant-Wallon">
Brabant-Wallon



</doc>
<doc id="26140" url="https://nl.wikipedia.org/wiki?curid=26140" title="1342">
1342

Het jaar 1342 is het 42e jaar in de 14e eeuw volgens de christelijke jaartelling.

</doc>
<doc id="26141" url="https://nl.wikipedia.org/wiki?curid=26141" title="Congres van Wenen">
Congres van Wenen

Het Congres van Wenen of Weens Congres is een reeks formele en informele bijeenkomsten van ruim 200 Europese regeringsleiders, hun diplomaten en andere belanghebbenden, die werd georganiseerd na de val van Napoleon in 1814 en 1815 met als doel een plan voor de Europese vrede op effectieve wijze gezamenlijk te regelen en vast te leggen. De meest invloedrijke deelnemers waren de overwinnende mogendheden: het koninkrijk Pruisen, Keizerrijk Oostenrijk, Keizerrijk Rusland en het Verenigd Koninkrijk. Het congres besloot onder meer over de kwestie van de naoorlogse grenzen, de invoering van grondwetten en de oprichting of opheffing van middelgrote staten.
Achtergronden.
Algemeen.
Na de Franse Revolutie en de periode van de napoleontische oorlogen, bestond Europa uit vele koninkrijken, vorstendommen en vrije steden en ontstond de behoefte aan een nieuwe staatkundige en politieke ordening in Europa. Binnen een periode van enkele decennia jaar waren de staatkundige verhoudingen grondig veranderd. Zo was het eeuwenoude Heilige Roomse Rijk opgedeeld en had Frankrijk de confederale gebieden van de Oostenrijkse Nederlanden en de Republiek der Zeven Verenigde Nederlanden geannexeerd, net als de Franstalige delen van Zwitserland en het gebied van Duitsland ten westen van de Rijn. Hoewel sommige conservatieve heersers, politici en diplomaten ernaar streefden de oude situatie inclusief grenzen zoveel mogelijk te herstellen, hun macht te behouden en liberale en democratische bewegingen zoveel mogelijk de kop in te drukken, zagen andere staatslieden de noodzaak in van een staatkundige vereenvoudiging van de machtsverdeling in Europa en een "sanering" van de wirwar aan feodale rechten die vaak terug te voeren waren op juridische overeenkomsten uit de middeleeuwen.
Napoleon had veel staatjes en staten samengevoegd en het veelal plaatselijke recht naar eigen inzichten vereenvoudigd en op nationaal niveau geharmoniseerd. Ook zijn invoering van een centrale administratie en van organisatorische eenheden als bijvoorbeeld de burgerlijke stand en het kadaster, wilde men over het algemeen handhaven. Dit waren vooral 'praktische' verbeteringen waar iedereen de waarde van kon inzien. De oorspronkelijke idealen van de Franse burgers en de Franse Revolutie, "Liberté, egalité et fraternité" (vrijheid, gelijkheid en broederschap), wilden veel leiders niet overnemen, omdat ze er van uitgingen dat dit hun aloude rechten en privileges zou kunnen aantasten.
Congres als organisatorisch raamwerk.
Het Congres was een idee van de Oostenrijkse kanselier Klemens von Metternich, die organisator en voorzitter was en daarom grote invloed kon uitoefenen op het verloop ervan. Het begon in september of oktober 1814 (de bronnen verschillen hierover) en eindigde in juni 1815 met het voorlezen van de besluiten. Dit Congres bestond niet uit een of enkele grote plenaire vergaderingen maar was een begrip dat Metternich gebruikte voor een organisatorisch kader waarbinnen mensen met verschillende belangen konden samenkomen, meningen en standpunten konden peilen, onderhandelingsruimte zoeken en discussiëren, met als gemeenschappelijk doel het ontwerpen van een plan voor de toekomst waarbij de grote staten elkaar in evenwicht zouden kunnen houden en deze de kleinere staten konden behoeden voor oorlog en armoede. Metternich werd bijgestaan door zijn rechterhand, de briljante schrijver en diplomaat Friedrich von Gentz, die verantwoordelijk was voor een goed verloop van de dagelijkse gang van zaken, voor verslaglegging van de openbare bijeenkomsten en voor ontwerp van de verdragsteksten.
Onderhandelingsposities.
De grote winnende staten hadden een goede onderhandelingspositie, verliezend Frankrijk een zwakkere en de vele kleine staatjes en vorstendommen stonden vaak letterlijk buitenspel bij de aftastende en verkennende gesprekken. Het ging uiteindelijk om macht en inkomen, over behoud of verlies van grondgebied en invloed. Het bijzondere aan dit congres was het bijeenkomen van heel veel politici en diplomaten met vertegenwoordigingsbevoegdheid in één stad, tijdens één bepaalde periode, wat de bijzondere mogelijkheid bood meningen, onderhandelingsposities en mogelijke oplossingen te inventariseren en mogelijke afspraken te bediscussiëren. In Nederland zou men dit in huidige bewoordingen misschien "polderen" noemen, maar dan op grote schaal en zonder vertegenwoordiging uit kerk en maatschappij of van maatschappelijke bewegingen als bijvoorbeeld vakbond of coöperatie. Veel diplomatiek voorbereidend werk werd op informele bijeenkomsten en tijdens een van de vele feestelijke programma's verricht. Tijdens dit congres kwamen twee grote tegenstellingen naar boven: het wederzijdse wantrouwen tussen het Verenigd Koninkrijk en Rusland, alsmede de rivaliteit tussen Pruisen en Oostenrijk. Daarbij trachtte het overwonnen Frankrijk opnieuw een rol op het eerste plan te spelen.
Dagelijkse gang van zaken.
Volgens de mening van Emmerich Joseph von Dalberg, een Duits diplomaat in Franse dienst, getuigde het Congres van een totale beginselloosheid en werden de zaken naar het einde toe steeds willekeuriger afgehandeld of afgedaan met instemmend geknik. Hij schreef: "Wij ronden nu de treurige zaken af; het resultaat van dit alles kon niet kleingeestiger zijn."
Het congres danst, maar komt niet vooruit.
De gezanten met hun entourage van raadgevers en beambten vormden een groot en divers gezelschap van enkele duizenden personen, waarbij de Oostenrijkers erop toezagen dat hun hoge gasten niets tekortkwamen tijdens hun verblijf in Wenen. De vele bals en partijen ontlokten Charles-Joseph van Ligne de opmerking:
In een brief aan de Franse staatsman Talleyrand van 1 november 1814 schreef Ligne:
Een aantal waarnemers van het Congres beklaagde zich over de heersende lamlendige mentaliteit. Velen waren ook onder de indruk van de tentoongespreide pracht en grandeur. De algemeen secretaris Friedrich von Gentz beschreef dit gebeuren beeldend in een brief van 27 september 1814 waarin hij de grote verscheidenheid van aanwezigen prijst, maar ook observeert dat er feitelijk nog weinig vooruitgang geboekt is:
De Pruisische veldmaarschalk Gebhard Leberecht von Blücher omschreef de onderhandelingen aldus:
Sommige historici zijn evenwel de mening toegedaan dat het Congres met al het feestgedruis ook zijn hoofddoel, namelijk een kader te scheppen voor een Europese vredesregeling, toch uiteindelijk gerealiseerd heeft. Tot aan de tijd van de Italiaanse en Duitse eenwording, ongeveer 40 jaar later rond 1860, waren er geen grote oorlogen meer in Europa en bleven de toen vastgestelde staatkundige grenzen vrijwel ongewijzigd. Met één markante uitzondering. De Belgische revolutie in 1830, met het daarop volgende Verdrag van Londen in 1839, had de oprichting van twee nieuwe staten tot gevolg: België en Luxemburg.
Uitgangspunten van het Congres.
Het steunde op vier pijlers:
Resultaten.
De ontsnapping eind februari 1815 van Napoleon van Elba en zijn opmars naar Parijs veranderde de politieke en militaire situatie, waardoor de urgentie om tot een afronding te komen zeer dringend werd. Congressecretaris Friedrich von Gentz werd gemaand een verslag van de handelingen van het congres op te stellen. Dit werd een slotakte van 121 artikelen, met alle congresbesluiten en overeenkomsten genomen vanaf de aanvang tot begin juni 1815. De slotakte was klaar op 8 juni en werd de dag daarop in de ontvangstzaal van de Hofburg van Wenen plechtig voorgelezen in aanwezigheid van alle partijen.
Agendapunten en besluiten die niet in de slotovereenkomst kwamen.
Op enkele uitzonderingen na, waaronder kardinaal Ercole Consalvi en de Spaanse vertegenwoordiger de Markies van Labrador, gaven alle gedelegeerden op 26 juni 1815 de goedkeurende handtekening. Kort nadat op 18 juni, Napoleon definitief was verslagen in de Slag bij Waterloo.
In aanvulling op deze slotakte werd op 20 november 1815 het Verdrag van Parijs ondertekend door de vijf grote mogendheden: Frankrijk, Oostenrijk, Rusland, het Verenigd Koninkrijk en Pruisen.
Diversen.
Andere opvallende punten waren:
Nasleep en gevolgen.
Na het congres kwam Europa tot rust. Het Weense Congres bracht het Concert van Europa voort, een internationale politieke doctrine die de nadruk legde op het handhaven van politieke grenzen, het machtsevenwicht en het respecteren van invloedssferen. Het leidde het buitenlands beleid van de landen van Europa tot het uitbreken van de Eerste Wereldoorlog in 1914.
De nieuw ingerichte orde zou echter niet voor onbeperkte tijd volledig stand houden. De ideeën van de Franse Revolutie, gevoed door de Verlichting, hadden overal wortel geschoten en leidden van binnenuit, vanaf de basis van de burgers tot staatkundige veranderingen. De ontbinding van het Osmaanse Rijk werd erdoor bevorderd, omdat de Franse ideeën in de Osmaanse gebieden Servië, Griekenland en Roemenië bij de bevolking aankwamen. Voor Oostenrijk gold hetzelfde. Het Verenigd Koninkrijk der Nederlanden viel in 1830 uiteen, terwijl in Servië opstanden uitbraken. Dit vormde de eerste barsten in de nieuwe constellatie. Liberale revoluties in 1830 en vooral in het revolutiejaar 1848 hadden in heel Europa grote gevolgen. Uiteindelijk zouden de Bourbons plaats maken voor het Tweede Franse Keizerrijk. Omstreeks 1860 kwam er een Italiaanse eenheidsstaat tot stand. De Duitse Bond hield het uit tot 1866, maar Pruisen bleek in Noord-Duitsland zo dominant te zijn, dat het de keten van gebeurtenissen in kon zetten die leidden tot de oprichting van het Duitse Keizerrijk in 1871.
Het Weens Congres was verder een poging om een status quo tussen vier grote Europese staten (de overwinnaars van Napoleon) vast te leggen. Dit leidde ertoe dat de expansiedrang van Britten, Fransen en andere Europese landen zich zou richten op de kolonisering van Afrika en Azië (zie Imperialisme). Dit was ook zo met het eengemaakte Duitsland na 1871, dat 1885 in de geest van het Weense Congres en het 'Concert van Europa' de Koloniale Conferentie van Berlijn organiseerde om tot een ordentelijke verdeling van het Afrikaanse continent te komen.

</doc>
<doc id="26142" url="https://nl.wikipedia.org/wiki?curid=26142" title="Tjechoslowakije">
Tjechoslowakije



</doc>
<doc id="26143" url="https://nl.wikipedia.org/wiki?curid=26143" title="1341">
1341

Het jaar 1341 is het 41e jaar in de 14e eeuw volgens de christelijke jaartelling.

</doc>
<doc id="26144" url="https://nl.wikipedia.org/wiki?curid=26144" title="1339">
1339

Het jaar 1339 is het 39e jaar in de 14e eeuw volgens de christelijke jaartelling.

</doc>
<doc id="26145" url="https://nl.wikipedia.org/wiki?curid=26145" title="1338">
1338

Het jaar 1338 is het 38e jaar in de 14e eeuw volgens de christelijke jaartelling.
Gebeurtenissen.
Évreux.

</doc>
<doc id="26146" url="https://nl.wikipedia.org/wiki?curid=26146" title="Huis Grimaldi">
Huis Grimaldi

Het huis Grimaldi is het vorstenhuis dat Monaco regeert. De geschiedenis van het vorstenhuis gaat terug tot 8 januari 1297, toen François Grimaldi – oorspronkelijk afkomstig uit de buurt van Genua – de macht greep op het fort van Monaco. Het 700-jarig bestaan van het huis Grimaldi is in het herdenkingsjaar, 1997 groots gevierd op de rots van Monaco. 
In 1304 streed Reinier I van Monaco met de koning van Frankrijk voor de verdediging van Zierikzee tegen de Vlamingen die twee jaar eerder de koning hadden verslagen in de Guldensporenslag.
In 1731 overleed Anton I, die zes dochters had. De naam Grimaldi werd echter gebruikt bij de kinderen van zijn dochter Louise; zij was slechts ruim 10 maanden vorstin van Monaco en gehuwd met Jacobus Frans Leonore de Goyon Matignon. Jacobus nam die taak voor ruim twee jaar over om die vervolgens op hun zoon Honorius III van Monaco over te dragen.
De huidige heerser van Monaco is prins Albert II van Monaco, zoon van Reinier III van Monaco en de Amerikaanse actrice Grace Kelly ("prinses Gracia van Monaco"). Prins Reinier III van Monaco werd geboren als zoon van prinses Charlotte van Monaco en Pierre de Polignac. Omdat zijn moeder haar recht op de troon in 1944 aan hem had afgestaan, volgde Reinier op 9 mei 1949 zijn grootvader Lodewijk II op als vorst van Monaco. Bij gebrek aan een mannelijke opvolger liep de dynastie dus verder via de vrouwelijke lijn. Reinier mocht zich sinds 1949 Grimaldi noemen.
Trivia.
Voor het Prinselijk paleis van Monaco staat een beeld van Kees Verkade, "Malizia" genaamd. Het is het beeld van een monnik met onder zijn pij een zwaard. Verkade kreeg de opdracht voor dit beeld in verband met het feit dat Monaco in 1997 700 jaar werd geregeerd door de familie Grimaldi.

</doc>
<doc id="26147" url="https://nl.wikipedia.org/wiki?curid=26147" title="1336">
1336

Het jaar 1336 is het 36e jaar in de 14e eeuw volgens de christelijke jaartelling.

</doc>
<doc id="26148" url="https://nl.wikipedia.org/wiki?curid=26148" title="Infraroodspectrum">
Infraroodspectrum



</doc>
<doc id="26149" url="https://nl.wikipedia.org/wiki?curid=26149" title="Lambiek">
Lambiek



</doc>
<doc id="26150" url="https://nl.wikipedia.org/wiki?curid=26150" title="Deuterocanoniek">
Deuterocanoniek



</doc>
<doc id="26151" url="https://nl.wikipedia.org/wiki?curid=26151" title="Evergreen (lied)">
Evergreen (lied)

Een evergreen is een lied dat door de jaren heen zijn populariteit behoudt.
Het Engelse woord "evergreen" duidt onder andere bomen zoals naaldbomen en hulst, die het hele jaar door, dus ook in de winter, groen blijven. Het wordt door Engelstaligen echter niet in de betekenis van langdurig populaire liedjes gebruikt.
De meeste popliederen zijn tijdelijk populair, daarna worden ze nauwelijks nog op de radio gehoord. Sommige liederen worden evergreens doordat ze onlosmakelijk verbonden zijn geraakt met jaarlijks terugkerende feestdagen, zoals "(I'm dreaming of a) White Christmas" van Bing Crosby, "Happy New Year" van ABBA en in Nederland "Sinterklaas, wie kent hem niet" van Het Goede Doel.

</doc>
<doc id="26152" url="https://nl.wikipedia.org/wiki?curid=26152" title="Turks fruit (snoepgoed)">
Turks fruit (snoepgoed)

Turks fruit (Turks: "lokum", Grieks: Λουκούμι – "loukoumi", Engels: "Turkish delight") is een zoete lekkernij die veel in Turkije, Cyprus en in Balkanlanden wordt gegeten. Dit snoepgoed bestaat uit blokjes in verschillende kleuren en smaken gemaakt van een gelei van suiker en zetmeel. Turks fruit wordt tevens als nagerecht gegeten.
Als smaakmaker worden ingrediënten als fruit, fruitschillen, honing, rozenwater, mastiek, kaneel, kokos en munt gebruikt. Soms worden er noten (hazelnoot, amandelen, kokos, pistache) of dadels in verwerkt. Om te voorkomen dat de blokjes aan elkaar kleven worden ze bedekt met poedersuiker. Er bestaan ook varianten waarbij de snoepjes uit verschillende laagjes bestaan die om elkaar heen opgerold zijn of waarbij een extra laagje van bijvoorbeeld gedroogd fruit om het blokje heen gedraaid is.
De oorsprong van deze lekkernij ligt waarschijnlijk in Turkije of Iran waar het al in de 18e eeuw gemaakt werd. Het snoepgoed kreeg bekendheid toen Hacı Bekir in 1777 in Istanboel een snoepwinkel begon. Hij deed dit nadat hij tijdens de Hadj (de pelgrimstocht naar Mekka) geïnspireerd was geraakt door het snoep dat hij op zijn reis was tegengekomen. De winkel, die beroemd is geworden, bestaat nog steeds en hier beweert men dat dit de geboorteplek van het Turks fruit is. Dit wordt echter door historici betwijfeld.

</doc>
<doc id="26153" url="https://nl.wikipedia.org/wiki?curid=26153" title="Lokum">
Lokum



</doc>
<doc id="26154" url="https://nl.wikipedia.org/wiki?curid=26154" title="Loukoumia">
Loukoumia



</doc>
<doc id="26155" url="https://nl.wikipedia.org/wiki?curid=26155" title="Rijksweg 28">
Rijksweg 28

 
 
 
 
 
 
 
 
 
 
 
 
 
 
 
Rijksweg A28 is een rijksweg en autosnelweg in Nederland die loopt van Utrecht (nabij A27) naar Groningen (knooppunt Julianaplein).
Route en knooppunten.
Even na het begin van de snelweg in Utrecht kruist de A28 bij knooppunt Rijnsweerd de A27 (ring Utrecht).
Bij knooppunt Hoevelaken (Amersfoort) kruist de A28 de A1. Van Harderwijk tot aan Wezep loopt de weg langs de noordrand van de Veluwe.
Bij knooppunt Hattemerbroek, even ten zuiden van Zwolle, kruist de A28 de A50/N50. Even verderop ligt de brug over de IJssel.
Bij knooppunt Lankhorst, tussen Staphorst en Meppel, sluit de A32 van/naar Leeuwarden aan. Op de rijbaan van A28 in zuidelijke richting was tot september 2009 geen toegang tot de A32 mogelijk. Sindsdien kan verkeer vanuit Hoogeveen richting Leeuwarden (en vice versa) ook knooppunt Lankhorst gebruiken.
Bij knooppunt Hoogeveen gaat de rechtdoorgaande snelweg in oostelijke richting als A37 verder naar de Duitse grens. De A28 neemt vanaf dit knooppunt de in noordelijke richting gaande weg over van de N48.
Tussen aansluitingen Pesse en Dwingeloo loopt de weg langs het Nationaal Park Dwingelderveld.
Bij knooppunt Assen sluit de N33 van/naar Veendam aan.
Bij knooppunt De Punt sluit de N34 van/naar Gieten aan.
Bij knooppunt Julianaplein eindigt de A28 bij de A7/N7. Knooppunt Julianaplein is een gelijkvloerse kruising met stoplichten, het knooppunt wordt aangepakt.
Van knooppunt Rijnsweerd tot knooppunt Hoevelaken is de A28 onderdeel van de E30; van knooppunt Hoevelaken tot knooppunt Julianaplein is de A28 onderdeel van de E232.
De A28 is de eerste autosnelweg die in de provincie Drenthe is aangelegd.
Knelpunten.
De voornaamste knelpunten op de A28 liggen bij Hoevelaken en bij Zwolle. In de ochtendspits staat er bij Amersfoort regelmatig een file die begint bij Nijkerk en die kan doorlopen tot de aansluiting Den Dolder. Eveneens in de ochtend loopt het meestal voor Zwolle vast tussen knooppunt Lankhorst en Nieuwleusen. Het tracé door Zwolle stroomt 's ochtends goed door sinds de aanleg van een spitsstrook in 2005. Dit heeft er echter wel toe geleid dat de file nu is verplaatst naar vóór Zwolle. Nu staat er dagelijks tussen de afrit Nieuwleusen (N377) de afrit Ommen (N340) een file. De andere kant op staat er vaak ook een file tussen knooppunt Hattemerbroek en de afrit Nieuwleusen. Om de knelpunten bij Zwolle verder weg te nemen is Rijkswaterstaat in 2010 gestart met het verbreden van de A28 tussen knooppunt Hattemerbroek en de spitsstrook door Zwolle. Ook aan de noordzijde van Zwolle, tussen het einde van de spitsstrook en knooppunt Lankhorst, wordt de weg verbreed naar 2 keer 3 rijstroken. Bij het Julianaplein in Groningen staat het verkeer 's ochtends ook steeds vaker stil doordat dit knooppunt wordt geregeld door verkeerslichten. Op dit moment wordt het Julianaplein omgebouwd tot een ongelijkvloers knooppunt.
In 2011 begon Rijkswaterstaat met groot onderhoud aan de A28 tussen Utrecht en Amersfoort. Het asfalt werd vernieuwd, vangrails werden vervangen en viaducten werden gerenoveerd. Tegelijkertijd maakte Rijkswaterstaat de weg geschikt voor 3 rijstroken per richting tussen Utrecht en Maarn, die in 2012 werden geopend. Vanaf Maarn gaat het over 2x2 rijstroken + spitsstrook. Dit zal echter geen permanente oplossing worden, aangezien het verkeersaanbod hier om 3 rijstroken vraagt.
In de avondspits ontstaan meestal problemen tussen Utrecht en knooppunt Hoevelaken.
Aan de weg gelegen plaatsen.
De grootste plaatsen aan de A28 zijn Utrecht, Zeist, Leusden, Amersfoort, Nijkerk, Harderwijk, Zwolle, Hoogeveen, Assen en Groningen.
Bijzonderheden.
Afrit 1.
Er bestaat geen afrit 1 op deze snelweg. Er was een afrit 3 gepland bij Zeist-West. Deze afrit is er niet gekomen. Deze afrit had kunnen zorgen voor een omnummering van de A28 van de huidige afrit 3 (Den Dolder) tot de Waterlinieweg.
Overhangend geluidsscherm.
Bij Zeist is een 1,6 kilometer lang geluidsscherm langs de A28 geplaatst met een 'luifel' boven het wegdek. Deze bijzondere constructie is in 1985 gereedgekomen. In de jaren negentig is een vergelijkbaar geluidsscherm, maar dan van acrylaat, bij Dordrecht gebouwd langs de A16.
Niet afgemaakt trompetknooppunt Zeist-West.
Tussen Zeist-West en knooppunt Rijnsweerd is een viaduct en niet afgemaakt trompetknooppunt te vinden voor een niet gerealiseerde provinciale weg. Op satellietfoto's zijn de contouren van het geplande knooppunt nog zichtbaar. Plannen voor deze provinciale weg dateren uit 1968, dezelfde periode waarin dit tracé van de A28 werd aangelegd. Voorbereidende werkzaamheden voor het knooppunt werden daarom al opgenomen in de aanleg. De plannen voor de weg werden uiteindelijk in 1997 geannuleerd. Het viaduct functioneert nu als wildpassage.
Ecoducten.
Op de A28 zijn vier ecoducten over de weg gebouwd:
Trivia.
In de jaren zestig en zeventig stond rijksweg 28 bekend onder zijn Europese wegnummer, in die tijd E35. Hierop werd een liedje gemaakt door zanger Roek Williams, genaamd "E35". Het Europese wegnummer van rijksweg 28 is sindsdien gewijzigd.

</doc>
<doc id="26156" url="https://nl.wikipedia.org/wiki?curid=26156" title="Alan Greenspan">
Alan Greenspan

Alan Greenspan (New York, 6 maart 1926) is een Amerikaans econoom en was van 11 augustus 1987 tot en met 31 januari 2006 voorzitter van het Federal Reserve System (de "Fed") en van de "Federal Open Market Committee".
Biografie.
Greenspan is van Joods-Hongaarse afkomst, oorspronkelijk heette de familie Grünspan, deze naam is veramerikaniseerd tot Greenspan. Greenspan groeide op in de wijk "Washington Heights" in de stad New York. Zijn vader werkte op de beurs en zijn moeder in de detailhandel. Hoewel hij al op jonge leeftijd een talent voor getallen bleek te hebben, ging hij na de middelbare school muziek studeren aan de Juilliard School. Zijn eerste echte baan was als klarinet- en saxofoonspeler in een swingband.
Op negentienjarige leeftijd schreef Greenspan zich in als economiestudent aan New York University, waar hij in 1948 een bachelor-graad haalde (summa cum laude) en in 1950 een mastergraad. Verdere studie, aan Columbia-universiteit, moest hij begin jaren 50 afbreken wegens geldproblemen. In 1977 kreeg hij van New York University een doctorsgraad, echter zijn proefschrift was niet beschikbaar op de universiteit, en was verwijderd op verzoek van Greenspan. Tijdschrift Barron's heeft later echter een exemplaar kunnen bemachtigen en beschreven.
In de jaren 50 werd Greenspan lid van Ayn Rands kring van volgelingen, ironisch genoeg genaamd 'The Collective', waar onder andere ook Leonard Peikoff, Nathaniel Branden, Barbara Branden en Murray Rothbard deel van uit maakten. Hierin bediscussieerden zij Rand's Objectivisme, en lazen zij schetsen van haar nog te publiceren boek 'Atlas Shrugged'. The Collective was een broedplaats van de ideeën achter het neo-liberalisme en Greenspan zou tot het einde van haar leven bevriend blijven met Rand. Opvallend genoeg gaf Greenspan na de crisis van 2008 toe dat er fouten zaten in de ideeën van Rand, waar hij zijn hele carrière in geloofd en naar gehandeld had.
Van 1954 tot 1974 en van 1977 tot 1987 was Greenspan "Chairman" en "President" van Townsend-Greenspan &amp; Co., een economisch adviesbureau dat hij in New York oprichtte met William Townsend. In 1987 werd het gesloten vanwege zijn overstap naar "The Fed". Greenspan bekleedde en bekleedt nog talloze andere functies, zowel in het bedrijfsleven (onder meer bij Alcoa, JP Morgan en Mobil) als bij de overheid.
Greenspan werkte voor Nixon tijdens diens verkiezingscampagne in 1968 en was onder Ford van 1974 tot 1977 voorzitter van diens economische adviesraad. Op 11 augustus 1987, onder Reagan, volgde hij Paul Volcker op en begon hij aan zijn eerste termijn als voorzitter van "The Fed". Op 20 juni 2000 ging zijn vierde termijn in (een record), die op 20 juni 2004 afliep. Zijn vijfde termijn maakte hij niet meer af, hij werd begin 2006 opgevolgd door Ben Bernanke. Hij is bijna 19 jaar voorzitter van "The Fed" geweest.
Greenspan ontving eredoctoraten van de universiteiten van Yale, Harvard, Pennsylvania, Leuven, Notre Dame, Wake Forest en Colgate. In 2001 en 2002 werd hij benoemd tot respectievelijk "Commandeur de la Légion d’honneur" en "Knight Commander of the British Empire".
In april 1997 trouwde Greenspan met zijn tweede vrouw, Andrea Mitchell, journaliste bij NBC. Hij houdt van tennis, de boeken van Ayn Rand en klassieke muziek. Naar verluidt schrijft hij al zijn speeches in bad.
Economische visie en de Kredietcrisis.
Greenspan was gedurende zijn carrière een sterk voorstander van de vrijemarkteconomie en een voorvechter van het zelfregulerend vermogen van de financiële markten. Zijn als objectivistisch gekarakteriseerde visie werd onder meer beïnvloed door de schrijfster Ayn Rand (auteur van onder andere "Capitalism: the Unknown Ideal" (1966)). Direct na zijn aantreden kreeg hij te maken met de zogenaamde "savings-and-loans" crisis en de val van de beurs bekend als Zwarte Maandag (19 oktober 1987).
Na de aanslagen van 11 september 2001 verlaagde "The Fed", geconfronteerd met een dreigende recessie het voornaamste rentetarief tot een laagterecord van 1%. Mede hierdoor verlaagden hypotheekbanken hun voorwaarden en werden Amerikanen die het voordien niet konden betalen, aangemoedigd een huis te kopen. Nog in 2004 stelde Greenspan toekomstige huizenbezitters gerust over het nemen van een hypotheek met variabele rente (zogenaamde ARMs), terwijl de eerste tekenen van oververhitting zich al aandienden. In een speech in mei 2005 zei hij: "private regulation generally has proved far better at constraining excessive risk-taking than has government regulation." ("regulering door de private sector is in het algemeen een veel beter middel gebleken om excessieve risico's te beperken dan regulering door de overheid"). Reeds op 26 februari 2007 voorspelde hij voor de USA een mogelijke recessie aan het eind van 2007 of iets later.
Na de mondiale ineenstorting van het financiële systeem vanaf september 2008 voelde Greenspan zich echter genoodzaakt terug te komen op zijn standpunt voor zelfregulering dat hij gedurende zijn lange periode als Fed-voorzitter had verdedigd. Voor een onderzoekscommissie van het Huis van Afgevaardigden dat de "subprime crisis" onderzoekt, zei hij dat het model zoals hij dat van de wereld geschetst had, tekortkomingen vertoonde. In zijn model ging hij ervan uit dat mensen voor het belang van een bedrijf zouden gaan en niet voor hun eigenbelang. Ook verklaarde hij dat de gevolgen veel ernstiger waren dan hij had kunnen voorspellen en gaf toe dat strengere regulering van bovenaf de enige oplossing was.
John B. Taylor, bekend van de Taylor rule, heeft Greenspan beschuldigd van het creëren van de kredietcrisis. Volgens hem heeft Greenspan tijdens zijn voorzitterschap de rente te lang te laag gehouden, waardoor een kunstmatige hausse (zeepbel) werd veroorzaakt. Toen Greenspan de rente weer liet stijgen, knapte de zeepbel resulterend in de kredietcrisis.
Trivia.
Greenspan omschreef zijn eigen communicatiestijl als volgt: "If I seem unduly clear to you, you must have misunderstood what I said." Vrij vertaald: "Mocht u de indruk hebben dat ik een erg duidelijke uitspraak doe, dan heeft u mij niet goed begrepen."

</doc>
<doc id="26157" url="https://nl.wikipedia.org/wiki?curid=26157" title="Martinitoren">
Martinitoren

De Martinitoren, staande aan de Grote Markt, is met zijn 96,8 meter de hoogste toren van de stad Groningen. De toren hoort bij de Martinikerk. Voor de "stadjers", de inwoners van de stad, heeft de toren de bijnaam "d' Olle Grieze", Gronings voor "de oude grijze".
Geschiedenis.
Eerste en tweede toren.
De huidige Martinitoren had twee voorgangers. In de 13e eeuw werd de eerste toren gebouwd. Deze was ongeveer 30 meter hoog en geheel in romanogotische stijl. Op het 13e-eeuwse stadszegel van Groningen staat een afbeelding van de toren. Deze stond oorspronkelijk ten westen van de kerk, maar was door de verlenging van de noordelijke en zuidelijke zijbeuken van de Martinikerk naar het westen inpandig geworden. De toren had een piramidevormig tentdak en twee rondbogige galmgaten. Door een blikseminslag in 1408 werd deze toren vernietigd. Vanaf 1430 werd de kerk uitgebreid in gotische stijl, waarbij in 1452 ook begonnen werd aan de bouw van een tweede toren van ongeveer 45 meter hoog, die deels van steen en deels van hout was. De kerkmuren werden in 1461 tegen de toren opgetrokken. Op de dinsdag na Pasen in 1465 woedde een grote brand in de toren als gevolg van een 'groet donder ende blyxem', aldus de kroniek van Sicke Benninghe. Mogelijk als gevolg hiervan stortte in 1468 de toren in en daarmee ook alle aanbouwen rondom.
Bouw van de derde toren.
Na de instorting werden plannen voor een nieuwe toren gemaakt. Er werd besloten om de toren niet weer inpandig te maken, maar aan westzijde van de kerk te herbouwen. De toren werd gebouwd uit blokken Bentheimer zandsteen en de bovenbouw en spits van hout. Naar verluidt heeft de toren een fundering van drie meter diep. In 1469 startte de bouw van deze toren die de groeiende macht van de stad Groningen in de Ommelanden moest uitstralen. Geopperd is wel dat de toren een kopie moest vormen van de Domtoren om de (grens van de) macht van het Bisdom Utrecht te benadrukken, maar Groningen had zich daar toen al grotendeels los van gemaakt. Wel kan het als een afspiegeling van deze toren worden gezien. Hoelang de bouw van deze toren duurde is onbekend. Omdat Ubbo Emmius in zijn werk uit 1499 bij het jaar 1482 spreekt over een 'geweldige torenbouw die in de stad ver uitsteekt boven de Maartenskerk', wordt wel gesteld dat de toren toen al voltooid moet zijn. Dit lijkt echter een onmogelijk snelle periode, daar de bouw van de Domtoren bijvoorbeeld ruim 60 jaar duurde en er bovendien stadsrekeningen uit de 16e eeuw bestaan die met de bouw van de toren te maken hebben. Van der Werff acht het mogelijk dat men toen echter al wel gevorderd was tot de tweede trans, hetgeen hij ook al een flinke prestatie acht voor die tijd. Een ander jaar dat wordt genoemd is 1548. Dit jaar wordt genoemd in de levensbeschrijving van de 16e-eeuwse burgemeester Willem Wicheringe, die zou zijn geboren bij de eerstesteenlegging in 1469 en zou zijn gestorven in 1548, toen de weerhaan zou zijn geplaatst. De torenbouw zou dan 79 jaar hebben geduurd. Volgens kroniekschrijver Johan Rengers van Ten Post werd de toren voltooid in 1553 (84 jaar) en volgens kroniekschrijver Abel Eppens (tho Equart) was de bouw in 1545 (het jaar dat een licht aangeschoten torenwachter van de toren viel en overleed) nog niet gevorderd tot de derde trans en werd de toren in 1554 voltooid (85 jaar). Dit laatste jaar wordt op basis van bouwhistorisch onderzoek als meest aannemelijke jaar geacht voor de voltooiing van de torenspits.
De hoogte van deze derde toren is altijd onderwerp van discussie geweest. Zeker is dat de toren hoger was dan de huidige toren. Volgens een hardnekkige maar onmogelijke mythe zou de toren zelfs 127 meter hoog geweest zijn en daarmee hoger dan de Domtoren (112 meter). Bouwmeester Cornelis Peters maakte als eerste een gotische reconstructie van de toren. In een artikel in de Groningsche Volksalmanak van 1904 ging hij uit van een voltooiing in 1482 en van drie transen met daarop twee stenen verdiepingen en een houten spits met kruis en windvaan die reikte tot ongeveer 118 meter. In een dissertatie van Engelbert Hendrik ter Kuile uit 1929 werd deze reconstructie echter bestreden: Volgens hem was de toren pas in 1554 voltooid (lezing van Abel Eppens) en had de toren boven op de drie stenen transen twee houten verdiepingen met daarbovenop een renaissancistische peervormige bekroning. De toren staat weergegeven op de vogelvluchtkaart van de stad Groningen van Braun en Hoogenberg uit de "Civitates orbis terrarum" deel 2 uit ca. 1575 en volgens Ter Kuile was de tekening op deze kaart 'opmerkelijk nauwkeurig'. Volgens Van der Werff (2003) was de toren volgens overlevering in elk geval meer dan 100 meter hoog. Volgens Westra zou de hoogte ongeveer 102 meter geweest zijn.
Brand en herstel.
Door het (buiten het weten van de stadsmagistraten om) ontsteken van brandende pektonnen op de derde trans, uit vreugde na het vertrek van de Spaanse en met name de gehate Waalse troepen in 1577 (in het kader van de Pacificatie van Gent), vatte het bouwwerk vlam en stortte de toren gedeeltelijk in. Volgens Abel Eppens stortten daarbij de 17 beiaardklokken met donderend geraas naar beneden. Er bleef een hoogte van 69 meter bewaard. De geschonden toren staat afgebeeld op een kaart van de stad Groningen van Nicolaes van Geelkercken uit 1616. Er was al direct in 1577 besloten tot herstel, maar door de woelingen van de Tachtigjarige Oorlog duurde het nog tot 1627 alvorens de toren kon worden hersteld. De nieuwe toren kreeg een hoogte van 96,8 meter. Het grondvlak ligt op 6,80 m boven NAP. De eerste en tweede trans reiken samen tot 40 meter, de derde tot 55 meter en de vierde tot 68 meter. Daarboven werd een opengewerkte kroon geplaatst met kruis en windvaan. Vermoedelijk werd deze verbouwing tot de huidige uitstraling overzien door de Groningse stadsbouwmeester Garwer Peters. Van der Werff acht de hierboven vermelde reconstructie van Ter Kuile de meest waarschijnlijke en vermoedt dan ook dat de nieuwe torenbekroning geïnspireerd geweest is op die van de oude toren zoals gedacht door Ter Kuile. De bekroning van de toren lijkt te zijn geïnspireerd op de 17e-eeuwse Hollandse bouwkunst, zoals ook veel werd toegepast in Amsterdam en Haarlem.
Latere geschiedenis.
Later is de toren nog meerdere malen beschadigd geraakt door natuurgeweld en diverse oorlogen. De torenspits is nog eens door blikseminslag getroffen in onder meer 1822. Uit dat jaar dateert ook de windvaan op de toren in de vorm van een paard. Sinds 1838 heeft de toren een bliksemafleider. In 1888 werd tijdens een discussie over de (zoveelste) restauratie van de toren tijdens een gemeenteraadsvergadering gediscussieerd over het herstellen of slopen van de Martinitoren, maar werd toch besloten tot restauratie.
In de jaren 1930 was de staat van de toren echter alweer zo slecht dat deze op instorten stond. In 1936 begon daarom een ingrijpende restauratie. In 1938, nadat ernstige scheuren waren ontdekt die de toren in gevaar brachten, werd een plint van gewapend beton om de toren gelegd. Ook de drie hoge doorgangen onder de toren werden toen grotendeels dichtgezet ter versteviging van de constructie. Boven de ingang aan de westzijde zijn vervolgens drie beelden van Willem Valk aangebracht. Zij stellen personen voor die verbonden zijn met de geschiedenis van Groningen: de blinde Bernlef, Sint Martinus en Rudolf Agricola.
De toren overleefde de Tweede Wereldoorlog redelijk ongeschonden. Hoewel de Duitsers in voorbereiding op de strijd om de stad in 1945 de toren op wilden blazen omdat er zich al vanaf het begin van de oorlog op ongeveer 60 meter hoogte een luisterpost voor geallieerde vliegtuigen in bevond, wist de opzichter van de restauratie van de toren hen op andere gedachten te brengen. Afgezien van enkele treffers op 80 en 90 meter hoogte, bleef de toren in tegenstelling tot bijvoorbeeld de Martinitoren van Doesburg grotendeels ongeschonden. In een van de klokken is nog altijd een kogelgat te zien, ontstaan bij de bevrijding van Groningen aan het einde van de Tweede Wereldoorlog. Ook enkele beschadigingen in het muurvlak zijn niet ongedaan gemaakt.
Nadat er kort achter elkaar drie mensen waren omgekomen door een val vanaf de toren is begin 21e eeuw gezocht naar mogelijkheden om de veiligheid van de toren te vergroten om hiermee de kans op ongelukken en zelfdodingen te verkleinen. De doorgangen onder de toren werden reeds in 2001 met hekwerken afgesloten. Vervolgens werd ook een hekwerk geplaatst op de eerste torenomgang (trans). De andere transen zijn definitief afgesloten voor publiek.
De Martinitoren is sinds 1798 (volledige scheiding van kerk en staat) eigendom van de burgerlijke gemeente. De toren had destijds al de functie van uitkijktoren (onder meer alarmering bij brand). De laatste torenwachter/brandwacht heeft dienstgedaan tot 1921.
De luidklokken.
In de Martinitoren hangt een gelui bestaande uit twaalf klokken, het grootste in Nederland na dat van de Domtoren in Utrecht.
Drie grote klokken zijn in 1577 en 1578 gegoten door Hendrick van Trier. De grootste, met een gewicht van 7850 kg en een diameter van 2,23 meter, wordt de Salvator genoemd, Latijn voor 'Verlosser'. De andere twee, de grote en de kleine Borgerklok ('burgerklok'), wegen respectievelijk 4200 en 3400 kg.
Eeuwenlang hebben deze klokken vreugde en leed, oorlog en vrede aangekondigd. Na een malaria-epidemie in 1826 (Groninger ziekte) werd het dagelijks luiden van de klokken afgeschaft. Sinds 11 november 1982 luidt het Groninger Klokkenluiders Gilde (GKG) iedere zondag en op bijzondere dagen met de hand de klokken.
In 1994 werd – op initiatief van het toenmalige bestuur van het GKG – een nieuwe klok geïnstalleerd, de Kromstaart, genoemd naar een zilveren munt die in Groningen in gebruik was van de veertiende tot de achttiende eeuw. Deze op een na grootste klok weegt 5550 kg en heeft een doorsnede van ongeveer twee meter. Op deze klok staat het volgende rijm:
In 1994 werden – eveneens op instigatie van het bestuur van het GKG – ook de vier klokken van het Nieuwe Stadhuis, een gebouw uit de jaren vijftig dat toen gesloopt werd, overgeplaatst naar de toren. Deze klokken werden wel, om bij de andere te passen qua klankkleur en toonhoogte, bijgeslepen tot het zgn. Van Trier-profiel. Ten slotte, om het oorspronkelijke gelui van de Martinikerk te completeren, werden in 1995 vier klokken gegoten door de Koninklijke Klokkengieterij Eijsbouts in Asten.
Vlak bij het galmgat aan zuidzijde hangt nog een historische dertiende klok, de zogenaamde Ruimstraatklok van 900 kg. Deze valt echter buiten het gelui omdat de stemming niet bij de overige klokken past. Deze Ruimstraatklok of in de volksmond Bierklok werd vroeger geluid om aan te geven dat kasteleins niet meer mochten schenken en mensen naar huis moesten gaan. Tijdens de Coronacrisis van 2020 werd de ruimstraatklok geluid op zondagen dat geen dienst kon worden gehouden. Vanaf het ingaan van de avondklok in januari 2021 werd deze klok elke avond van 20.30 uur tot 20.40 uur geluid.
De beiaard.
De beiaard van de Martinitoren is in 1662/63 gegoten door de befaamde klokkengieters Pieter en François Hemony en besloeg oorspronkelijk drie octaven (32 klokken). Bij een restauratie en uitbreiding in 1984 voegde men vijf discantklokjes en twee grote klokken toe die ook de uur- en halfuurslag doen klinken, alle gegoten door de Koninklijke Klokkengieterij Eijsbouts in Asten. Thans omvat de beiaard vier octaven en 49 klokken, waarvan er nog dertig van de gebroeders Hemony zijn.

</doc>
<doc id="26159" url="https://nl.wikipedia.org/wiki?curid=26159" title="Mozilla Thunderbird">
Mozilla Thunderbird

Mozilla Thunderbird, of kortweg Thunderbird, is een opensource-e-mailclient ontwikkeld door het Mozilla-project. Net als de webbrowser Mozilla Firefox heeft Thunderbird als doel een snel, functioneel en krachtig programma te zijn, zonder een overmaat aan toeters en bellen. Om die reden werd het programma, net als Firefox, in 2004 afgesplitst van het Mozilla-pakket (nu SeaMonkey) waarmee de broncode gedeeld werd. Mozilla Thunderbird is in 2007 sinds versie 1.0 reeds 44 miljoen keer binnengehaald.
Thunderbird is gratis te verkrijgen voor Windows, Linux, SkyOS en Mac. Mozilla Thunderbird is beschikbaar in 52 verschillende talen, waaronder Nederlands en Fries.
Begin juli 2012 liet Mozilla aanvankelijk weten niet verder te gaan ontwikkelen voor Thunderbird. Vanaf die datum leverde de firma enkel "Extended Support Releases", met veiligheids- en onderhoudsupdates. Later is toch weer besloten om met de ontwikkeling verder te gaan.
Extensies.
Voor diegenen die extra functionaliteit wensen, zijn er extensies ("add-ons") verkrijgbaar. Zo kan je met behulp van de extensie Enigmail het encryptie-systeem Pretty Good Privacy (PGP) integreren in Thunderbird. Een andere extensie is Lightning, waarmee de agenda-functies van het project Mozilla Calendar in Thunderbird worden geïntegreerd.
Functies.
Onderstaande functies zitten standaard in Mozilla Thunderbird:
Versiegeschiedenis.
Versie 14.
Versie 14 werd uitgebracht op 17 juli 2012.
Versie 15.
Versie 15 werd uitgebracht op 28 augustus 2012. Deze versie bevat volgende veranderingen:
Versie 16.
Versie 16 werd op 10 oktober 2012 uitgebracht. Deze versie bevat volgende veranderingen:
Versie 24.
Versie 24 werd uitgebracht op 17 september 2013.
Versie 31.
Versie 31 werd uitgebracht op 22 juli 2014. Deze versie bevat volgende veranderingen:
Versie 38.
Versie 38.0.1 werd uitgebracht op 11 juni 2015.
Versie 52.
Versie 52.5.0 werd uitgebracht op 23 november 2017.

</doc>
<doc id="26160" url="https://nl.wikipedia.org/wiki?curid=26160" title="Katwijk (Zuid-Holland)">
Katwijk (Zuid-Holland)

Katwijk () is een kustplaats en gemeente in het noordwesten van de Nederlandse provincie Zuid-Holland. Katwijk is de grootste gemeente in de Duin- en Bollenstreek, met op inwoners (bron: CBS). Katwijk is na Den Haag de grootste badplaats qua inwoneraantal van zowel Zuid-Holland als Nederland. Katwijk fuseerde in 2006 met de aanliggende gemeenten Rijnsburg en Valkenburg tot een gemeente.
Geschiedenis en etymologie.
Katwijk is ontstaan aan de monding van de Oude Rijn. De naam is mogelijk afgeleid van de naam van de Germaanse stam de Chatten, en -wijk komt van het latijnse woord "vicus" dat woonplaats betekent. "Kat-" zou echter ook een verwijzing kunnen zijn naar het oud woord 'kat' dat een vissersboot aanduidde. In de Romeinse tijd was Katwijk van groot belang. Katwijk lag immers op een strategisch punt: de Rijn vormde de noordgrens van het Romeinse Rijk, de Neder-Germaanse Limes. Het legendarische Lugdunum Batavorum wordt vaak gesitueerd bij Leiden. Deze stad identificeert zich daarom al eeuwenlang met deze Latijnse naam. De legerplaats lag echter bij Katwijk. Hij werd gebouwd in de tijd van keizer Claudius (41-54). Lugdunum (thans Lyon) was de geboorteplaats van de keizer terwijl 'Batavorum' uiteraard slaat op de Bataven. De naam kan dus vertaald worden met 'Bataafs Lyon'. In het jaar 40 had keizer Caligula al een veldtocht gehouden die eindigde in Katwijk. Daar had hij zijn leger opgedragen een vuurtoren te bouwen en schelpen te verzamelen. De romeinse resten werden nog lang de "toren van Kalla" genoemd.
De Romeinse grens in Katwijk (Limes) is aangegeven met klinkers. Ook buiten deze grens zijn er opgravingen gedaan en in 2024-2026 worden er vlak bij de Romeinse grens sloopwerkzaamheden gedaan, een elektriciteitscentrale uitgebreid, en een nieuwe torenflat gebouwd. In dit gebied, rond de Piet Heinlaan, de Jan Evertsenlaan en de Industrieweg, zijn eerder menselijke resten gevonden en restanten van potten, bronzen voorwerpen en andere handgemaakte gebruiksvoorwerpen, van glas- en aardewerk, in 2013, uit de tweede eeuw na Christus.
De heilige Willibrordus landde in 690 met 11 missionarisen bij de monding van de Oude Rijn, waar nu Katwijk aan Zee ligt. Hij had altijd 11 gezellen bij zich, zoals Jezus met zijn apostelen. Van hieruit begon hij zijn geloof over te brengen naar de Friezen.
In 1224 wordt in een oorkonde van graaf Floris IV voor het eerst de naam Apud Rhenum Catwijck genoemd (bij de Rijn van Katwijk). Honderdvijftig jaar later wordt melding gemaakt van een visafslag op het strand van Katwijk aan Zee. Van oudsher is de plaats ook bekend onder de naam "Beide Catwijcken en 't Zandt." "De beide Katwijken" en "'t Zandt" waren echter gescheiden heerlijkheden. Deze heerlijkheden zijn tussen 1340 en 1795 in het bezit geweest van het baronale huis Wassenaer. De bezitter van de heerlijke titel noemde zich daarna "Van Wassenaer van Catwijck".
De Wassenaerse hegemonie doorbroken.
Tussen 1546 en 1736 waren de heerlijkheden in het bezit de families Van Ligne en later Van Lyere (Liere/Lijere). Filips van Ligne erfde de heerlijkheden in 1544 van zijn moeder Maria van Wassenaer die gehuwd was geweest met Jacques van Ligne. Maria had de heerlijkheden op bijzondere wijze in haar bezit gekregen. Haar vader Jan van Wassenaer had namelijk geen mannelijke erfopvolger en heeft keizer Karel V verzocht goedkeuring te geven zijn dochter bij wijze van uitzondering erfgename te maken van de leenrechten. Het verzoek werd middels een persoonlijk briefje goedgekeurd. De familie Van Ligne was Spaansgezind en heeft weinig van de beide Katwijken en 't Sant kunnen profiteren. Tijdens de tachtigjarige oorlog zijn hun bezittingen in Holland tot tweemaal toe geconfisqueerd door de Staten van Holland. Lamoraal I van Ligne, zoon van Philips, heeft onder andere een brug over de oude Rijn en de Overrijn laten aanleggen, het veer op laten heffen en de tol laten verplaatsen naar Huijs 't Sant.
Na de vrede van Munster verkocht Claude Lamoral I van Ligne de beide heerlijkheden in 1654 aan Willem van Lyere (II). Een half jaar later kwam Willem te overlijden en werd zijn vrouw Maria van Reygersbergh vrouwe van Katwijk. Na haar overlijden in 1673 kwamen de heerlijkheden in het bezit van haar zoon Willem van Lyere (III) De beide Katwijken en 't Sandt bleven tot 1736 in het bezit van de familie van Lyere. De familie Van Lyere heeft onder andere de brug over de Oude Rijn laten vervangen door een stenen brug met drie bogen en de buitenplaats het Hof van Katwijk laten aanleggen. Willem van Lyere (II) en Maria van Reygersbergh liggen begraven in het praalgraf in de Dorpskerk in Katwijk aan den Rijn.
De periode onder de families de Ligne en Van Lyere kenmerken zich door een groeiende economie mede dankzij de visvangst. In Katwijk aan Zee bevond zich de visafslag en in Katwijk aan den Rijn vond men veel visserijgerelateerde nijverheid zoals lijnbanen en rokerijen. Ook is er sprake van bierstekerijen, blekerijen, pannenbakkerijen en herbergen. Kenmerkend voor de bloei van de gemeente was de Bank van Leening die in 1644 is ingesteld door Frederik Hendrik, prins van Oranje. Voor een plattelandsdorp was dat een bijzonderheid.
Gemeentewapen.
Bij Koninklijk besluit van 20 februari 1817 kreeg Katwijk een gemeentewapen. Het wapen bestaat uit een zilveren schild, met daarop een blauw Andreaskruis. (Sint Andreas is van oudsher de beschermheilige van de vissers.)
Tijdens de Tweede Wereldoorlog is een deel van de bebouwing in Katwijk aan Zee door de Duitsers afgebroken. Het ging om een 200 meter brede strook huizen langs de kust die moesten verdwijnen om plaats te maken voor de Atlantikwall. Pas na de oorlog kreeg de boulevard zijn huidige aangezicht.
Per 1 januari 2006 zijn de buurgemeenten Rijnsburg en Valkenburg samengevoegd met Katwijk. De nieuwe gemeente is doorgegaan onder de naam Katwijk.
Van 1812 tot 1817 was Valkenburg ook onderdeel van de gemeente Katwijk, dat toen bestond uit Katwijk aan Zee, Katwijk aan den Rijn en heerlijkheid 't Zand (ook wel 't Sant).
Kernen.
De gemeente Katwijk telt vijf kernen en landelijk gebied:
Het vissersdorp Katwijk aan Zee en het meer agrarische Katwijk aan den Rijn waren vroeger gescheiden plaatsen maar behoorden tot dezelfde gemeente. Katwijk aan Zee is uit Katwijk aan den Rijn ontsproten nadat de Rijnmond in de 12e eeuw verzandde en visserij vanuit Katwijk aan den Rijn niet meer mogelijk was. Pas na de Tweede Wereldoorlog zijn de beide dorpen aan elkaar gegroeid. Het gemeentehuis vindt men in Katwijk aan den Rijn, aan de grens van Katwijk aan Zee. De voormalige burgemeesterswoning bevindt zich tegenover het gemeentehuis, net in Katwijk aan Zee.
Ten noorden van Katwijk aan Zee vindt men Katwijk-Noord, dat bestaat uit naoorlogse nieuwbouw. Volgens de wijkindeling van de gemeente Katwijk is dit de vijfde wijk van de gemeente.
Ten oosten van Katwijk aan de Rijn ligt Rijnsburg en ten zuiden Valkenburg. Al deze kernen zijn aan elkaar gegroeid en vormen sinds 2006 één gemeente. De oude kernen hebben hun identiteit tot op heden goed bewaard, mede dankzij wijkgebonden verenigingsleven (voetbal en Oranjeverenigingen), kerkgemeenschappen, dorpshuizen en historische genootschappen. In Katwijk aan Zee spreekt men soms nog een oud en oorspronkelijk dialect, het Katwijks (zie ook Strand-Hollands), dat door de hechte vissersgemeenschap in dit voormalige dorp behouden kon blijven. Dit dialect is uitgebreid wetenschappelijk onderzocht aan de Universiteit van Leiden.
De oude kernen Katwijk aan Zee, Katwijk aan den Rijn, Rijnsburg en Valkenburg hebben met elkaar gemeen dat ze alle langs de Rijnmond zijn ontstaan. In 2022 is de oplevering gepland van de eerste woningen van een nieuwe woonwijk van 5.600 woningen op de plek van het voormalige Vliegkamp Valkenburg ten zuiden van de N206/Tjalmaweg. De wijk zal de naam "Valkenhorst" krijgen.
Politiek.
Samenstelling gemeenteraad.
De gemeenteraad van Katwijk bestaat sinds 2005 uit 33 zetels. Hieronder de behaalde zetels per partij bij de gemeenteraadsverkiezingen sinds 1982:
College van burgemeester en wethouders.
Het college 2022-2026 bestaat uit een coalitie van DURF, SGP en ChristenUnie.
De samenstelling van het college is als volgt:
Wijkraden.
De vijf kernen van gemeente Katwijk hebben allemaal een eigen wijkraad. De wijkraden zijn ingesteld nadat Katwijk, Rijnsburg en Valkenburg in 2006 fuseerden. De wijkraden hebben als doel een bijdrage leveren aan de eigen identiteit, de herkenbaarheid van de eigen kern en het vervullen van een klankbordfunctie en signaleringsrol met betrekking tot ontwikkelingen in de kern. De wijkraden bestaan uit inwoners die op enigerlei wijze maatschappelijk betrokken zijn binnen de wijk. De wijkraden dienen als klankbord en hebben de mogelijkheid het college van burgemeester en wethouders gevraagd en ongevraagd te adviseren. Er zijn wijkraden voor Rijnsburg, Valkenburg, Katwijk aan Zee, Katwijk aan den Rijn en Katwijk-Noord.
Zusterstad.
 Siegen (Duitsland). Sinds 1963 zusterstad van Rijnsburg. De stedenband is na de gemeentelijke herindeling in 2006 van de gemeente Rijnsburg op de gemeente Katwijk overgegaan.
Cultuur.
Toerisme.
De gemeente Katwijk heeft de volgende monumenten en attracties:
Monumenten.
Voor een lijst van rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte.
Graffiti.
Katwijk kent een rijke graffiticultuur. Enkele graffiti-artiesten zijn verenigd in het collectief "Ga Legaal", dat met steun van de gemeente een aantal vrije graffiti-plaatsen onderhoudt. Het betreffen hier de Wall of Fame, een speciaal ten bate van graffiti geplaatste muur aan de Noordduinseweg (nabij SCUM) en de muren onder de Nieuwe Roversbrug. Veel graffiti-artiesten maken hier gebruik van om hun kunsten tentoon te stellen. Daarnaast organiseert Ga Legaal geregeld activiteiten met betrekking tot graffiti. Zo zijn de beschilderingen in het tunneltje bij de Wilgenhoek en bij de fietserstunnel langs de Koningin Julianabrug op deze manier tot stand gekomen, en wordt voor het jonge, aanstormende graffiti-talent jaarlijks een workshop georganiseerd tijdens de Zomercarroussel. Voorheen werd zo af en toe de vuurtoren van Katwijk in plastic ingepakt en voorzien van graffiti. Dankzij deze projecten is de graffiti-overlast in de rest van Katwijk beperkt.
Verkeer en vervoer.
Katwijk is gelegen aan de A44. Dwars door de gemeente loopt de provinciale weg N206.
Katwijk moet het als gemeente met meer dan 65.000 inwoners stellen zonder treinverbinding. Vroeger reden er wel trams in Katwijk. In 1881 opende de RSTM een stoomtramlijn tussen het westen en het oosten van Katwijk. Later werd deze lijn verlengd naar Leiden. In 1911 werd de tramlijn geëlektrificeerd en tot 1960 heeft de Blauwe Tram van de NZH die dienst uitgevoerd, waarna deze door een busdienst is vervangen. Zie ook: Tramlijn Leiden - Katwijk en Openbaar vervoer in Katwijk.
Sindsdien rijden er in Katwijk alleen bussen. Behalve de buslijnen 38, 430, 431 en 432 naar Leiden, rijden er ook bussen naar Noordwijk, Den Haag en Lisse, via Noordwijk. Het enige railvervoer in gemeente Katwijk is te vinden bij de Stoomtrein Valkenburgse Meer.
In de in 2007 verschenen Brede Structuurvisie staan plannen vermeld voor een nieuwe ringweg, die nodig is vanwege de sterke groei van Katwijk. Omdat, gezien de ligging, de ringweg niet helemaal rondom Katwijk kan gaan, zal de westkant van de ring over de huidige Provincialeweg (thans N206-Noord) lopen. De zuidkant zal over de huidige Ir. Tjalmaweg (N206-Zuid) lopen, die hiervoor verbreed moet worden. De huidige A44 zal de oostkant van de ring worden en de noordzijde zal een nieuw aan te leggen verbindingsweg worden die de A44 weer met de Provincialeweg verbindt. Doel hierbij is het (toenemende) verkeer uit de kernen te weren en tevens om verkeer van en naar de randgemeenten snel naar de A44 te leiden.
Parkeren aan de Boulevard van Katwijk aan Zee is sinds de opening van de (betaalde) parking met 670 plaatsen van Kustwerk Katwijk eenvoudiger geworden.
Sport en recreatie.
Katwijk is de thuishaven van drie topclubs in het amateurvoetbal: VV Katwijk, Quick Boys en Rijnsburgse Boys spelen in de Tweede Divisie op het hoogste amateurniveau. Daarnaast is de gemeente de thuishaven van de lager spelende voetbalclubs FC Rijnvogels (Derde divisie) en Valken '68 (Eerste klasse). 
Het Nederlands Elftal heeft decennia lang getraind op sportpark Nieuw Zuid in Katwijk, de thuisbasis van Quick Boys. Oranje verliet in 2018 de trainingslocatie in Katwijk en vertrok naar het nieuwe onderkomen in Zeist. Overigens is Quick Boys met meer dan 2.800 leden de grootste amateurclub van Nederland. 
Er kan in zwembad Aquamar gezwommen worden bij Z&amp;PC Katwijk. Katwijk is ook de thuishaven van basketbalvereniging Grasshoppers, verschillende tennisverenigingen, volleybalvereniging RVV, Hockeyclub Catwyck, tafeltennisvereniging TTV Rijnsoever, atletiekvereniging Rijnsoever, Handbal vereniging Rijnsoever, Tennisclub KLTV, badmintonvereniging KBC, korfbalvereniging Madjoe, te Rijnsburg en turnverenigingen SKR in Katwijk, DWS in Rijnsburg en Valken in Valkenburg. Op vechtsport- en vechtkunstgebied zijn er ook voldoende verenigingen zoals Karatevereniging Dojo Osaka, Budo Gym Katwijk, Krav Maga en Combat Fitness Katwijk en kickboksvereniging Kamakura Katwijk. Het indertijd landelijk bekende Kamakura kickboksgala in zalencentrum Tripodia is niet meer vanwege sluiting Tripodia. Ook zijn er diverse fitnesscentra (low-budget &amp; high-standard). Katwijk kent verder ook twee damverenigingen, de Katwijkse Damclub (KDC) en de Rijnsburgse Damclub (RDC). De laatste speelt ook in de landelijke competitie in de op een na hoogste klasse. Ook kent Katwijk een schietvereniging, de grootste surfclub van Nederland en een groot skatepark naast het parkeerterrein Noordduinen. Tevens is de Katwijkse Darts Vereniging (KDV) gevestigd in Sporthal Cleijn Duin.
De Europese wandelroute E9, ter plaatse ook North Sea Trail of Hollands Kustpad geheten loopt door Katwijk.
Telecommunicatie.
Katwijk was een van de zeven plekken waar de Transatlantische communicatiekabel TAT-14 Europa binnenkwam. De kabel verbond Nederland met Denemarken, Duitsland, Frankrijk, het Verenigd Koninkrijk en de Verenigde Staten. De kabel is aangelegd in 2001 en bij Katwijk ontmanteld in december 2021.

</doc>
<doc id="26162" url="https://nl.wikipedia.org/wiki?curid=26162" title="Katwijk (Suriname)">
Katwijk (Suriname)

Katwijk is een plantage in Suriname met een grootte van 364 hectare. Katwijk ligt in het district Commewijne aan de linkeroever van de rivier de Commewijne, tussen de voormalige plantages "Wederzorg" en "Welgelegen".
De plantage van 500 akkers (1 akker = 0,43 hectare) werd door gouverneur Mauricius in 1746 uitgegeven aan de - toen dertienjarige - Alida Maria Wossink (1733-1785) uit Paramaribo, dochter van Andries Wossink (?-1746) en Maria Anna Lemmers (1705-1789). In 1748 trouwde Alida met Christiaan de Nijs die al eigenaar van de plantages "Imotapi" en "Nieuw Ribanika" aan de boven-Commewijne was. Door zijn huwelijk werd hij mede-eigenaar van de plantage, die ongetwijfeld door hem is ontgonnen en als koffieplantage is aangelegd. In 1759 werd van de plantage een inventaris opgesteld. "Katwijk" was toen al een grote koffieplantage met 159 slaven, en een getaxeerde waarde van HFL. 150.660,-. Na de dood van Christiaan hertrouwde Alida in 1762 met de Raad-Fiscaal Jan Willem van Meel (1741-1771), die "Katwijk" in 1770 met 200 akkers achterland vergrootte. Naar hem heet de plantage in de volksmond "Van Meerie". Het derde huwelijk van Alida Wossink was met Everhardus Jacobus Coetzee (1743-1785). De militair en schrijver John Gabriel Stedman kende het echtpaar. In zijn dagboek "Reize naar Surinamen en de binnenste gedeelten van Guiana" beschrijft hij de wreedheid van Alida Wossink tegenover de slaven.
De volgende eigenaren, Johannes Aleydus Swaen en zijn echtgenote Margaretha Johanna Juliaans zijn op de plantage begraven. Naar haar werd de plantage ook "Juuliaansi" genoemd. Vanaf 1825 tot 1853 was de plantage eigendom van het fonds Willem Gideon Deutz. In al die jaren werd er koffie verbouwd. In 1862, een jaar voor de emancipatie, ging het bezit over aan de arts Julius Jacob Juda (1821-1899). Deze begon met de teelt van cacao. 
In de jaren dertig van de twintigste eeuw werd de "N.V. Nieuwe Landbouw Maatschappij Katwijk" opgericht als opvolger van de "N.V. Katwijk". De eigenaar was H.W. Benz. Bij de maatschappij hoorde ook de buurplantage "Welgelegen".
In 1944 zat een groep vrouwen gevangen in het oude ziekenhuisje van "Katwijk". De vrouwen waren tussen 7 en 10 oktober 1943 bij een razzia in Paramaribo opgepakt, op verdenking van prostitutie, en werden aanvankelijk opgesloten in Fort Zeelandia. Op "Katwijk" moesten ze uniformen naaien voor de Surinaamse Schutterij. In april 1944 vertrokken ze naar de plantage "Rust en Werk". Hun verblijf op "Katwijk" wordt beschreven in de roman "De koningin van Paramaribo", van Clark Accord.
Sinds 1973/1974 is de plantage eigendom van de familie Nouh-Chaia die in Paramaribo onder meer het warenhuis Readytex exploiteert. Het nam toen ook de verbouw over van Arabica koffie ("Katwijk koffie") en citrusvruchten, die in hun Micro Markt wordt gebrand, verpakt en verkocht. Daarnaast is er enige veeteelt en wat visserij. De plantage is particulier bezit, en er wonen ongeveer 35 gezinnen - voornamelijk Hindoestanen en Javanen.
Op 10 mei 2003 was "Katwijk" een van de drie plantages die werden bezocht door een delegatie van Eerste - en Tweede Kamer, onder leiding van Eerste Kamervoorzitter Gerrit Braks.

</doc>
<doc id="26163" url="https://nl.wikipedia.org/wiki?curid=26163" title="Vleugeltrein">
Vleugeltrein

Een vleugeltrein is een vorm van spoorwegexploitatie waarbij meerdere treinen op een gemeenschappelijk traject gekoppeld rijden. Treinen uit verschillende richtingen ("vleugels") ontmoeten elkaar in een bepaald station, worden aan elkaar gekoppeld en zetten de rit voort als één trein. Omgekeerd kunnen de treinen worden ontkoppeld en ieder via een andere route ("vleugel") verdergaan. Dankzij moderne technieken, zoals automatische koppelingen, doorloopkoppen en het rijden in treinschakeling, kan dit vrij snel. Wel is er oponthoud in de combinatie- en splitsingsstations.
Het voordeel van een vleugeltrein boven twee aparte treindiensten is, dat dit systeem minder spoorcapaciteit vergt op het gemeenschappelijke traject. De lengte van een trein heeft geen invloed op de capaciteit, maar het aantal treinen (hoe kort deze ook zijn) wel. Bovendien wordt er personeel uitgespaard: in elk geval een treinbestuurder en (als de trein doorloopmogelijkheden heeft) ook een of meer conducteurs.
Nadelen zijn er echter ook: bij het splitsen en combineren van treinstellen kunnen storingen optreden, waardoor er vertragingen kunnen ontstaan. Als één treindeel vertraagd is, moet het niet-vertraagde treindeel er op wachten, waardoor meer reizigers (dan bij twee aparte treindiensten) last krijgen van vertraging. In sommige gevallen laat men beide treindelen dan apart doorrijden, en gaat het voordeel van het combineren verloren.
Treinstellen zijn bijzonder geschikt voor exploitatie met vleugeltreinen, doordat zij eenvoudig kunnen worden gekoppeld en ontkoppeld op het splitsingsstation. Vleugeltreinen komen ook voor bij getrokken treinen, vooral op langere trajecten, maar het rangeren met de benodigde tweede locomotief zorgt voor een langdurig oponthoud op de stations. 
Nederland.
 Amersfoort - Utrecht CS {
 Amersfoort - Utrecht CS {
In Nederland heeft de NS jarenlang vleugeltreinen ingezet. In de NS-dienstregeling 2015 was er nog maar één treinverbinding waar dit wordt toegepast. Dit was de Intercity, namelijk van Enschede en Amersfoort Schothorst via Utrecht Centraal (in weekenden vaak Gouda) naar Den Haag Centraal en Rotterdam Centraal vice versa. Als reden voor het afschaffen van (bijna) alle vleugeltreinen werden de storingsgevoeligheid en de komst van de Hanzelijn in het intercitynet gegeven.
 Zwolle - Utrecht CS {
Een bekend voorbeeld waren de intercitytreinen uit Noord-Nederland naar de Randstad. Deze reed van Leeuwarden en Groningen via Zwolle en Utrecht Centraal naar Rotterdam Centraal en Den Haag Centraal vice versa. Dezelfde vleugeltreinen reden wel apart achter elkaar op de deeltrajecten Meppel - Zwolle en Utrecht - Gouda.
Een ander voorbeeld van vleugeltreinen was de intercity van Alkmaar via Sittard naar Maastricht en Heerlen (tussen 2007 en 2012). 
Voorbeelden waren er ook op het Middennet, waar de treinen Den Haag SS / Rotterdam CS - Arnhem splitsten en combineerden in station Gouda, en in Noord-Holland, waar de treinen Amsterdam CS - Haarlem - IJmuiden / Alkmaar datzelfde deden in station Velsen-IJmuiden Oost, later in Santpoort Noord. In de laatste jaren van de Hembrug werden de sneltreinen Den Helder - Alkmaar - Zaandam - Amsterdam CS met de stoptrein Alkmaar - Zaandam - Amsterdam CS gecombineerd en gesplitst in Zaandam. De reden hiervoor was dat er dan zo min mogelijk treinen over de brug gingen zodat deze langer open kon staan. Na de komst van de Hemtunnel reden de snel- en stoptreinen weer los van elkaar.
De treinen van de Zoetermeer Stadslijn werden de eerste jaren gesplitst op station Centrum West, waarna één deel linksom ging en één deel rechtsom. Na terugkomst op Centrum West reden de twee delen weer gecombineerd naar Den Haag Centraal. Door de grote storingsgevoeligheid is men hier al snel vanaf gestapt, en gingen de treinen apart linksom en rechtsom rijden.
In de treindienstregeling 2017 waren er weer vleugeltreinen op reguliere basis: de Intercitytreinen Schiphol Airport - Eindhoven Centraal worden in laatstgenoemd station gesplitst in treindelen naar Heerlen en Venlo. Een jaar later is deze vleugeltrein weer afgeschaft. 
In de treindienstregeling 2024 rijden er weer 1x per 2 uur vleugeltreinen alleen van vrijdag t/m zondag op de intercitytrein Enkhuizen - Eindhoven Centraal waar in laatstgenoemd station gesplitst wordt in treindelen naar Heerlen en Maastricht.
België.
In België waren de bekendste vleugeltreinen die op de lijn Blankenberge / Knokke – Tongeren. In Brugge werden de treinen gesplitst of gekoppeld. In het weekend werd de trein zelfs aan beide kanten gesplitst; dan reed de trein niet naar Tongeren, maar naar station Luik-Guillemins en Genk, en werd er ook in Landen gesplitst of gekoppeld. De rechtstreekse verbindingen waren dan Knokke – Genk en Blankenberge – Luik-Guillemins. Later reed deze IC-trein enkel nog naar Genk en wordt enkel nog gekoppeld of gesplitst in Brugge. Ondertussen rijdt de trein enkel nog rechtstreeks van Blankenberge naar Genk. Er wordt dus ook niet meer gesplitst in Brugge.
Er bestaan nog twee vleugeltreinen in België: de IC-04 tussen Antwerpen en Poperinge / Lille-Flandres (FR), die gesplitst wordt in Kortrijk en de IC-10 tussen Antwerpen en Hasselt / Hamont, die gesplitst wordt in Mol. Na de voltooiing van de elektrificatie van spoorlijn 19 in 2021 zal deze laatste ook verdwijnen en zal het traject Mol - Hasselt worden bereden door een afzonderlijke L-trein.
Duitsland.
In Duitsland worden vleugeltreinen (in het Duits "Flügelzug" genaamd) steeds meer toegepast. Het Rhein-Niers-Bahn (RB33) in Station Lindern, Euregiobahn (RB20) in Central Station Stolberg lightrailnetwerk rond Aken bijvoorbeeld is gebaseerd op dit principe. Ook wordt o.m. de ICE uit München in Hannover gesplitst: Het voorste deel gaat door naar Hamburg, terwijl de achterblijver verder naar Bremen rijdt. Op de ICE-lijn Keulen-Berlijn: ene deel via Wuppertal en Hagen, het andere via Düsseldorf, Essen en Dortmund, in Station Hamm (Westf) combineert naar Berlijn. Op station Wesel wordt de RE19 ook gesplist in treindelen naar Arnhem en Bocholt.
Zwitserland.
Om het "Flügelprinzip" te kunnen uitvoeren heeft de Rhätische Bahn (RhB) sinds 2018 nieuwe treinstellen (Flügelzüge) van het type Capricorn in dienst gesteld. Voor Zwitserse treinreizigers is dit een volkomen onbekend begrip, zodat een goede voorlichtingscampagne voor de reizigers, die tevens uit veel toeristen bestaan, is gestart, teneinde verwarringen te voorkomen. Zowel via een app, bebording, beeldscherminformatie als via de boordomroep wordt de informatie doorgegeven. De RhB past dit principe op verschillende trajecten reeds toe en wil het meer trajecten gaan toepassen.

</doc>
<doc id="26164" url="https://nl.wikipedia.org/wiki?curid=26164" title="Doe Effe Normaal">
Doe Effe Normaal

Doe effe normaal is een project voor de groepen 7 en 8 van basisscholen in Nederland. 
Het project vindt zijn oorsprong in Amerika en is hier geïntroduceerd door Aad Tettero. Opdrachtgever voor de ontwikkeling van het schooladoptieplan is de politie Rotterdam-Rijnmond. De lesbrieven zijn samengesteld door onderwijsdeskundigen Wim Kostense en Hans Franx van de Stichting Onderwijs &amp; Samenleving te Barendrecht met gebruikmaking van diverse politiemedewerkers en medewerkers van bureau HALT, Match, GGD, het Bouwmanhuis, het Trimbosinstituut, RADAR, ARiC, 3VO, NS, RET en Connexxion, het Centrum voor Alcohol en Drugs, Roteb, Kindertelefoon, schoolbegeleidingsdienst en de afdeling Projectgroep Veilig van de gemeente Rotterdam. De illustraties zijn van de hand van Xavier Troost. 
In samenspraak met de leerkrachten van Basisscholen wordt een keuze uit het lesmateriaal gemaakt waarna de lessen worden gegeven door de "Schooladoptieagenten". Het project houdt in, dat er in twee jaar 14 verschillende lessen kunnen worden gegeven over verschillende onderwerpen.
Elke lesbrief begint met een verhaal, waarin het thema wordt aangekaart. Daarna volgen korte hoofdstukjes met heldere informatie en tal van opdrachten.
Vervolgens maken de kinderen een eindtoets en is het tijd voor een klassikale discussieopdracht. Na de lessen kunnen de kinderen aan de slag met opdrachten als een enquête houden, krantenknipsels verzamelen of een schoonmaakactie organiseren.
Bij elke les behoort een handleiding. Hierin staan didactische aanwijzingen en tips om de les zo goed mogelijk te kunnen geven. Bovendien is er ruim aandacht voor didactische achtergrondinformatie.
Voorbeelden van lesonderwerpen zijn: vandalisme, discriminatie, verkeer, vuurwerk, geweld en dergelijke. In de politieregio Rotterdam-Rijnmond worden deze lessen verzorgd door buurtagenten.
De mascotte van het project is Robby, het herkenningsfiguurtje dat overal op terugkomt, op de lesbrief, het materiaal en op de dvd.
In het schooljaar 95/96 ging "doe effe normaal" van start in de regio Rotterdam-Rijnmond met 150 scholen.
In 1997 ontving het schooladoptieplan de Politie Innovatie Prijs.
In enkele jaren vond uitbreiding plaats naar meer dan 20 regio's met naar schatting 2400 scholen en 140.000 leerlingen.
Inmiddels hebben meer dan een miljoen kinderen "Doe effe Normaal"-les gehad.
In het politiejaar 98/99 werd het project vertaald voor adoptieagenten in Polen (Zyj Normalie), Slowakije (Správaj Sa Normálne) en België (Doe eens Normaal). Vanaf 2001 doet ook Estland mee. Ook andere Europese landen tonen belangstelling voor het project.
In de gemeente Vlaardingen wordt jaarlijks een einddag georganiseerd van dit project.
De organisatie ligt in handen van het Politie-wijkteam Holy.
Hier laten veel externe partners hun expertise zien.

</doc>
<doc id="26165" url="https://nl.wikipedia.org/wiki?curid=26165" title="DoeEffeNormaal">
DoeEffeNormaal



</doc>
<doc id="26166" url="https://nl.wikipedia.org/wiki?curid=26166" title="Porto">
Porto

Porto kan verwijzen naar:

</doc>
<doc id="26176" url="https://nl.wikipedia.org/wiki?curid=26176" title="Psi (software)">
Psi (software)

Psi is een opensource-XMPP-client voor Windows, Linux en macOS. Psi is beschikbaar in 18 talen, waaronder Engels, Nederlands, Frans en Duits. Het programma wordt uitgebracht onder de GPL, wat inhoudt dat de broncode beschikbaar is. Psi ondersteunt OpenPGP en SSL.
Naam.
"Psi" (uitgesproken zoals het Engelse sigh [saɪ]) is de afkorting van psynergy, een samentrekking van 'psychic' en 'energy'. Psi wordt weergegeven door een Griekse letter (Ψ), wat ook het logo van deze XMPP-client is.
Ontwikkeling.
Het programma werd ontwikkeld door Justin Karneges als een nevenproject. Justin verliet het project eind 2004, om zich op andere dingen toe te leggen. Hij blijft wel de originele auteur van het programma. Het Psi-project ligt nu in handen van Kevin Smith.

</doc>
<doc id="26177" url="https://nl.wikipedia.org/wiki?curid=26177" title="Goliat (Bijbel)">
Goliat (Bijbel)

Goliat of Goliath (Hebreeuws גָּלְיָת, "Goljat", mogelijk afgeleid van een leenwoord dat "groot" of "reusachtig" betekent) uit Gat was volgens de traditie in de Hebreeuwse Bijbel de Filistijnse reus uit het spreekwoordelijk geworden verhaal over David tegen Goliat, tijdens de regeringsperiode van koning Saul. De frase "David tegen Goliat" duidt tegenwoordig op een situatie waarbij een zwakkere of kleinere underdog een veel sterkere tegenstander verslaat.
David tegen Goliat.
In 1 Samuel 17:31-54 wordt verteld hoe de reus Goliat door David verslagen werd. Goliat stond tussen de beide legers in om het Israëlitische leger uit te dagen tot een tweegevecht tussen hem en een Israëlitische kampioen, in plaats van een groot gevecht tussen de twee legers (waarbij aan beide zijden zware verliezen zouden vallen). Als Goliat in een tweestrijd de Israëlitische kampvechter zou verslaan, zouden de Israëlieten zich moeten overgeven en omgekeerd. 40 dagen achter elkaar spotte Goliat zo met het Israëlitische leger, want niemand durfde het tegen hem op te nemen.
Op de veertigste dag bond de herdersjongen David echter de strijd met hem aan, in naam van JHWH en alleen gewapend met een slinger. Hij velde Goliat met een steen tegen het voorhoofd. Hierna onthoofdde David Goliat met diens eigen zwaard. Het hoofd bracht hij naar Jeruzalem, de wapens naar zijn tent. Een aantal jaren later werd het zwaard in een heiligdom bewaard, want toen nam de voortvluchtige David het zwaard van Goliat uit het heiligdom van Nob mee, omdat hij niet over zijn eigen zwaard kon beschikken (1 Samuel 21:10; 22:10).
Beschrijving van de reus Goliat.
Goliat was ongeveer "zes ellen en een span" lang, meer dan 2,85 meter. Handschrift 4QSam a en twee handschriften van de Septuagint noemen een lengte van 4 ellen en een span, dus iets meer dan 1,75 meter. Het is mogelijk dat er een fout in de Masoretische tekst geslopen is en dat 4QSam a en de Septuagint-handschriften de correcte getallen bewaard hebben.
Goliat droeg een koperen helm en scheenbeschermers en torste een zwaar koperen schild en een enorm zwaard met zich mee. Bovendien had hij een speer met een schacht zo groot als de boom van een weefgetouw en een punt die 600 sikkelen ijzer woog (zo'n 6,8 kg) en droeg hij een schubachtig pantser of een maliënkolder van 5000 sikkelen koper (zo'n 57 kg).
Het verhaal heeft een aanwijzing dat de lengte van Goliat in latere versies werd overdreven: toen David vragen stelde waarom niemand de strijd met Goliat wilde aanbinden, werd hij bij Saul gebracht en zei David dat hij het gevecht tegen Goliat wilde aangaan. Saul reageerde: "Maar je kunt hem toch onmogelijk aan. Jij bent nog een jongen en hij is al van jongs af aan gewend om te vechten" (1 Samuel 17:31-33). Als Goliat werkelijk reusachtig lang was, zou de natuurlijke reactie zijn: "Jij kan hem niet aan, want hij is drie meter lang!" Saul maakt geen verwijzing naar Goliats lengte of zijn uitrusting, maar alleen naar zijn militaire training.
Tegenstrijdigheden.
In 2 Samuel 21:19 staat dat Goliat gedood werd door "Elchanan, de zoon van Jari uit Bethlehem". Ook hier is Goliat een reus en heeft hij een speer die zo groot is als een boom van een weefgetouw. Het lijkt dus om dezelfde persoon te gaan. Deze Elchanan is verder niet bekend. Het kan moeilijk om een alternatieve naam van David gaan.
De tekst in 2 Samuel bevat een overduidelijke fout in de naam van de vader van Elchanan: in de grondtekst staat "Jari-Oregim". "Oregim" betekent "weversboom", een woord dat kennelijk door een verschrijving is ontstaan; hetzelfde woord staat een paar woorden verder ook.
In 1 Kronieken 20:5 staat dat "Elchanan, de zoon van Jaïr", Lachmi, de broer van Goliat, versloeg. Ook hier is sprake van een speer ter grootte van een boom van een weefgetouw, wat erop kan duiden dat Lachmi net als zijn broer Goliat een reus was. De naam Lachmi is mogelijk afgeleid van het tweede deel van de term "beit-ha’lahmi", "Bethlehemiet". De King James Bible zegt in 2 Samuel 21:19 dat "de broer van" Goliat werd gedood, maar daarvan is in de Hebreeuwse tekst geen sprake.
Andere Bijbelcommentators vermoeden dat Goliat geen persoonsnaam was, maar een titel of algemene aanduiding van een grote of vermaarde krijger. Er zijn ook commentators die denken dat de strijd tussen Goliat en Elchanan authentiek is en achteraf aan de veel beroemdere David werd toegeschreven. David en Elchanan hadden gemeen dat ze uit Bethlehem kwamen.
Goliats verwonding en val.
De Hebreeuwse Bijbel beschrijft dat Goliat voorover stortte nadat Davids projectiel hem in het voorhoofd trof (1 Samuel 17:49). Dit geeft meerdere moeilijkheden. Allereerst bedekten Filistijnse helmen het voorhoofd, soms zelf inclusief de neus. Waarom zou David juist op dat stuk hebben gemikt en met welke kracht moest hij wel niet slingeren om zowel de helm als het dikke voorhoofdsbeen te doordringen? En waarom viel Goliat hierna voorover, nadat hij getroffen was door een projectiel dat zwaar genoeg was om hem tegen te houden? De Britse rabbijn Jonathan Magonet denkt dat het antwoord kan worden gevonden in verwarring tussen de Hebreeuwse woorden מֵ֫צַח ("mêṣaḥ", "voorhoofd") en מִצְחַת ("miṣḥaṯ", "scheenplaat"), het flexibele deel van de wapenrusting dat het onderbeen beschermde en dat wordt genoemd in 1 Samuel 17:6. Grammaticaal kan het in vers 49 gebruikte woord een verbuiging van beide woorden zijn en dat zou erop kunnen duiden dat Davids projectiel achter Goliats scheenplaat neerkwam toen zijn been gebogen was, waardoor hij zijn been niet meer kon strekken en naar voren toe omviel. Hierna sneed David Goliats hoofd af en liet allen zien dat hij de reus had gedood.
Griekse invloeden?
De wapenrusting van Goliat in 1 Samuel 17 lijkt meer op een typisch Griekse wapenrusting uit de 6e eeuw v.Chr. dan een Filistijnse wapenrusting uit de 10e eeuw v.Chr. Ook de verhaallijn van het beslechten van een oorlog door twee kampvechters komt meer overeen met de Griekse Homerische hymnen ("Ilias") dan die van het oude Nabije Oosten. Het aanduiden van Goliat als een איש הביניים, "man van het tussenin" (een bekend vertaalprobleem bij het vertalen van 1 Samuel 17), lijkt een leenconstructie te zijn van het Griekse man van het "metaichmion" (μεταίχμιον), dat wil zeggen de ruimte tussen twee tegenover elkaar geplaatste legerkampen waar een kampioenenstrijd zou plaatsvinden.
In de "Ilias" (geschreven tussen 760–710 v.Chr.) staat een verhaal dat sterk lijkt op het verhaal van David tegen Goliat. Hierin verslaat de jonge Nestor de reus Ereuthalion. Beide reuzen beschikten over een onderscheidend wapen: Ereuthalion een ijzeren strijdknots, Goliat een massief bronzen speer. Beiden kwamen in volle wapenrusting tussen de twee legers in om alle strijders van de tegenstander uit te dagen. In beide gevallen durfde geen van de uitgedaagde soldaten de strijd aan, maar werd de uitdaging aangenomen door een jongeling, de jongste van hun familie (Nestor was de twaalfde zoon van Neleus, David de zevende of achtste zoon van Isaï). In beide gevallen zei een ouder en meer ervaren vaderfiguur de jongen dat hij te jong en onervaren was (Nestors vader, Davids beschermheer Saul), maar in beide gevallen ontvingen de jongelingen goddelijke hulp en lieten de reuzen spartelend op de grond achter. Nestor kwam te voet en nam de strijdwagen van zijn tegenstander mee, David kwam ook te voet en nam het zwaard van Goliat mee. De vijandelijke legers vluchtten hierna, de overwinnaars joegen hen achterna en overwonnen hen, keerden terug met hun lijken en de jonge helden werden geprezen door het volk.

</doc>
<doc id="26178" url="https://nl.wikipedia.org/wiki?curid=26178" title="Goliat">
Goliat



</doc>
<doc id="26179" url="https://nl.wikipedia.org/wiki?curid=26179" title="Elim (Drenthe)">
Elim (Drenthe)

Elim is een dorp in de gemeente Hoogeveen gelegen in de Nederlandse provincie Drenthe. Het dorp telt ongeveer inwoners.
Geschiedenis.
Elim was, zoals meer plaatsen in de omgeving, oorspronkelijk een onbegaanbaar veengebied. Vanaf 1631 was het grondgebied waarop Elim en ook andere veendorpen in de omgeving liggen eigendom van de Compagnie der 5000 morgen. Nadat het gebied was overgenomen door de Hollandsche Compagnie kreeg het gebied de naam Hollandscheveld. In de jaren 80 van de 18e eeuw begon de veenafgraving in het gebied waar tegenwoordig Elim ligt. Het jaar 1786 geldt als de geboortedatum van Elim, aangezien er zich toen definitief bewoners vestigden.
De plaats heette echter in die tijd nog Hollandscheveld-Zuidoost. Pas in 1924 kreeg het dorp de naam Elim, op voorstel van de plaatselijke predikant. Elim wordt in de Bijbel genoemd als een oase in de Sinaïwoestijn. De naam van Elim wordt ook vaak in verband gebracht met vruchtbaarheid.
In de jaren dertig van de 20e eeuw was Elim ook het toneel van de charismatische evangelische opwekkingsbeweging Gemeente des Heeren onder leiding van Albert Otten.
Elim in Publieke Werken.
Elim kreeg nationale bekendheid doordat het boek "Publieke Werken" van Thomas Rosenboom zich gedeeltelijk zou afspelen in Elim. Lokale historici wezen erop dat het dorp in "Publieke Werken" geen enkel raakvlak heeft met het echte Elim, en Thomas Rosenboom gaf in een interview in Hoogeveen aan dat het dorp in zijn boek geheel gefingeerd is. De verschillen tussen fantasie en werkelijkheid zijn te veel om hier op te noemen.
Sport.
De plaatselijke voetbalclub heet SC Elim, de korfbalclub KV Elko.

</doc>
<doc id="26180" url="https://nl.wikipedia.org/wiki?curid=26180" title="Phenylgroep">
Phenylgroep



</doc>
<doc id="26181" url="https://nl.wikipedia.org/wiki?curid=26181" title="Oude Steentijd">
Oude Steentijd



</doc>
<doc id="26182" url="https://nl.wikipedia.org/wiki?curid=26182" title="Oude steentijd">
Oude steentijd



</doc>
<doc id="26183" url="https://nl.wikipedia.org/wiki?curid=26183" title="Open-source">
Open-source



</doc>
<doc id="26186" url="https://nl.wikipedia.org/wiki?curid=26186" title="Xmms">
Xmms



</doc>
<doc id="26188" url="https://nl.wikipedia.org/wiki?curid=26188" title="Correlatiecoefficient">
Correlatiecoefficient



</doc>
<doc id="26190" url="https://nl.wikipedia.org/wiki?curid=26190" title="Anatolie">
Anatolie



</doc>
<doc id="26191" url="https://nl.wikipedia.org/wiki?curid=26191" title="Peloponnesus">
Peloponnesus



</doc>
<doc id="26192" url="https://nl.wikipedia.org/wiki?curid=26192" title="Geheel getal">
Geheel getal

De gehele of (op de basisschool in Nederland) hele getallen zijn alle getallen in de rij
die voortgezet wordt door er steeds 1 bij te tellen of er 1 af te trekken. De gehele getallen omvatten 0, de natuurlijke getallen, dus de getallen waarmee wordt geteld, en de tegengestelden daarvan, de negatieve gehele getallen.
Een geheel getal heet 'geheel' omdat het niet gebroken is en zonder cijfers achter de komma kan worden geschreven. De getallen 21, 4 en −121 zijn bijvoorbeeld gehele getallen, terwijl 9,75, 5½ en formula_1 geen gehele getallen zijn. De verzameling gehele getallen is een deelverzameling van de reële getallen, en wordt meestal voorgesteld door een vet gedrukte Z of het symbool formula_2 (Unicode U+2124 ℤ), wat voor "Zahlen", het Duits voor getallen, staat.
De wiskundetak die zich met de studie bezighoudt naar de eigenschappen van de gehele getallen, noemt men de getaltheorie.
Definitie.
De gehele getallen kunnen worden gedefinieerd als de elementen van de kleinste verzameling formula_2 met de eigenschappen:
Voor de representatie van gehele getallen in de computer maakt men gebruik van het datatype integer. Het is echter belangrijk daarbij op te merken dat deze twee niet hetzelfde zijn. Het datatype integer is, aangezien een integer een beperkte hoeveelheid geheugen inneemt, een eindige verzameling, terwijl de gehele getallen een oneindige verzameling vormen.
Constructie vanuit de natuurlijke getallen.
De gehele getallen kunnen ook geconstrueerd worden met behulp van de natuurlijke getallen. Zij vormen daarvan de grothendieck-groep.
Op het cartesisch product formula_31 wordt een equivalentierelatie gedefinieerd door:
als
met de implicatie dat het paar formula_34 staat voor het gehele getal formula_35.
De gehele getallen bestaan uit de equivalentieklassen formula_36:
met als optelling:
en als vermenigvuldiging:
De gehele getallen zijn geordend door:
Iedere equivalentieklasse formula_34 heeft een eenduidige vertegenwoordiger met formula_43 van de vorm formula_44 als formula_45, of van de vorm formula_46 als formula_47 wordt met formula_48 geïdentificeerd en voor formula_49 als "positief" geheel getal aangeduid, en de equivalentieklasse formula_50 wordt met formula_51 aangegeven en "negatief" geheel getal genoemd.
Kardinaliteit.
De gehele getallen kunnen afgeteld worden, anders gezegd: de verzameling formula_2 is gelijkmachtig aan de verzameling formula_53 van natuurlijke getallen, dus aftelbaar oneindig. Beide verzamelingen bevatten als het ware "evenveel" elementen, hoewel de natuurlijke getallen toch maar een deel van de gehele getallen vormen. De kardinaliteit van de gehele getallen wordt aangegeven met het symbool formula_54 (aleph-null). Dat de gehele getallen kunnen worden afgeteld, kan als volgt worden aangetoond:
Op deze manier worden de gehele getallen door de bijectie formula_56 een-op-een op de natuurlijke getallen, zonder 0, afgebeeld met
De bijectie formula_58 met
beeldt de gehele getallen op alle natuurlijke getallen af, met 0.
Door de definitie van kardinale gelijkheid hebben de twee verzamelingen dezelfde kardinaliteit.
Meer gehele getallen.
De Gauss-gehele getallen en de Eisenstein-gehele getallen zijn twee verschillende uitbreidingen van de gehele getallen naar de complexe getallen.

</doc>
<doc id="26193" url="https://nl.wikipedia.org/wiki?curid=26193" title="Gary Kasparov">
Gary Kasparov



</doc>
<doc id="26194" url="https://nl.wikipedia.org/wiki?curid=26194" title="Treinbeïnvloeding">
Treinbeïnvloeding

Treinbeïnvloeding is de aanduiding van systemen die helpen voorkomen dat machinisten of treinbestuurders spoorwegseinen missen. Behalve bij treinen wordt treinbeïnvloeding ook wel toegepast bij light rail en metro's. Voor metro‑ en treinverkeer bestaan er treinbesturingssystemen die de treinen geheel automatisch besturen.
Ontwikkeling.
De eerste treinbeïnvloedingssystemen ontstonden rond 1865. Deze eerste systemen waren mechanisch. Een voorbeeld is de 'Fahrsperre' die nog tot 2023 bij de S-Bahn van Berlijn werd gebruikt. Bij een stoptonend sein klapt naast het sein een constructie uit die bij een passerende trein een schakelaar voor de rem indrukt.
Bij latere systemen is geen fysiek contact met de trein meer nodig, wat slijtage voorkomt. Inmiddels is een grote variatie in treinbeïnvloedingssystemen ontstaan. Sommige treinbeïnvloedingssystemen waarschuwen alleen bij het passeren van seinen, andere grijpen automatisch in met een remming als niet correct op een sein wordt gereageerd en/of bewaken continu de snelheid van de trein.
De modernste systemen voor treinbeïnvloeding bieden meer functies dan alleen treinbeïnvloeding. Ze kennen bijvoorbeeld cabineseingeving. Baanseinen zijn dan niet meer nodig. Het European Rail Traffic Management System geeft daarnaast ook gedetailleerde informatie over de positie van de trein door. Met deze informatiestroom is een betere verkeersleiding van het spoorverkeer mogelijk. Voor metroverkeer zijn systemen ontwikkeld die bekendstaan als Communications-Based Train Control. Deze systemen nemen de gehele besturing van het metroverkeer voor hun rekening. Bij de meest geautomatiseerde versies is er geen personeel op de metrotreinen nodig.
Indelingen naar functionaliteit.
Treinbeïnvloedingssystemen kunnen we indelen op basis van wat het systeem kan, ofwel naar functionaliteit. Bij de indeling van treinbeïnvloedingssystemen naar functionaliteit wordt gekeken naar de manier waarop het treinbeïnvloedingssysteem de machinist of treinbestuurder ondersteunt bij het opvolgen van spoorwegseinen. De oudste systemen zijn eenvoudig en laten vaak alleen een signaal in de cabine of stuurpost horen, bijvoorbeeld als de trein een spoorwegsein passeert dat een remopdracht geeft.
In Engeland zijn de termen "train warning", "train stop" en "train protection" populair. "Train stop" en "train warning" zouden vertaald kunnen worden met waarschuwings­systemen en stopsystemen. "Train protection" systems zijn de systemen met meer functionaliteiten. Systemen voor remcurvebewaking worden in het Engels wel "distance-to-go systems" genoemd.
Overige indelingen.
Er is ook een aantal andere indelingen voor treinbeïnvloedingssystemen mogelijk.
Indelingen naar datatransmissie.
Datatransmissie is de wijze waarop informatie van de baan naar de trein wordt overgebracht. In Duitsland zijn twee treinbeïnvloedingssystemen in gebruik die genoemd zijn naar de wijze van datatransmissie:
Continue datatransmissie vindt voortdurend en dus overal langs het beveiligde spoor plaats. Een voorbeeld is Linienförmige Zugbeeinflussung (LZB). Een versie voor snelheden groter dan 160 km/uur (LZB 80) is in gebruik bij de Duitse spoorwegen; metroversies zijn in gebruik bij de Amsterdamse en Rotterdamse metro. De continue datatransmissie verloopt bij de Amsterdamse metro via een kabel tussen de rails, bij de Rotterdamse metro worden gecodeerde spoorstroomlopen gebruikt. Het Nederlandse ATB-EG kent ook continue datatransmissie via gecodeerde spoorstroomlopen.
Discrete ('puntvormige') datatransmissie betekent dat de informatie op vaste plaatsen langs het spoor wordt doorgegeven aan de trein. Een bekend voorbeeld is het Duitse Punktförmige Zugbeeinflussung (PZB). Nederlandse voorbeelden hiervan zijn ATB-NG en ATB-Vv.
Er zijn meerdere methoden voor het overbrengen van data voor treinbeïnvloeding, waaronder mechanisch en elektrisch contact, inductie en radiocommunicatie. Hoe jonger de wijze van datatransmissie, hoe meer data kunnen worden doorgegeven. Latere treinbeïnvloedingssystemen kennen vaak meerdere vormen van datatransmissie, waardoor ze het niet altijd eenduidig naar datatransmissie ingedeeld kunnen worden. Dit geldt bijvoorbeeld voor het Franse TVM, waarbij informatie voor snelheidsbegrenzing via spoorstroomlopen wordt doorgegeven en andere informatie via kabellussen. TVM is ingedeeld op basis van de transmissiewijze van de snelheidsbegrenzing. Een ander voorbeeld is het ERTMS, dat gebruikmaakt van transponders, radio (GSM-R), kabellussen en in sommige gevallen zelfs ook van baanseinen, dus van seinen langs de spoorbaan. Het ERTMS is ingedeeld op basis van de transmissiewijze van de rijtoestemming in de toepassingsniveaus 2 en 3 van het ERTMS.
Indeling naar ERTMS-specificatie.
Het European Rail Traffic Management System (ERTMS) is een specificatie, die is vastgelegd in verordening (EU) 2016/919 van de Europese Commissie. Door het ERTMS als een vast te leggen is het mogelijk gemaakt dat meerdere leveranciers ERTMS-systemen kunnen aanbieden. Dit besluit onderscheidt treinbeïnvloedingssystemen van klasse A en van klasse B. In het artikel over ERTMS staan voorbeelden van klasse A-systemen.
Systemen van klasse B zijn treinbeïnvloedingssystemen die op 20 april 2001 binnen de Europese Unie in gebruik waren, maar niet aan de ERTMS-specificatie voldeden of voldoen.
Systemen die niet klasse A of klasse B zijn mogen in Europa in principe niet gebruikt worden, maar uitzonderingen zijn wel mogelijk.
Een eerste uitzondering is het Belgische TBL 1+. Deze uitzondering was mogelijk omdat TBL 1+ gezien kan worden als TBL 1 met toevoeging eurobalises. Eurobalises zijn ERTMS-componenten en daarom is TBL 1+ ook te zien als het begin van de aanleg van ERTMS.
Een andere uitzondering is het Nederlandse ATB-Vv. Deze uitzondering was mogelijk omdat bij ATB-EG een veiligheidsgebrek onderkend werd. Dit veiligheidsgebrek bestaat hieruit dat ATB-EG als laagste snelheid 40 km/h bewaakt en niet controleert of een trein daarna voor een rood sein zal stoppen. Het stopsysteem ATB-Vv controleert dit wel en daarom mocht het snelheidsbegrenzingssysteem ATB-EG aangevuld worden met ATB-Vv.
Indeling naar automatiseringsgraad.
De indeling naar automatiseringsgraad is afkomstig van de Union Internationale des Tranports Publics (UITP). Er zijn vijf graden van automatisering (Grade of Automation) gedefinieerd, aangeduid als GoA 0 t/m GoA 4.

</doc>
<doc id="26195" url="https://nl.wikipedia.org/wiki?curid=26195" title="Priemfactor">
Priemfactor

Een priemfactor van een natuurlijk getal formula_1 is een priemgetal dat een deler is van formula_1, dus waardoor formula_1 kan worden gedeeld zonder een rest over te houden.
Ontbinding in factoren.
Een ontbinding in priemfactoren (ook wel: "ontbinding in factoren" of gewoon "ontbinding") van een natuurlijk getal formula_1 is een multiset (hier geschreven als {(...)}) van priemgetallen waarvan het product weer formula_1 is. Zo is {(2,5)} een ontbinding van 10, want 2 en 5 zijn priemgetallen en 2×5=10, en is {(3,3,11)} een ontbinding van 99, want 3 en 11 zijn priemgetallen en 3×3×11=99.
Ieder element van een ontbinding van formula_1 is een priemfactor van formula_1, want het is een deler van formula_1 en het is een priemgetal.
Een ontbinding in factoren is niet een gewone verzameling maar een multiset, omdat een priemfactor vaak meerdere malen moet worden gebruikt. Bijvoorbeeld: {(2,3,3)} is een ontbinding van het getal 18, want 2×3×3=18; het getal 3 komt tweemaal voor.
De hoofdstelling van de rekenkunde zegt dat elk natuurlijk getal groter dan 1 precies één ontbinding in priemfactoren heeft.
Uitgesplitst naar een aantal gevallen:
Vinden van een ontbinding.
In tegenstelling tot het uitvoeren van een vermenigvuldiging is het ontbinden in factoren een operatie die potentieel erg veel rekentijd kan vergen. Vermenigvuldigen van twee priemgetallen van 100 cijfers elk kost slechts milliseconden, maar de snelst bekende algoritmen (medio 2003) om getallen van 200 cijfers in factoren te ontbinden vergen vele jaren rekentijd. Hierop zijn enkele cryptografische technieken gebaseerd (onder andere de RSA-encryptie).
Men kan bewijzen dat elk getal kan ontbonden worden in priemfactoren. Hier volgt enkel het bewijs van het bestaan van deze ontbinding, en niet van de uniciteit.
De ontbinding van een priemgetal zelf is evident gewoon gelijk aan dat priemgetal.
Stel nu dat een natuurlijk getal geen priemgetal is. Dit natuurlijk getal is dus deelbaar door een ander natuurlijk getal (dat niet gelijk is aan zichzelf). Het natuurlijk getal is dus te schrijven als formula_13 (met formula_14 en formula_1 beide natuurlijke getallen). Via inductie volgt nu dat formula_14 en/of formula_1 weer te schrijven zijn als het product van twee andere natuurlijke getallen (en als dat niet gaat is formula_14 en/of formula_1 een priemgetal). Dit kan herhaald worden tot er enkel priemgetallen overblijven.
En dus is elk natuurlijk getal te schrijven als een product van priemfactoren.

</doc>
<doc id="26196" url="https://nl.wikipedia.org/wiki?curid=26196" title="ATB Eerste Generatie">
ATB Eerste Generatie

ATB ("automatische treinbeïnvloeding"), tegenwoordig aangeduid als ATB-EG (ATB Eerste Generatie), is een Nederlands treinbeïnvloedingssysteem. ATB-EG is geïnstalleerd op bijna alle Nederlandse hoofdspoorlijnen, met uitzondering van de HSL en de Betuweroute waar in plaats daarvan het ETCS is geïnstalleerd. Op de meeste nevenlijnen is ATB-NG geïnstalleerd.
Geschiedenis.
In de jaren twintig van de twintigste eeuw ontwikkelde de Amerikaanse Union Switch and Signal corporation het treinbeïnvloedingsysteem pulse code cab signalling voor de Pennsylvania Railroad. De rechten op dit systeem kwamen later in handen van het Franse bedrijf Alstom. Deze firma was in de jaren vijftig betrokken bij de ontwikkeling van treinbeïnvloeding in Nederland. De keuze was gevallen op de techniek van het Amerikaanse systeem pulse code cab signalling. De invoering van treinbeïnvloeding in Nederland werd versneld nadat op 8 januari 1962 een machinist nabij Harmelen een geel sein in dichte mist niet zag, wat leidde tot de treinramp Harmelen.
Zowel voor dit specifieke treinbeïnvloedingssysteem als voor treinbeïnvloedingssystemen in het algemeen werd de term automatische treinbeïnvloeding (ATB) gebruikt. Toen in de jaren negentig van de twintigste eeuw het ATB Nieuwe Generatie (ATB-NG) werd ontwikkeld en veranderde de oorspronkelijke term ATB in ATB Eerste Generatie (ATB-EG).
ATB-EG is een systeem dat maximumsnelheden bewaakt. De laagste maximumsnelheid die ATB-EG bewaakt is 40 km/h. Bij snelheden tot 40 km/h rijdt de machinist zonder ondersteuning van een treinbeïnvloedingssysteem. Om in deze situatie te bewaken dat de machinist voldoende aandacht heeft bij het rijden was het ATB-EG-systeem voorzien van een kwiteerfunctie. De machinist moest periodiek op een knop drukken. Deed hij dat niet, dan was de machinist wellicht afgeleid en werd de trein tot stilstand gebracht. De kwiteerfunctie is tussen 1997 en 2003 verwijderd, omdat machinisten bij het ATB-maximum van 40 km/h zeer frequent op de kwiteerknop moesten drukken en er twijfel ontstond over de effectiviteit van deze functie.
In 1970 was ongeveer 100 kilometer spoorlijn van ATB-EG voorzien. In 1992 waren alle belangrijke spoorlijnen ervan voorzien. In 2001-2002 werd er nog ATB-EG geïnstalleerd op de baanvakken Hoorn – Heerhugowaard, Den Dolder – Baarn, De Haar Aansluiting – Rhenen, Barneveld – Ede-Wageningen, Gouda – Alphen aan den Rijn en Botlek – Maasvlakte.
Werking van ATB-EG.
Op de spoorstaven wordt 75 Hz-wisselspanning gezet. Als de voorste as van een trein de spoorstaven kortsluit, gaat een stroom door beide spoorstaven via de as van de trein lopen. Deze stroom wordt gecodeerd doordat ze in een bepaalde (lagere) frequentie wordt in- en uitgeschakeld. Er zijn in totaal 7 verschillende pulsfrequenties, waarvan er nu 5 in gebruik zijn. Bij elke frequentie hoort een ATB-snelheid en een bijbehorende signalering in de cabine:
Bij treinen die niet sneller dan 130 km/h kunnen rijden, vervalt 'geel 13', en resulteert code 120 ook in 'groen'. Bij enkele moderne materieelseries wordt de toegestane snelheid weergegeven met een rode wijzer of led in de snelheidsmeter. Bij het 'ETCS niveau NTC-ATB', een variant van het ETCS, wordt echter weer gebruikgemaakt van de oorspronkelijke weergave.
Via de eerste as (gezien in rijrichting) en wielen van de trein wordt de stroomkring van de spoorstroomloop gesloten. Om de spoorstaven ontstaat door deze stroom een magnetisch veld. Twee spoelen op de trein voor de eerste as zetten het magneetveld om in spanning, die naar de ATB-treinapparatuur wordt gevoerd. Deze installatie geeft de door ATB gecontroleerde snelheid weer in de cabine. Bij elke snelheidsverandering klinkt een gongslag ("ting").
Rijdt een trein sneller dan de ATB-snelheid dan klinkt er een lange bel ("trrriiing") zolang de machinist niet remt. Remt de machinist na drie seconden nog niet, dan voert de ATB een noodremming uit. Na stilstand kan de machinist de ATB ontgrendelen.
Bij seinen die een lagere snelheid aankondigen dan voorheen schakelt de ATB naar de naasthogere snelheid. Heeft de machinist bij dit sein nog geen remming ingezet, dan klinkt de ATB-remopdracht.
Is de trein afgeremd naar een bepaalde marge boven de toegestane snelheid, dan klinkt de bel drie keer kort ("tring tring tring"). De machinist mag nu (wat de ATB betreft) de rem lossen. Zodra de remmen van de gehele trein gelost zijn, is de ATB-snelheid bereikt.
Bij nadering van een Stoptonend sein (STS) passeert een trein eerst een geel sein. De ATB dwingt hier een remming naar 40 km/h af. Bij het ontwerpen van ATB heeft men aangenomen dat een machinist vanaf deze snelheid altijd kan stoppen voor een stoptonend sein, mede daar hij al geremd heeft naar aanleiding van een geel sein, dat een rood sein aankondigt. ATB grijpt dan ook niet in bij passage van een stoptonend sein.
Bij geloste remmen in een 40 km/h-gebied moest de machinist elke 20 seconden zijn waakzaamheid kenbaar maken aan de ATB, het kwiteren van een zoemer. Eind jaren negentig is dit bij vrijwel al het materieel verdwenen.
Buiten dienst.
Bij code 75 gaat er een blauwe lamp branden met de tekst 'BD' (buiten dienst) en is in de cabine een vijftal gongslagen te horen. De ATB-apparatuur is nu "stand-by" geschakeld om een baanvak zonder ATB te kunnen berijden. Met de ATB-apparatuur buiten dienst kan de machinist zonder ATB-code sneller dan 40 km/h rijden. Ontvangt de treinapparatuur toch een code, dan voert hij een snelremming uit, tenzij de machinist op tijd de inschakelknop bedient. Bij apparatuur van na de vierde generatie komt in deze situatie de ATB in dienst en geeft deze een remopdracht, afhankelijk van de snelheid.
Code 120.
In de eerste systeemontwerpen van ATB-EG was code 120 bedoeld voor het bewaken van de toen geldende hoogste treinsnelheid, te weten 125 km/h. Tijdens de technische proefnemingen eind jaren 60 viel echter het besluit om de maximumsnelheid te verhogen naar 140 km/h. Besloten werd om code 120 voor 130 km/h te gaan gebruiken, en voor de nieuwe baanvaksnelheid een nieuwe code aan het systeemontwerp toe te voegen.
Code 96.
Code 96 is een later toegevoegde code die niet in het oorspronkelijke Amerikaanse systeem voorkwam, en bedoeld is om een maximumsnelheid van 140 km/h aan te geven.
Door de officiële definitie van de bijbehorende cabinesignalering 'groen', wat staat voor 'maximale voertuigsnelheid', is er regelmatig discussie over de vraag of code 96 ook gebruikt mag worden voor een snelheid hoger dan 140 km/h. Deze discussie werd voor het eerst actueel met de komst van het Intercitymaterieel, dat 160 km/h kan rijden, en de introductie van de baanvaksnelheid 160 km/h op het proeftraject Helmond Brouwhuis-Deurne. Vanwege veiligheidsoverwegingen geldt code 96 echter nog steeds als 140 km/h. De enige uitzondering hierop is de Thalys-PBA; deze mag op basis van een speciale regeling code 96 interpreteren als 160 km/h.
In het nieuwe treinbeïnvloedingssysteem ATB-NG kan code 96 veilig 'opgeschakeld' worden tot 160 km/h met behulp van de functie ATBM+.
Code 270.
In de ATB-treinapparatuur van de derde generatie (Fase-3) is een extra ontvangstcircuit aanwezig voor 270 pulsen per minuut. Deze code was naar verluidt bedoeld om op termijn onderscheid te kunnen maken tussen enerzijds 40 km/h zonder nadere remming (seinbeelden geel-4, groen-knipper en groen dwergsein), en 40 km/h met nadere remming (seinbeelden geel en geel-knipper). Fase-3-treinapparatuur reageert alsof 'geen code' is ontvangen. Alle andere treinapparatuur doet dat overigens ook, maar dat is omdat code 270 simpelweg niet herkend wordt als code. Code 270 is voor zover bekend in de Nederlandse infrastructuur nooit toegepast en is ook niet aanwezig op de ATB-testapparatuur. In de Verenigde Staten wordt code 270 wel toegepast.
Code 147.
In de ATB-treinapparatuur vanaf de derde generatie (Fase-3) is een extra ontvangstcircuit aanwezig voor 147 pulsen per minuut. Deze code was oorspronkelijk bedoeld voor een extra snelheidstrap voor 100 of 110 km/h. Tot op heden (2023) wordt code 147 daarvoor nog niet gebruikt; bij ontvangst van code 147 wordt nu nog gereageerd alsof code 180 wordt ontvangen.
Enkele jaren terug is gesproken over de toepassing van deze code voor de invoering van 'stopdwang': het uitvoeren van een geforceerde remming bij een dreigende passage van een rood sein. Hiermee zou op specifieke gevaarpunten de kans op roodlichtpassage verminderd kunnen worden. Dit is echter niet doorgegaan.
Sinds 2006 heeft code 147 ter discussie gestaan voor gebruik ten behoeve van een nieuwe snelheidstrap voor 160 km/h. Het nadeel van deze toepassing is dat de ATB-installatie van alle treinen aangepast moet worden, wat het tot een relatief dure oplossing maakt. Inmiddels is deze optie als gevolg van Europese regelgeving niet meer toegestaan.
ATB-meettrein.
Om te controleren of het ATB-signaal goed werkt, wordt de meettrein "mP Jim" (mP 3024) of "mP Jules" (mP 3032) van Eurailscout ingezet. Dit is een omgebouwd motorpostrijtuig. Het meetrijtuig rijdt door heel Nederland, al dan soms met tractie van een diesellocomotief wanneer het nodig is, om niet alleen het ATB-signaal, maar ook het signaal van GSM-R te meten. Voorheen werd ook het signaal van het inmiddels uitgefaseerde systeem TeleRail gemeten.
Verschillen met PZB en Memor.
In tegenstelling tot stopsystemen zoals het Duitse PZB en waarschuwingssystemen zoals het Belgische Memor, is ATB-EG een systeem voor snelheidsbegrenzing. ATB-EG bewaakt maximaal toegestane snelheden. ATB kent vijf snelheidsgrenzen, de ingestelde snelheidsgrens sluit steeds (zo goed mogelijk) aan bij het seinbeeld van de seinen langs de spoorbaan.
Een ander verschil is dat PZB en Memor treinbeïnvloedingssystemen met puntsgewijze datatransmissie zijn, en ATB-EG een treinbeïnvloedingssysteem met continue datatransmissie is. Deze laatste systemen zijn failsafe: door het continue signaal van de wal naar de trein zal de trein direct reageren bij wegvallen van de datatransmissie.
Een belangrijk voordeel van continue datatransmissie is dat een maximumsnelheid verhoogd kan worden als er in de verte seinbeeldverbetering optreedt, omdat het ATB-signaal met het seinbeeld mee verbetert. Dit maakt een snellere treinopvolging (en dus hogere punctualiteit) mogelijk dan de puntsgewijze systemen.
Nadelen ATB-EG.
Als ATB EG wordt vergeleken met modernere systemen (bijvoorbeeld ERTMS), dan kent ATB-EG de volgende nadelen:
Mede vanwege deze nadelen is in de jaren negentig ATB-NG ontwikkeld die deze nadelen niet kent.
Actuele ontwikkelingen ATB Eerste Generatie.
Op 22 mei 2004 gaf mr. Pieter van Vollenhoven, voorzitter van de Raad voor de Transportveiligheid (nu de Onderzoeksraad Voor Veiligheid), naar aanleiding van een treinongeluk bij station Amsterdam Centraal aan dat hij de bovengenoemde nadelen 5 en 6 onveilig vindt. Van Vollenhoven wees erop dat de Spoorwegongevallenraad 12 jaar eerder, na een treinongeluk bij Eindhoven, had geadviseerd het systeem te vernieuwen. Hij sprak er zijn ongenoegen over uit dat hiertoe nog altijd geen besluit was genomen, en kondigde aan dat de Raad ongelukken in de toekomst niet zal onderzoeken, als duidelijk is dat deze het gevolg zijn van de reeds bekende tekortkomingen.
Op 25 mei 2004 maakte minister Karla Peijs van Verkeer en Waterstaat bekend dat zij 40 miljoen euro op haar begroting vrijmaakt om het bestaande veiligheidssysteem voor treinen aan te passen, te beginnen op de drukste trajecten. Deze aanpassing zou het onmogelijk maken dat treinen die minder dan 40 km/h rijden, een stoptonend sein passeren. Wat die aanpassing behelsde, werd niet duidelijk. De door een Kamermeerderheid verlangde versnelde invoering van het Europese veiligheidssysteem ETCS wees ze als te duur van de hand. De minister noemde de kritiek die Van Vollenhoven uitte, onverstandig: "De raad is er juist voor die onderzoeken. Dan zoeken we iemand anders".
Door het toevoegen van ATB Verbeterde versie (ATB-Vv) bij 1000 seinen zou een voldoende veilige situatie bereikt worden;
de reductie van STS-passages zoals beoogd wordt echter niet gerealiseerd. Het aantal van ATB-Vv te voorziene seinen wordt naar circa 1600 in 2012 gebracht.
In april 2012 toont het treinongeval bij Amsterdam Westerpark, vrijwel direct gevolgd door een bijna-ramp te Utrecht, aan dat de kritiek van Van Vollenhoven grond heeft. Kort daarvoor heeft ook TU Delft op verzoek van de kamercommissie die het functioneren van ProRail beoordeelde een advies voor versnelde implementatie van ERTMS gegeven.
Op 8 juni 2012 besloot de ministerraad dat ATB-EG vervangen gaat worden door ETCS. In 2022 heeft ProRail het contract voor de uitrol van ERTMS gegund aan Thales. Verwacht wordt dat de ombouw minstens 10 jaar gaat duren. In de tussentijd wordt het aantal ATB-Vv-systemen uitgebreid.

</doc>
<doc id="26197" url="https://nl.wikipedia.org/wiki?curid=26197" title="Volmaakt getal">
Volmaakt getal



</doc>
<doc id="26198" url="https://nl.wikipedia.org/wiki?curid=26198" title="ATB Nieuwe Generatie">
ATB Nieuwe Generatie

Automatische Treinbeïnvloeding Nieuwe Generatie, afgekort ATB-NG, is een treinbeïnvloedingssysteem. Een treinbeïnvloedingssysteem helpt machinisten te voorkomen dat zij spoorwegseinen missen. ATB-NG is gebaseerd op technologie van Alstom, die ook is toegepast in het TBL 2-systeem in België en in proeven in het Verenigd Koninkrijk, op de Chiltern line.
Werking.
ATB-NG-treinapparatuur ontvangt rijtoestemmingen van de ATB-baanapparatuur. Deze rijtoestemmingen geven aan hoe ver de trein mag rijden en met welke maximumsnelheid. De treinapparatuur bewaakt deze waarden. ATB-NG is daarom een treinbeïnvloedingssysteem dat de maximaal af te leggen afstand van de trein begrenst.
Rijtoestemming.
Het signaal is op te vatten als een rijtoestemming, of als het ontbreken daarvan. Het ontbreken van een rijtoestemming heeft de betekenis van wachten voor een rood sein. Een rijtoestemming geeft aan hoe snel een trein mag rijden, hoe ver en welke snelheid de trein moet hebben bij het einde van de rijtoestemming. Apparatuur in de trein houdt de positie van de trein bij en rekent uit vanaf welk moment een trein moet remmen om tijdig een lagere snelheid te bereiken of tot stilstand te komen. Deze informatie wordt aan de machinist of treinbestuurder getoond. Als de machinist onvoldoende remt dan remt de treinapparatuur automatisch. Dit wordt ook wel 'remcurvebewaking' genoemd. Wanneer de trein voldoende snelheid heeft verloren kan de machinist de remingreep herroepen, zodat de trein niet helemaal tot stilstand komt.
Vrijlaatsnelheid.
Wanneer de maximaal af te leggen afstand is overschreden laat de treinapparatuur het toe om langzaam naar het volgende baken te rijden, waar de trein een nieuwe rijtoestemming op kan pikken. Deze snelheid is 15 km/h op emplacementen en 30 km/h elders. In de rijtoestemming wordt doorgegeven welke van deze zogenoemde vrijlaatsnelheden geldt. Om dit langzame rijden te voorkomen kan een kabellus in het spoor gelegd worden, dat ook een ATB-NG-rijtoestemming kan doorgeven. Door op strategische plaatsen kabellussen te plaatsen wordt voorkomen dat deze situatie ontstaat. Een andere mogelijkheid is het plaatsen van extra bakens. Daarmee wordt de afstand verkort waarover de trein met maximaal de vrijlaatsnelheid mag rijden.
Informatievoorziening aan de machinist.
De rijtoestemming wordt aan de machinist of treinbestuurder getoond met leds rondom de snelheidsmeter. Een geel lampje markeert de op dat moment geldende maximale snelheid. Een matrixdisplay rechtsonder geeft aan of de maximumsnelheid binnen de eerstkomende 3 km lager zal worden. Zo'n lagere maximumsnelheid wordt doelsnelheid genoemd. Een verlichte afstandsbalk toont de afstand tot die doelsnelheid. Wanneer er binnen 3 km geen lagere maximumsnelheid is toont de matrixdisplay de huidige maximumsnelheid en blijft de afstandsbalk onverlicht. Op remwegafstand van een doelsnelheid of een rood sein gaat het systeem de remcurve bewaken. Hierbij verspringt de gele led naar de doelsnelheid en licht een rood lampje op bij de tot op toen geldende maximumsnelheid. Aan de hand van de remcurve verspringt de rode led geleidelijk omlaag tot de doelsnelheid. De machinist moet 'voor het rode lampje uit' remmen om een ingreep van de treinapparatuur te voorkomen.
Rijdt de trein meer dan 2,5 km/h te snel dan gaat een waarschuwingslampje branden. Rijdt de trein 5 km/h te snel dan klinkt een waarschuwingssignaal en rijdt de trein 7,5 km/h te snel dan remt de treinapparatuur.
Datacommunicatie tussen spoor en trein.
Een spoor dat is uitgerust met ATB-NG kent bakens, die iets uit het midden van het spoor zijn geplaatst. De trein ontvangt alleen de signalen van bakens die links van het midden geplaatst zijn. De baanapparatuur kan worden uitgebreid met kabellussen. Bakens en lussen zenden een signaal uit via een draaggolf van 100 kHz. De bakens geven informatie door met 25 kbit per seconde, de lussen ongeveer 1 kbit per seconde.
Ontwikkeling.
In 1986 gaf de NS aan dat er behoefte bestond aan een nieuwe generatie ATB in baan en trein, enerzijds omdat het aanwezige ATB-systeem het eind van zijn levensduur begon te naderen en anderzijds om het veiligheidsniveau te verhogen. Wegens detectieproblemen kan het bestaande ATB-systeem niet worden toegepast op lijnen waar met nieuwe dieseltreinstellen (DM90) en licht dieselhydraulisch materieel wordt gereden.
In 1993 is besloten ook de baanvakken waar de baanvaksnelheid tussen 40 km/h en 100 km/h ligt, van een treinbeïnvloedingssysteem te voorzien. Dit zijn de diesellijnen vanuit Groningen en Leeuwarden, alsmede de baanvakken Zwolle - Wierden, Almelo - Mariënberg, Zwolle - Kampen, Apeldoorn - Winterswijk, Zevenaar - Winterswijk, Tiel - Elst, Venlo - Roermond, Barneveld - Ede, Den Dolder - Baarn, Gouda - Alphen aan den Rijn, De Haar - Rhenen, Heerhugowaard - Hoorn en een aantal –korte– grensbaanvakken. Omdat in 1993 niet de zekerheid bestond dat de door de Europese Commissie geïnitieerde ontwikkeling van het ERTMS tot een concreet product zou leiden, is met NS overeengekomen dat de ontwikkeling en inbouw van ATB-NG op ATB-loze baanvakken voortgezet zou worden. Daarbij zou wel halfjaarlijks worden bezien of een toepassing van het ERTMS als alternatief voor ATB-NG mogelijk is. Voorop stond het doel om in 2000 overal waar de treinsnelheden meer dan 40 km/h bedragen, een vorm van ATB te hebben.
Uiteindelijk heeft ProRail de laatste spoorlijnen in 2005 van ATB-NG voorzien. Dat betrof de spoorlijnen Harlingen - Leeuwarden, Stavoren - Leeuwarden, Groningen - Roodeschool, Groningen - Delfzijl en Groningen - Nieuweschans.
Op 6 mei 1996 schreef de toenmalige minister van Verkeer en Waterstaat, Jorritsma, dat voor haar in feite vast stond dat
vervanging van het huidige technisch verouderde ATB-systeem door het ERTMS aan de orde zal komen. De minister verwachtte toen dat "over niet al te lange tijd" het tijdstip, de tijdsduur en de fasering van een dergelijke operatie te geven zouden zijn, "gezien de fase waarin de ontwikkeling van ETCS zich thans bevindt".
ATB-EG én ATB-NG.
ATB-NG-treinapparatuur kan samenwerken met zowel ATB-NG-baanapparatuur als ATB-EG-baanapparatuur. Een trein met ATB-NG schakelt automatisch over naar het op het spoorwegbaanvak geïnstalleerde treinbeïnvloedingssysteem. Als zowel ATB-NG als -EG aanwezig zijn, kiest de treinapparatuur ATB-NG. ATB-NG staat in de 'ATBM'-modus als de trein op een ATB-EG baanvak rijdt. Omdat de ATB-EG-baanapparatuur daar alleen informatie over de huidige maximumsnelheid geeft toont de matrixdisplay in dat geval "EG", is de afstandsbalk niet verlicht en zal er geen remcurve voorkomen. In dat geval wordt er geremd aan de hand van een remcriterium.
Er bestaan in Nederland twee typen ATB-NG-treinapparatuur. ATB-NG (met name geïnstalleerd in DM '90) en de nieuwere ATBL-NL. De beide typen zijn functioneel (nagenoeg) gelijk. De kasten bevatten zowel ATB-EG als ATB-NG functionaliteit.
ProRail wilde aanvankelijk ATB-EG en ATB-NG niet samen op één spoorlijn gebruiken, omdat dat de systemen elkaar mogelijk zouden verstoren en er onveilige situaties zouden ontstaan. Om die reden is de ATB-EG op de spoorlijnen Zutphen – Apeldoorn en Zutphen – Hengelo verwijderd bij de installatie van ATB-NG. De lightrailproef op de spoorlijn Gouda - Alphen aan den Rijn, waar naast de ATB-EG ATB-NG geïnstalleerd is, heeft bewezen dat deze twee totaal verschillende systemen elkaar niet verstoren. ATB-NG wordt gebruikt door de lightrailvoertuigen en de ATB-EG door het overige materieel (in dit geval Sprinters).
Op het baanvak Den Haag Mariahoeve – Hoofddorp wordt de techniek van ATB-NG gebruikt als aanvulling op ATB-EG; dit wordt ook wel ATBM+ genoemd. Hiermee werden de Thalys PBKA-stellen in staat gesteld om de baanvaksnelheid van 160 km/h te rijden, tot ze over de Hogesnelheidslijn Schiphol - Antwerpen gingen rijden.

</doc>
<doc id="26199" url="https://nl.wikipedia.org/wiki?curid=26199" title="ATB-NG">
ATB-NG



</doc>
<doc id="26200" url="https://nl.wikipedia.org/wiki?curid=26200" title="ATB-EG">
ATB-EG



</doc>
<doc id="26202" url="https://nl.wikipedia.org/wiki?curid=26202" title="Automatische treinbeïnvloeding">
Automatische treinbeïnvloeding

Automatische treinbeïnvloeding (ATB) is een familie van Nederlandse treinbeïnvloedingssystemen, die machinisten ondersteunen bij het waarnemen en opvolgen van spoorwegseinen. ATB waarschuwt de machinist als een spoorwegsein opdracht geeft snelheid te verminderen. Wanneer de machinist niet reageert remt het ATB-systeem automatisch.
Naast de in Nederland veelgebruikte systemen voor treinbeïnvloeding is er ook het Europese treinbeïnvloedingssysteem/verkeersbeheersingssysteem European Rail Traffic Management System (ERTMS). De ATB-systemen in Nederland worden in de toekomst vervangen door het ERTMS. De term 'ATB' wordt niet gebruikt voor het ERTMS.
ATB-systemen.
Op de Nederlandse spoorlijnen en spoorwegemplacementen zijn meerdere ATB-systemen in gebruik. De drie meest gebruikte ATB-systemen en het ERTMS zijn hieronder beschreven, gevolgd door een opsomming van de weinig gebruikte ATB-systemen.
ATB Eerste Generatie.
ATB eerste generatie (ATB-EG) kwam vanaf 1970 in bedrijf op de meeste geëlektrificeerde baanvakken. Het systeem kan vijf maximumsnelheden bewaken. Via gecodeerde spoorstroomlopen door de rails wordt aan railvoertuigen doorgegeven welke van die vijf moet worden bewaakt. De dodemansknop trad alleen in werking bij een snelheid boven 40 kilometer per uur.
ATB Nieuwe Generatie.
ATB nieuwe generatie (ATB-NG) kwam vanaf 1995 in bedrijf op de meeste niet geëlektrificeerde baanvakken, op de nevenlijnen. Het werkt op een andere wijze dan ATB-EG. ATB-NG is net als het ERTMS een systeem voor de begrenzing van de maximaal af te leggen afstand. Net als bij het ERTMS niveau 1 wordt via bakens in het spoor aan railvoertuigen doorgegeven hoe ver de trein nog mag rijden, met welke maximumsnelheid.
ATB Verbeterde versie.
ATB verbeterde versie (ATB-Vv) is een nieuwe, verbeterde versie van ATB EG. ATB-Vv heeft een aanvullende beveiliging voor het rijden met lage snelheden. ATB Verbeterde versie ATB-Vv kwam vanaf 2008 in bedrijf op stationsemplacementen en op plaatsen waar de kans op het passeren van stoptonende seinen relatief groot is. Het systeem geeft bij stoptonende seinen door dat de trein moet stoppen. Het signaal wordt doorgegeven via bakens die aan de buitenzijde van de rechter rail op vaste afstanden van een spoorwegsein zijn aangebracht. Het signaal wordt opgepikt via de rechter ATB-EG-opneemspoel, of ATB-EG-antenne.
European Rail Traffic Management System.
Het "European Rail Traffic Management System" ERTMS kwam vanaf 2007 en komt tot 2030 op een groot deel van de geëlektrificeerde baanvakken en stationsemplacementen in bedrijf en vervangt dan ATB-EG en ATB-Vv. Het is de nieuwe Europese standaard voor treinbeïnvloeding. Wanneer alle treinen zijn voorzien van het ERTMS maakt de ERTMS-cabineseingeving de vaste spoorwegseinen langs de baan overbodig. Het ERTMS is net als ATB-NG een systeem voor de begrenzing van de maximaal af te leggen afstand. Met welke maximumsnelheid en hoever een trein nog mag rijden wordt via bakens (balises) in het spoor of via GSM-Rail doorgegeven.
Bijzondere ATB-systemen.
Nederland kent daarnaast een aantal bijzondere ATB-systemen, in die zin dat ze weinig gebruikt worden of niet meer in gebruik zijn.
Geschiedenis van ATB-systemen in Nederland.
In de jaren vijftig van de 20e eeuw kwam de noodzaak naar voren om machinisten of treinbestuurders te ondersteunen bij het waarnemen van seinen en eventueel in te grijpen als niet zij correct op een sein reageerden. Het in de jaren twintig in Amerika ontwikkelde Pulse code cab signaling stond in de belangstelling. Een Amerikaanse producent van dit systeem is overgenomen door Alsthom, nu Alstom, een firma die ook spoorwegmaterieel aan de toenmalige Nederlandse Spoorwegen leverde. Het systeem zou in Nederland bekend worden als Automatische Treinbeïnvloeding. De invoering van ATB is versneld nadat op 8 januari 1962 de treinramp bij Harmelen plaatsvond.
In de jaren 90 van de 20e eeuw is een geheel nieuw ATB-systeem opgekomen, ATB Nieuwe Generatie. Het al bestaande ATB wordt vanaf die tijd ATB Eerste Generatie genoemd. De treinen die (deels) rijden op trajecten met ATB-NG moeten ook op trajecten met ATB-EG kunnen rijden. ATB-NG treinapparatuur functioneert daarom ook op trajecten die met ATB-EG zijn beveiligd. Omdat de beide ATB-systemen van dezelfde leverancier komen ontstonden er geen problemen over patentrechten. Een nieuwere versie van deze treinapparatuur wordt aangeduid met ATBL-NL. De technische ontwikkeling van ATB-NG werd begin van de 21e eeuw gestopt vanwege de opkomst van het ERTMS. Vanaf 2006 is op alle spoorlijnen waar de snelheid hoger is dan 40 km/u een ATB-systeem in gebruik.
In het vroege begin van de 21e eeuw werd toch nog een ander nieuw treinbeïnvloedingssysteem ingevoerd, ATB Verbeterde versie ATB-Vv. Dit systeem is voor snelheden van 40 km/u en minder bedoeld. ATB-EG werkt niet onder deze snelheid en in de jaren 00 van 21e eeuw vond men dat niet langer acceptabel. Alle treinapparatuur: ATB-EG, ATB-NG en ATBL-NL is aangepast om van ATB-Vv gebruik te kunnen maken.
Vanaf 2007 kwam op diverse spoorlijnen het European Rail Traffic Management System, afgekort ERTMS in gebruik.
Vergelijking van ATB-EG, ATB-Vv, ATB-NG en het ERTMS.
Hieronder een overzicht van de belangrijkste verschillen en overeenkomsten van de meestgebruikte ATB-systemen in Nederland.
Metro- en tramlijnen.
RandstadRail maakt gebruik van ZUB 222c, ZUB is een afkorting van het Duitse ZUgBeeinflussung. In combinatie met ZUB komen lichtseinen naast de baan voor. Bij dit systeem wordt bij elke passage van een lichtsein nieuwe informatie uitgewisseld tussen het voertuig en het spoorbeveiligingsysteem.
De Rotterdamse metro maakt gebruik van het systeem LZB, afkorting van het Duitse Linienförmige ZugBeeinflussung, maar vaak wordt het ATB genoemd. Het systeem biedt behalve protectie ook cabinesignalering, buiten emplacementen zijn er dan ook geen (licht)seinen te vinden. LZB is, net als ATB-EG, een systeem waarbij continu een signaal via spoorstroomlopen wordt uitgezonden naar de voertuigen. Nieuwe metrovoertuigen zijn uitgerust met zowel LZB als ZUB 222c, zodat ze ook op trajecten van RandstadRail kunnen rijden.
De Haagse tram heeft in een deel van het trammaterieel en op enkele plaatsen in de infrastructuur het beïnvloedingssysteem AutomatischeRemIngreep ARI geïnstalleerd. Haagse trams die rijden op lijnen van RandstadRail zijn ook uitgerust met ZUB 222c.
De Amsterdamse metro maakt gebruik van CBTC.
Ook de Antwerpse premetro heeft een ATB-systeem.

</doc>
<doc id="26203" url="https://nl.wikipedia.org/wiki?curid=26203" title="Automatische Trein Beïnvloeding">
Automatische Trein Beïnvloeding



</doc>
<doc id="26204" url="https://nl.wikipedia.org/wiki?curid=26204" title="ATB">
ATB



</doc>
<doc id="26205" url="https://nl.wikipedia.org/wiki?curid=26205" title="ATB EG">
ATB EG



</doc>
<doc id="26206" url="https://nl.wikipedia.org/wiki?curid=26206" title="ATB NG">
ATB NG



</doc>
<doc id="26209" url="https://nl.wikipedia.org/wiki?curid=26209" title="Recepten">
Recepten



</doc>
<doc id="26216" url="https://nl.wikipedia.org/wiki?curid=26216" title="Calligrafie">
Calligrafie



</doc>
<doc id="26218" url="https://nl.wikipedia.org/wiki?curid=26218" title="Agios Nikolaos">
Agios Nikolaos

Agios Nikolaos (Grieks: Άγιος Νικόλαος, vertaald: "Sint-Nicolaas") is een havenstad en gemeente op het Griekse eiland Kreta. Het ligt in de oostelijke helft van het eiland, ten oosten van de hoofdstad van het eiland, Iraklion, en ten westen van de stad Sitia, aan de Middellandse Zee.
"Agios Nikolaos" is dezelfde als "Sint-Nicolaas", de beschermheilige van zeelieden. Bij de uitspraak van de naam "Agios Nikolaos" (Ajos Ni-kolos) ligt de hoofdklemtoon op de tweede lettergreep van Nikolaos.
Geschiedenis.
Agios Nikolaos werd bewoond in de late bronstijd door Dorische bezetters van de klassiek stad Lato. Toen werd de veiligheid van het fort van Lato minder belangrijk en telde een makkelijke toegang tot de zee meer mee.
In de jaren 60 van de 20e eeuw werd Agios Nikolaos ontdekt door bekende personen zoals cineasten Jules Dassin en Walt Disney. Later trokken de Grieken en West-Europeanen graag naar deze kant, vooral in de maanden juli tot augustus voor vakantie of ontspanning. Vanuit de haven vertrekken er boten naar het nabijgelegen eiland Spinalonga en de vesting Kalidonia voor excursietochten.
Bestuurlijk.
Agios Nikolaos is sedert 2011 een fusiegemeente ("dimos") in de Griekse bestuurlijke regio ("periferia") Kreta. Voorheen viel het grondgebied ongeveer samen met de toen nog Mirabello genaamde provincie, die onderdeel was van het departement Lassithi.
De drie deelgemeenten ("dimotiki enotita") van de fusiegemeente zijn:

</doc>
<doc id="26220" url="https://nl.wikipedia.org/wiki?curid=26220" title="Meme (memetica)">
Meme (memetica)

Een meme is een begrip uit de memetica en betekent een idee of ideeën-stelsel zoals een godsdienst of ideologie, dan wel een techniek of andere menselijke vinding of gebruik dat zich onder informatiedragers verspreidt (tot nu toe voornamelijk menselijke hersenen en sociale netwerken), en wordt ook wel omschreven als een "besmettelijk informatiepatroon". Een meme is een zichzelf vermeerderende eenheid van de culturele evolutie, zoals een gen de eenheid is van de biologische evolutie. 
Etymologie en uitspraak.
Het begrip is in 1976 geïntroduceerd in zijn boek "The Selfish Gene" door de bioloog Richard Dawkins die bij de naamgeving wilde aansluiten bij het Engelse woord "memory" (geheugen) en bij de Oudgriekse woorden "mimema" (μίμημα) en "mimesis" (μίμησις) voor nabootsing of imitatie. Deze laatste betekenis is verschoven naar die van "culturele overdracht".
In het Nederlands komt zowel de vernederlandste uitspraak /memə/ voor met het meervoud 'memen', als de van het Engels overgenomen uitspraak /mi:m/ met het meervoud 'memes'. Deze laatste vorm wordt vooral gebruikt voor de zogenaamde internetmemes.
Bedoeling van de naamgever.
Richard Dawkins koos voor een woord waarmee hij de eenheid van culturele evolutie wilde aanduiden, analoog aan het gen bij de biologische evolutie. In de Engelse uitspraak rijmt 'meme' dan ook op 'gene'. Memen gedragen zich in de tijd ongeveer als genen in de biologische evolutie.
Definitie in woordenboeken.
Ook in woordenboeken is het begrip meme inmiddels doorgedrongen. De Oxford Dictionary geeft online de volgende definitie: "an element of a culture or system of behaviour passed from one individual to another by imitation or other non-genetic means" (een bestanddeel van een cultuur of een gedragspatroon dat langs niet-genetische weg van het ene individu naar het andere wordt doorgegeven).
De Grote Van Dale (13e druk 1999) definieert de meme als "eenheid van culturele overdracht" en citeert het NRC Handelsblad: "memen verdubbelen zich door imitatie en kunnen dat in principe veel sneller dan genen".
Verklaring van het begrip meme door Dennett en Hofstadter.
Daniel C. Dennett heeft met Douglas R. Hofstadter in een gezamenlijke uitgave, "The Mind's I", het begrip meme in zijn woorden verklaard (Zie hoofdstuk 10, "Egoïstische memen", van dit boek, in het Nederlands vertaald als "De spiegel van de ziel", 1981). Door D.C. Dennett, "Consciousness explained", 1991 ("Het bewustzijn verklaard") kreeg het begrip een wat volwassener status in de wetenschap.
Werking.
Een meme wordt verondersteld analoog aan een gen te functioneren. Gelijkerwijs kan ze mutaties ondergaan en zich daardoor succesvoller verspreiden. De meme kan uitsterven of in een slapende toestand verblijven als ze 'uit de tijd' raakt. Memen worden ook vergeleken met software die overgaat van de ene computer of netwerk naar andere. 
Memen kunnen delen bevatten van feiten, ideeën, talen, melodieën, ontwerpen, morele en esthetische waarden, vaardigheden en al het andere dat normaliter wordt aangeleerd en doorgegeven aan anderen. Het "succes" van een meme zou men kunnen afmeten aan het aantal "informatieverwerkende en -dragende eenheden" dat ermee "besmet" is, cq. raakt. Het succes van een meme zegt echter niets over de waarde of de kwaliteit ervan. Zo kunnen er zeer succesvolle memen zijn die niet-kloppende informatie bevatten (bijvoorbeeld pseudo-wetenschap en de grote wereldgodsdiensten die veel, wetenschappelijk gezien, hoogst onwaarschijnlijke of zelfs aantoonbaar foute beweringen verkondigen) of zijn er succesvolle memen die toch door het overgrote deel van de bevolking worden verworpen (zoals verschillende vormen van extremisme). Bij culturele memen is de kwaliteit ervan subjectief (een kwestie van smaak). 
Volgens Richard Dawkins in zijn boek "The Selfish Gene" (in het Nederlands vertaald als "De zelfzuchtige genen") kunnen memen, net als genen, "samenwerken", zo zijn conservatieve memen vaak gecombineerd met rechtse memen, en vele religies met geloof in leven na de dood. Deze "samenklonteringen" van memen noemde hij "memencomplexen".
Memen kunnen opnieuw tot leven komen.
Memen kunnen uitgestorven lijken, maar in een later tijdperk weer belangstelling wekken. Boeken en andere geschriften, websites, of andere informatiedragende eenheden, bv. grotschilderingen of andere archeologische vondsten waarin deze memen bewaard blijven, zijn dan een soort sluimerend "zaad", in een spore-achtige staat, dat wacht op gunstige omstandigheden om te "ontkiemen", ofwel te (her-)ontwaken. Ter illustratie: de voorchristelijke religies van Europa, zoals druïdisme en sjamanisme, waren gedurende duizend jaar praktisch verdwenen door de repressie van de kerk. Onder invloed van het secularisme zochten sommigen een andere invulling voor hun religieuze behoeften en ontdekten opnieuw het geloof van hun voorouders, zodat er nu weer Europese druïden, sjamanen en zelfs heksen zijn. Een andere meme die schijnbaar uitgestorven was, is het Hebreeuws. Meer dan tweeduizend jaar was dit geen levende taal meer en alleen als ceremoniële taal bij de joodse eredienst in gebruik. Onder invloed van het zionisme is het Hebreeuws weer een levende meme/taal geworden als de officiële taal van Israël. Theodor Herzl heeft in 1896 met het boekwerk "Der Judenstaat" hiertoe op basis van zijn ideaal en geloof de impuls ervoor gegeven.

</doc>
<doc id="26221" url="https://nl.wikipedia.org/wiki?curid=26221" title="Elektrische inductie">
Elektrische inductie



</doc>
<doc id="26223" url="https://nl.wikipedia.org/wiki?curid=26223" title="M">
M

M is de dertiende letter uit het moderne Latijnse alfabet. De letter kan verwijzen naar:

</doc>
<doc id="26224" url="https://nl.wikipedia.org/wiki?curid=26224" title="X">
X

X is de vierentwintigste letter uit het moderne Latijnse alfabet. De letter kan verwijzen naar:

</doc>
<doc id="26225" url="https://nl.wikipedia.org/wiki?curid=26225" title="OV-autoriteiten">
OV-autoriteiten



</doc>
<doc id="26226" url="https://nl.wikipedia.org/wiki?curid=26226" title="Z (letter)">
Z (letter)

De letter Z is de 26e en laatste letter in het moderne Latijnse alfabet.
In het vroege Latijn ontwikkelde de /z/-klank zich tot een /r/-klank, waardoor de Z overbodig werd. De Romeinse politicus Appius Claudius Caecus, voormalig censor van de Republiek, verbande de letter omstreeks het jaar 300 v.Chr. uit het alfabet. In de 1e eeuw v.Chr. werd de Z geherintroduceerd, naar het model van de Griekse letter zèta (Ζ, ζ), maar de nieuwe letter werd wel helemaal achteraan in het alfabet geplaatst. De nieuwe letter was nodig om de vele nieuwe vreemde woorden uit het pas onderworpen Griekenland te kunnen opschrijven. De Y is de enige andere letter waarvoor de Romeinen niet ook schatplichtig zijn aan de Etrusken.
De Semitische letter zajien en de Oudgriekse zèta werden vermoedelijk uitgesproken als /dz/. De Etruskische Z, die zij hadden geleerd van Griekse kolonisten, klonk mogelijk meer als /ts/.
In het internationale spellingsalfabet wordt de Z weergegeven door middel van het woord 'zulu'. In het Nederlandse telefoonalfabet wordt de Z weergegeven door middel van het woord Zaandam (verouderd: Zacharias).

</doc>
<doc id="26227" url="https://nl.wikipedia.org/wiki?curid=26227" title="Regio Twente">
Regio Twente

Regio Twente was een van de zeven Nederlandse stadsregio's bestaande uit veertien Overijsselse gemeenten met in totaal ongeveer 620.000 inwoners. Van de veertien gemeenten lagen elf volledig in Twente, twee in zowel Twente als Salland (Rijssen-Holten &amp; Twenterand) en één uit Salland (Hellendoorn). Regio Twente is in 1994 opgericht. De regio is als gemeenschappelijke regeling in 2022 opgehouden te bestaan. De wettelijk verplichte samenwerking zoals de GGD is wel gecontinueerd.
De bestuursstructuur had taken en bevoegdheden die haar door de Twentse gemeenten in de gemeenschappelijke regeling en door de wetgever in de Kaderwet bestuur in vernieuwing zijn toegekend. Ze houdt zich daarbij bezig met wonen, werken, mobiliteit, gezondheid, veiligheid, recreatie en toerisme.
Provincie Overijssel heeft de mobiliteitstaken al per 1 januari 2015 van Regio Twente overgenomen.
Openbaar vervoer in de regio Twente werd tot december 2023 uitgevoerd onder de naam Twents, wat daarna RRReis van Arriva Personenvervoer Nederland werd.
Geschiedenis.
Twenteraad 1969–1977.
Op 21 maart 1969 vond de installatie plaats van de Twenteraad. De raad was ingesteld door tweeëntwintig Twentse gemeenten, voor de tijd van maximaal vijf jaar, om het overleg tussen de gemeenten te bevorderen en de bevolking - via getrapte verkiezingen - invloed te geven in de behartiging van de belangen van de streek. De eerste voorzitter, burgemeester Bevers van Borne, pleitte voor een pragmatische aanpak van de samenwerking, die middels informatie en coördinatie moest uitlopen in een werkelijk besturen. In de eerste week van juni daaropvolgend vond de eerste werkvergadering plaats in het stadhuis van Hengelo. De voorzitter ontvouwde een werkprogramma, waarin de doeleinden onder zestien punten werden samengevat. Het eerst punt luidde: “bevordering van regionaal structuurplan, omvattend een zeer concreet beleidsprogramma”, het tweede: “bestrijding van landschapontsiering (autokerkhoven)”, enzovoort. De raad wilde via 'structuurschetsen' komen tot een ontwikkelingsplan voor geheel Twente.
Gewest Twente 1977–1984.
Het bestaan van de Twenteraad liep gelijk op met de landelijke vorming van ideeën omtrent de oprichting van gewesten, die gedurende de jaren zeventig meer en meer actualiteit kregen. In 1977 was het Gewest Twente een feit en de Twenteraad werd een Gewestraad. Na de verkiezingen in 1978 bogen de vijfenvijftig leden zich over de keuze van een drietal bezoldigde bestuurders en over een werkprogramma voor de zittingsperiode. De raad laat weten dat het ambtelijk apparaat van het gewest al onvoldoende is om een zeer klein werkprogramma uit te voeren, maar het Rijk noch de gemeenten willen de bijdrage in de kosten verhogen. De ambitie is echter duidelijk: Twente wil snel een provincie worden, onder meer om het gewest meer financiële armslag te geven. Daartoe wordt ook ingezet op een plan om de verkiezingen in 1982 rechtstreeks te laten verlopen, maar de Gewestraad wordt in oktober van dat jaar weer gewoon door de gemeenteraden verkozen. Op 17 januari 1983 belt minister van Binnenlandse Zaken Rietkerk de Gewest-voorzitter Houben met de mededeling dat het kabinet heeft besloten 'de vorming van een provincie Twente niet te bevorderen', waarbij de belangen van de rest van de provincie en de financiële positie de doorslag hebben gegeven. De onthutsing in politiek Twente is groot. Na nog een vergeefse reddingspoging heft het Gewest Twente zich een jaar later op.
Regio Twente 1994–2015.
In 1994 wordt de Regio Twente opgericht, een gevolg van de Kaderwet bestuur in vernieuwing, die voorzag in de vorming van zeven zogenaamde plusregio's, zijnde regionale openbare lichamen. In 1996 spreken 16 van de 23 gemeenten zich in de Regioraad opnieuw uit voor de vorming van een provincie Twente. Het is een keuze tégen gemeentelijke herindelingen en een keuze vóór behoud van zeggenschap over regionale, bovengemeentelijke taken als vuilverwerking, recreatie- en grondbeleid, die naar het provinciaal bestuur in Zwolle dreigden te gaan. Het kwam er ook ditmaal niet van, het plan verdween al in 1997 van de landelijke politieke agenda. Wel werd in de loop der jaren het aantal gemeenten in Twente gereduceerd tot veertien. In 2005 werd de Kaderwet afgeschaft en de Wet Gemeenschappelijke Regelingen Plus (Wgr+) geïntroduceerd. De Wgr+ stelde samenwerking op het gebied van met name verkeer en vervoer, ruimtelijk-economische planning en grondbeleid verplicht.
Regio Twente 2016–2022.
Met het vervallen van de Wgr+, per 1 januari 2015, kwam er een eind aan die verplichte samenwerking van de gemeenten: de Regioraad werd opgeheven. Op enkele beleidsterreinen bleef samenwerking overigens geboden: veiligheid, publieke gezondheid, de recente decentralisaties, en vergunningverlening en handhaving (regionale uitvoeringsdiensten). Per ultimo 2022 werd de regio opgeheven met uitzondering van de verplichte taken. Onder de naam Samen Twente is de regionale samenwerking voortgezet voor Publieke gezondheid, onder de naam GGD Twente, Jeugdhulp en maatschappelijke ondersteuning, onder de naam Organisatie voor Zorg en Jeugdhulp Twente (OZJT), alsmede het Advies- en meldpunt huiselijk geweld en kindermishandeling, onder de naam Veilig Thuis Twente (VTT).
Gemeenten.
Tot de gemeentelijke herindeling van 2005 maakte ook de Gelderse gemeente Neede onderdeel uit van Regio Twente. De totale oppervlakte omvangt 1503,72 km², dat maakt Regio Twente de grootste stadsregio van Nederland qua oppervlakte.
Regioraad.
De regioraad, het algemeen bestuur, telde 29 zetels. Deze waren verdeeld per gemeente die in de raad vertegenwoordigd worden door twee leden: één uit het college van burgemeester en wethouders en één uit de gemeenteraad. De burgemeester van Enschede is voorzitter en heeft daarom vanuit Enschede een extra lid in de regioraad.
Dagelijks Bestuur.
Het dagelijks bestuur van Regio Twente was verantwoordelijk voor de dagelijkse gang van zaken. Dit wordt gevormd door bestuurders uit de regio met elk hun eigen portefeuille. Het laatste dagelijks bestuur bestond uit:
Afschaffing.
Uitgangspunt van het kabinet is een bestuurlijke inrichting die bestaat uit twee niveaus van algemeen bestuur onder het Rijk. In een dergelijke benadering pasten volgens het kabinet geen blijvende, naar een zelfstandige bestuurslaag op bovenlokaal niveau tenderende Wgr-plusregio’s. Ze zijn per 1 januari 2015 afgeschaft. Dat maakte een einde aan de "verplichte" samenwerking in de acht Wgr-plusregio’s en het rechtstreeks toedelen van taken aan deze regio's. "Vrijwillige" samenwerking is uiteraard nog steeds mogelijk, want die doet geen afbreuk aan het uitgangspunt dat er drie bestuurslagen van algemeen bestuur zijn. Logische conclusie was dan ook de opheffing voor de niet verplichte taken door opheffing van de regio.

</doc>
<doc id="26230" url="https://nl.wikipedia.org/wiki?curid=26230" title="AM">
AM



</doc>
<doc id="26231" url="https://nl.wikipedia.org/wiki?curid=26231" title="5 v.Chr.">
5 v.Chr.

Het jaar 5 v.Chr. is een jaartal volgens de christelijke jaartelling. 

</doc>
<doc id="26235" url="https://nl.wikipedia.org/wiki?curid=26235" title="Jean Sibelius">
Jean Sibelius

Jean Sibelius, geboren als Johan Christian Julius Sibelius, (Hämeenlinna, 8 december 1865 – Järvenpää bij Helsinki, 20 september 1957) was een Fins violist, componist, muziekpedagoog en dirigent. Hij is Finlands bekendste componist.
Leven.
Jean Sibelius werd in 1865 geboren in een Zweedstalige Finse familie. In het voorjaar van 1900 ging hij op internationale tournee met Kajanus en zijn orkest en presenteerde zijn nieuwste werken (waaronder een herziene versie van zijn Eerste Symfonie) in dertien steden als Stockholm, Kopenhagen, Hamburg, Berlijn en Parijs. De critici waren uiterst positief en schreven hun enthousiaste recensies in Berliner Börsen-Courier, Berliner Fremdenblatt en Berliner Lokal Anzeiger.
Zijn bekendste werken zijn "Finlandia", "Valse Triste", het "vioolconcert", de "Karelia-suite" en de "Zwaan van Tuonela", een deel uit zijn "Lemminkäinen-suite", maar hij schreef veel meer: zeven symfonieën, meer dan honderd liederen en geestelijke muziek. Sibelius liet zich sterk inspireren door de Kalevala, het Finse nationale epos, bijvoorbeeld in zijn koorsymfonie "Kullervo". Ook verwerkte hij, geheel in de geest van het karelianisme, elementen van traditionele muziek uit Karelië in zijn werken.
Sibelius verklaarde de stijl van zijn latere werk door te stellen dat andere componisten zich bezighielden met het produceren van cocktails waar hij het publiek puur koud water aanbood. 
Na 1926 stopte Sibelius met componeren en vestigde zich in zijn huis (dat hij vernoemde naar zijn vrouw Ainola), waar hij ook in begraven werd. In 1950 werd hij onderscheiden met het Grootkruis in de Orde van de Witte Roos van Finland.

</doc>
<doc id="26236" url="https://nl.wikipedia.org/wiki?curid=26236" title="Dick Bos">
Dick Bos

Dick Bos is een Nederlandse stripreeks van Alfred Mazure.
Inhoud.
In de verhalen is Dick Bos een particuliere detective die de misdaad op harde maar eerlijke wijze bestrijdt, en die expert is in jiujitsu. Technieken van deze zelfverdedigingskunst werden gedetailleerd in de strips weergegeven.
Geschiedenis.
De boeken verschenen van 1941 tot 1968 en werden getekend door Alfred Mazure, die onder het pseudoniem Maz tekende.
Tijdens de Tweede Wereldoorlog gingen veel boekjes verloren, niet in de laatste plaats doordat ze, na lezing door jong en oud, werden opgebruikt in de kachels. Na de oorlog werden de avonturen van Dick Bos opnieuw uitgegeven, waarbij oude en nieuwe verhalen in verschillende series door elkaar verschenen. Het Ministerie van Onderwijs, Kunsten en Wetenschappen vond het beeldverhaal echter verdorven, en liet op scholen waarschuwen voor de negatieve invloed die de strips op leerlingen zouden hebben.
Vanaf 1948 tot 1953 werd de uitgave van de Dick Bosboekjes hervat. Maandelijks verscheen een nieuw verhaal. Ze werden in die periode uitgegeven door Ten Hagen's Drukkerij en Uitgeversmaatschappij. Vanaf 1962 gaf Nooitgedacht de albums uit en later werden nog enkele oude verhalen heruitgebracht door de MAZ-beeldbibliotheek. Vervolgens vervaardigde Mazure van 1963 tot 1967 nog 44 nieuwe verhalen. Deze zijn bekend onder de naam "Ruitjesserie". Het laatste verhaal uit de serie, "Diamanten", verscheen in 1968.
In 1969 verscheen nog een reclame-uitgave genaamd "Glashard", maar daarin hanteerde Mazure een wat andere teken- en woordstijl dan in de vorige series. Uitgeverij De Arbeiderspers heeft in 1971 en 1972 nog 3 albums met 4 afleveringen per album uitgebracht. Van 2005-2015 bracht Uitgeverij Panda alle boekjes in herdruk uit. 19 delen in grootformaat met vier boekjes per deel.
Films.
Mazure produceerde samen met Piet van der Ham ook drie films rond Dick Bos: "Inbraak" (1942), "Valsch geld" (1943) en "Moord in het Modehuis" (1946). De hoofdrol in deze films werd gespeeld door Maurice van Nieuwenhuizen, die jiujitsu-leraar was in Den Haag. Van Nieuwenhuizen stond ook model voor de stripfiguur. In 2004 verscheen een documentaire van Jan Bosdriesz over Dick Bos en zijn schepper.

</doc>
<doc id="26237" url="https://nl.wikipedia.org/wiki?curid=26237" title="Alfred Mazure">
Alfred Mazure

Alfred Leonardus (Alfred) Mazure (Nijmegen, 8 september 1914 – Londen, 16 februari 1974) was een Nederlandse striptekenaar, filmregisseur, kunstenaar en avonturier. Mazure is bekend geworden door het uitgeven van de serie stripboekjes over de particuliere detective Dick Bos, die de misdaad op harde maar eerlijke wijze bestrijdt.
Biografie.
Mazure werd geboren in Nijmegen. Na gestopt te zijn met de middelbare school, trok hij begin jaren dertig de wereld in. Hij reisde met enkele vrienden naar Duitsland en de Balkan. Deze reis financierde hij door de tekeningen van de reis te verkopen aan de "Haagsche Post". De volgende jaren trok Mazure over de Donau, door Turkije en Noord-Afrika.
In 1938 kwam Mazure terug naar Nederland. Hij ging als illustrator en tekenaar werken voor het weekblad "De Prins" (1938) en in het bijbehorende jeugdblad, "Jeugdland". Hier tekende hij een tekststrip over een jonge indiaan: "Buikje Roodhuid's Wondere Verhalen".
Dick Bos.
In juli 1940, kort na het begin van de Tweede Wereldoorlog, begon Mazure met de strips over Dick Bos. De verhalen kenmerkten zich door veel vechtscènes. Op de laatste bladzijden werd de lezer duidelijk hoe Bos het misdrijf had opgelost. De eerste albums verkochten nog niet goed, maar nadat enkele exemplaren bij scholen werden uitgedeeld, steeg de populariteit van Dick Bos al snel tot grote hoogte.
Vermeende collaboratie.
Mazure kwam in de oorlog in een lastig parket: de Duitse bezetter wilde dat hij van Bos een SS'er maakte. Bos zou zowel aan het front moeten strijden als tegen de zwarte handel. De auteur werd een miljoenenoplage beloofd en een blanco contract voorgespiegeld. Mazure, die warme sympathieën had voor het verzet, wilde daar niet van horen. Letterlijk zei hij: "Mijne heren, ik geloof niet dat een SS-uniform mijn held goed zou staan." Hij weigerde het hem geboden geld en kort daarop mochten de boekjes niet meer uitgebracht en verkocht worden. In zijn woonplaats Wassenaar werkte hij in de gaarkeukens, maar hij werkte daarnaast ook voor het verzet door tekeningen en films te maken. Mazure legde zich tevens toe op film maken, die door het uitblijven van succes hem na de oorlog noodzaakten een wurgcontract met zijn uitgever af te sluiten.
Aan het eind van de jaren veertig werden strips door het Nederlandse ministerie van Onderwijs, Kunsten en Wetenschappen in de ban gedaan vanwege het "verderfelijke karakter voor de jeugd". In een rondschrijven riep het ministerie scholen op de verspreiding van beeldromans (strips) tegen te gaan. In het tijdschrift "OVN" werden strips "vergif voor de jeugd" genoemd. Toen eind 1948 een 16-jarige jongen zijn 15 jaar oude vriendin ombracht, legden de media de schuld bij stripverhalen.
Een jaar eerder al was Mazure naar Londen verhuisd, omdat het filmen hem onmogelijk werd gemaakt en omdat hij ten onrechte op een lijst van "foute Nederlanders" was terechtgekomen. Daar pakte hij met succes zijn werk als illustrator weer op. Zo tekende hij tussen 1954 en 1957 de strip "Romeo Brown" voor de krant "Daily Mirror". In 1974 overleed Mazure in Londen op 59-jarige leeftijd.
Filmografie.
Mazure draaide ook drie films rond Dick Bos: "Inbraak" (1942), "Valsch geld" (1943) en "Moord in het modehuis" (1946). Vlak na de oorlog maakte Mazure een nieuwe film, "Ten hoogste negen jaren", met zichzelf in de hoofdrol, maar de film haalde de bioscoop niet.
Status.
Dick Bos was medio 20e eeuw een enorme held en de kleine Dick Bos-boekjes waren zeer gewild. In 2004 werd een documentaire over Dick Bos en zijn schepper door de regisseurs Paul Verhoeven en Jan Bosdriesz uitgebracht. Het resultaat, "Dick Bos weer in aktie", werd op 1 mei 2005 uitgezonden in AVRO's "Close Up" en is regelmatig vertoond op het digitale themakanaal NostalgieNet.

</doc>
<doc id="26238" url="https://nl.wikipedia.org/wiki?curid=26238" title="Zuidlaardermarkt">
Zuidlaardermarkt

De Zuidlaardermarkt is vanouds een paardenmarkt maar tegenwoordig vooral een dieren- en warenmarkt die jaarlijks op de derde dinsdag in oktober wordt gehouden in het Noord-Drentse dorp Zuidlaren, Nederland. 
De markt staat bekend als Europa's grootste najaarsmarkt voor paarden en wordt door rond de 150.000 mensen bezocht, vooral Nederlanders, maar vanwege de paardenhandel zijn er ook vele Duitsers, Belgen, Denen, Polen en Italianen op de markt te vinden. 
Naast de paardenmarkt wordt een warenmarkt georganiseerd met kramen verspreid over 4,2 kilometer. Hier zijn allerlei dingen te koop waaronder de bekende "Zuidlaarderbol". Ook worden er verschillende activiteiten rond de markt georganiseerd.
De eerste vermelding van de markt dateert uit 1701. Er is ook een oorkonde uit 1232 waarin gesproken wordt over een markt in 'Laren', maar tegenwoordig wordt het waarschijnlijker geacht dat deze markt zich destijds in Noordlaren bevond. Vlak na de Tweede Wereldoorlog dacht men echter dat dit jaartal met zekerheid op Zuidlaren moest slaan en om in 1950 het '750-jarig bestaan' te kunnen vieren werd gemakshalve als beginjaar 1201 genomen.
De Zuidlaardermarkt en evenementen rondom de markt worden georganiseerd door de Stichting Evenementen Zuidlaardermarkt.
Activiteiten.
Op vrijdagavond wordt de Zuidlaardermarktweek geopend door de burgemeester van de gemeente Tynaarlo. Op zaterdag is er 's morgens een hardloopwedstrijd, de Zuidlaardermarktloop waar vooral mensen uit Noord-Nederland op af komen. Men kan hierbij kiezen voor de afstand van 5 kilometer en de afstand van 10 kilometer. Voor de basisschoolkinderen is er ook een loop van ongeveer 2,5 kilometer. Zaterdagavond is er vuurwerk achter de Prins Bernhardhoeve. Zondags is er een visstekwedstrijd en zijn er verschillende straatartiesten. Ook is het zondags koopzondag. Maandagavond en -nacht staat in het teken van de "Zuidlaardernacht" waarbij drank en muziek centraal staat. Tijdens deze nacht worden de paarden al aangevoerd en wordt de markt opgebouwd voor de volgende dag. Op dinsdag om ongeveer 6 uur in de morgen wordt de markt geopend.
Vanaf de opening op vrijdagavond tot woensdagmiddag rond vier uur is er kermis op de brink. Deze kermis bestaat uit ongeveer 35 attracties en is een van de grotere kermissen in Noord-Nederland. Op de woensdagmiddag na de Zuidlaardermarkt is de kermis extra goedkoop.
Feiten en cijfers.
Sinds 2001 is de naam "Zuidlaardermarkt" beschermd en mag men de naam niet meer voor andere doeleinden worden gebruikt. Ook het logo, de specifieke kleuren en het boertje zijn beschermd. Misbruik van de naam, logo, kleuren of het boertje zijn dan ook strafbaar.
Van deze jaarmarkt wordt al melding gemaakt in officiële documenten van rond het jaar 1200.
Sinds de MKZ-crisis in 2001 worden er geen runderen meer verhandeld.
Voor de stroomvoorziening van de markt en kermis worden in totaal 18 aggregaten en meer dan 1800 meter kabels gebruikt.
De verantwoordelijkheid van het management van de Zuidlaardermarkt ligt bij marktmeester Jaap Mellema. Deze krijgt steun van vele vrijwilligers uit het verenigingsleven van Zuidlaren. Ook wordt er een beroep gedaan op het politiekorps Drenthe om de orde in het dorp tijdens de Zuidlaarder Feestweek te bewaren.
Zuidlaardermarkt Monument.
Op 13 oktober 2000 werd in Zuidlaren het monument ter ere van de 800e Zuidlaardermarkt onthuld. De Stichting Evenementen Zuidlaardermarkt vatte het plan op om ter gelegenheid van de 800e markt een monument in het centrum van Zuidlaren te verwezenlijken.
Realisatie.
Uiteindelijk is er gekozen voor een beeldengroep (bestaande uit een levensgroot paard met twee markthandelaren) waarin op realistische wijze de paardenhandel is uitgebeeld. Als model voor dit paard is het paard Tinus gebruikt van de bekende Zuidlaarder paardenhandelaar Willem Roelfsema. De maker van dit 1500 kilo wegend bronzen monument is de kunstenaar Frans Ram uit Hogebeintum. Door de bijdragen van vele sponsoren kon dit beeld worden gerealiseerd. Het beeld werd onder grote publieke belangstelling onthuld door Prins Willem Alexander. Het beeld werd nadien door de Stichting Evenementen Zuidlaardermarkt geschonken en in eigendom overgedragen aan de gemeente Tynaarlo, die het in dank heeft aanvaard.

</doc>
<doc id="26239" url="https://nl.wikipedia.org/wiki?curid=26239" title="Franz von Papen">
Franz von Papen

Luitenant-kolonel Franz Joseph Hermann Michael Maria von Papen (Werl, 29 oktober 1879 - Obersasbach, 2 mei 1969) was een Duitse edelman, officier van de Generale Staf en politicus. Hij was rijkskanselier van Duitsland in 1932 en in 1933-1934 vicekanselier onder Adolf Hitler. Hij behoorde tot de groep naaste adviseurs van president Paul von Hindenburg in de nadagen van de Weimarrepubliek. Met name Von Papen geloofde dat Hitler in bedwang kon worden gehouden zodra hij in de regering zat en daarom overtuigde hij Hindenburg om Hitler tot rijkskanselier in een kabinet zonder NSDAP-meerderheid te benoemen. Von Papen en zijn bondgenoten werden echter al snel buitengesloten door Hitler en hij verliet de regering na de Nacht van de Lange Messen waarin enkele van zijn vertrouwelingen werden gedood door de nazi's.
Politieke loopbaan voor de jaren 1930.
Papen, stammend uit de Pruisische landadel, met o.a. de titel "Erbsälzer zu Werl", doorliep een militaire carrière en was bij het uitbreken van de Eerste Wereldoorlog kapitein bij de generale staf. De keizerlijke regering zond hem als militair attaché naar de neutrale Verenigde Staten. Begin 1914 ging hij naar Mexico waar hij getuige was van de Mexicaanse Revolutie. Bij het uitbreken van de Eerste Wereldoorlog ging hij terug naar Washington D.C.. In 1917 werd hij uitgewezen op beschuldiging van ondermijnende activiteiten. De reactionaire katholiek Papen zat van 1920 tot 1932, met een korte onderbreking van 1928 tot 1930, in de Landdag van Pruisen voor de Zentrumspartei.
Politieke loopbaan vanaf de jaren 1930.
Papen werd in 1932 door rijkspresident Paul von Hindenburg tot rijkskanselier benoemd als opvolger van Heinrich Brüning. Hij voerde een autoritair bewind. Zijn kabinet had weinig steun bij parlement en bevolking en werd ook wel aangeduid met "baronnenkabinet", omdat bijna alle leden van adel waren. Een van de negatieve wapenfeiten uit zijn kanselierschap was het onder curatele stellen van de deelstaat Pruisen die door sociaaldemocraten geleid werd. Daarbij had hij de steun van Hitler en werd een belangrijk bolwerk van tegenstand al voor Hitlers machtsovername uit de weg geruimd. Toen Hindenburg aan het einde van 1932 niet bereid was Papen de door hem gewenste dictatoriale volmachten te geven, nam hij ontslag en werd Kurt von Schleicher rijkskanselier. Papen, een goede bekende van Schleicher, speelde dubbelspel door in januari 1933 in een samenzwering tegen Schleicher contact met Hitler te zoeken en een regering te vormen. Hij meende de nationaalsocialisten wel onder de duim te kunnen houden als hij ze eenmaal in een nieuwe regering had opgenomen. Papen wist de tegenstribbelende Hindenburg over te halen om Hitler toch tot rijkskanselier te benoemen, wat plaatsvond op 30 januari 1933. Papen werd vice-rijkskanselier. Al snel namen de nationaalsocialisten de macht in de regering over en werden Papen en zijn conservatieve regeringsleden buiten spel gezet.
Dubbelspel met nationaalsocialisten leidde tot buitenspel.
Op 17 juni 1934 hield Papen een sensationele toespraak in Marburg, waarin hij stelde dat het eenpartijsysteem, met de samenwerking tussen conservatieven en nationaalsocialisten, mogelijk tot een einde zou kunnen komen. Hij hekelde daarin 'alle egoïsme, karakterloosheid, onoprechtheid, aanmatiging en gebrek aan ridderlijkheid'. Hij uitte zelfs kritiek op de valse 'persoonlijkheidscultus'. Hitler sloeg nog diezelfde dag terug. 'Dit is de gebalde vuist van de natie die iedereen zal neerslaan die het waagt om ook maar de kleinste poging tot sabotage te ondernemen'. Joseph Goebbels voorkwam dat de tekst van Papens toespraak werd gepubliceerd.
Repercussies.
Vergeldingen door Hitler.
Enkele weken na die bekende toespraak, werd Papen ternauwernood gespaard in de Nacht van de Lange Messen, waarschijnlijk omdat hij in de gunst stond bij Hindenburg. Hitler wilde hem in de Nacht van de Lange Messen van 1934 door de SS laten arresteren en vermoorden, maar bedacht zich. In 1938 dacht Hitler erover om Papen, die inmiddels Duits ambassadeur in Wenen was, te laten vermoorden door Oostenrijkse nationaalsocialisten. De marxistische sociaaldemocraten zouden hiervan de schuld krijgen en Hitler zou een excuus voor zijn bezetting hebben. Ook dit plan werd verworpen. Papen vernam beide plannen, maar hij bleef het Derde Rijk als diplomaat vertegenwoordigen tot dit in 1945 ineenstortte. In de laatste jaren van het Rijk stond hij echter onder huisarrest van de Gestapo.
Vergeldingen door de Kerk.
In 1939 werden al Papens ere-ambten bij de Heilige Stoel afgenomen door paus Pius XII. De paus, die in 1933 als Vaticaans diplomaat nog samen met Papen gewerkt had aan de totstandkoming van het Concordaat van Rome, zag hem nu als een gecompromitteerde katholiek die bij zijn medewerking aan het naziregime te ver was gegaan. Ondanks druk van Duitse zijde in 1940 weigerde Pius XII om Von Papen opnieuw te benoemen. Pas in 1959 kreeg Papen zijn eretitels bij het Vaticaan terug, door tussenkomst van paus Johannes XXIII, met wie hij in Istanboel bevriend was geraakt.
Processen en veroordeling.
Papen was een van de verdachten in het Proces van Neurenberg, maar werd vrijgesproken. Bij een Duitse rechtbank werd hij vervolgens wel tot acht jaar gevangenisstraf veroordeeld, maar hij kwam reeds in 1949 vrij.
Politieke loopbaan na de coup van Hitler.
Na de coup van Hitler was voortzetting van zijn politieke carrière in Duitsland onmogelijk geworden. In plaats daarvan werd hij ambassadeur in Oostenrijk. Toen deze functie door de Anschluss verviel, werd hij ambassadeur in Turkije. Met dit land wist hij in 1940 een vredesverdrag te bewerkstelligen.

</doc>
