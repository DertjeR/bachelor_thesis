<doc id="20760" url="https://nl.wikipedia.org/wiki?curid=20760" title="Skarsterlân">
Skarsterlân

Skarsterlân (, ) (Nederlands, tegenwoordig ongebruikelijk: "Scharsterland" ()) was een gemeente in de Nederlandse provincie Friesland met (per 1 november 2013, bron: CBS) 27.467 inwoners en een oppervlakte van 216,89 km². Op 1 januari 2014 ging de gemeente op in de nieuw gevormde gemeente De Friese Meren ("De Fryske Marren").
Plaatsen.
De gemeente Skarsterlân telde dertig officiële kernen (dorpen). De hoofdplaats was Joure; hier stond ook het gemeentehuis. De Nederlandse namen zijn de officiële. De officiële naam voor de gemeente is echter de Friese.
Dorpen.
Aantal inwoners per woonkern op 1 januari 2008:
Buurtschappen.
Naast deze officiële kernen bevonden zich in de gemeente de volgende buurtschappen:
Ontstaan.
Skarsterlân is na de gemeentelijke herindeling in 1984 gevormd door fusie van de gemeenten Doniawerstal en Haskerland met een deel van Utingeradeel (de dorpen Akmarijp en Terkaple) en het dorp Nieuwebrug dat eerst tot de gemeente Heerenveen behoorde.
Naam.
In de zomer van 1979 wordt de naam "Skarsterlân" voor het eerst genoemd in een rapport van Gedeputeerde Staten over de ophanden zijnde gemeentelijke herindeling in Friesland. De naam verwijst naar de scharren (skarren): een stuk land waar boeren gezamenlijk vee lieten grazen. De scharren lagen rond Scharsterbrug in de gemeente Doniawerstal, net ten zuiden van de grens met Haskerland. 
In 1980 dook de naam Scharsterland op in een voorstel van Hans Wiegel, de toenmalige minister van Binnenlandse Zaken, om de gemeentenamen niet Fries te laten maken, maar Nederlands of officieel tweetalig. Na veel discussies hierover toentertijd had men voor de herindeling besloten om de nieuwe gemeente wettelijk de naam Scharsterland te geven in de Wet tot Gemeentelijke Herindeling van Friesland. Tegelijkertijd werd ook bepaald dat de gemeente zelf zou mogen kiezen om deze naam over te nemen of te wijzigen.
In maart 1984 besloot de kersverse gemeenteraad van de nieuwe gemeente Scharsterland om de oorspronkelijke Friese naam aan te nemen als de officiële naam. Per maart 1985, een jaar na het raadsbesluit, werd de officiële naam gewijzigd in Skarsterlân.
Herindeling.
In december 2008 gaf de raad van Skarsterlân aan bij een toekomstige herindeling te kijken naar Gaasterland-Sloten (Gaasterlân-Sleat) en Lemsterland als partners. De werknaam van deze gemeente was 'De Friese Meren'. De gemeenteraden van Skarsterlân en de beoogde partners stemden met een fusie per 1 januari 2013. Ook Gedeputeerde Staten van Friesland stemden met deze fusie in en zonden een positief advies aan de Minister van Binnenlandse Zaken. De minister liet laten weten dat hij positief staat ten opzichte van de fusie, maar dat de inwerkingtreding van de herindelingswet gepland stond voor 1 januari 2014. In het voorjaar van 2013 is de wet waarin de fusie werd geregeld aangenomen door de Tweede Kamer en de Eerste Kamer der Staten-Generaal. Al in 2013 hebben de fusiepartners hun ambtelijke diensten laten samengaan. Deze ambtelijke fusie is gebaseerd op de Wet gemeenschappelijke regelingen. Op grond van deze wet kunnen bestuursorganen als burgemeester en wethouders alsmede de burgemeesters zelf samenwerken in en bevoegdheden overdragen aan een openbaar lichaam, in dit geval het openbaar lichaam De Friese Meren. De uitvoeringsorganisatie De Friese Meren werkte vanuit het gemeentehuis in Joure, met servicepunten in Lemmer en Balk.
Economie.
Samen met de gemeente Heerenveen vormde Skarsterlân de kern van de economische A7-zone in Friesland. Onder meer omdat de gemeente er naar streefde haar plattelandse karakter te behouden, werd gezamenlijk met Heerenveen getracht economische groei in goede banen te leiden. Voor het gebied tussen Joure-West en Heerenveen-Oost werd een gezamenlijke toekomstvisie opgesteld waarin zaken als wonen, werken, infrastructuur, recreatie en natuur werden behandeld. Beide gemeentes zetten bijvoorbeeld een bedrijvenpark op, net ten westen van Heerenveen, op het grondgebied van Skarsterlân.
Politiek.
Zetelverdeling gemeenteraad.
De gemeenteraad van Skarsterlân bestond uit 21 zetels. Hieronder staan de samenstellingen van de gemeenteraad sinds 1998:
Wateren.
In de provincie Friesland zijn in veel gemeenten, waaronder de gemeente Skarsterlân, sinds 15 maart 2007 de Friese namen van de oppervlaktewateren de officiële namen.
Meren en poelen.
In de gemeente Skarsterlân bevonden zich de volgende meren en poelen:
Goëngarijpsterpoelen, Groote Brekken, Koevordermeer, Langweerderwielen, Oudhof, Slotermeer, Sneekermeer en Tjeukemeer maken deel uit van de Friese meren.
Monumenten.
In de gemeente zijn er een aantal rijksmonumenten en oorlogsmonumenten, zie:

</doc>
<doc id="20762" url="https://nl.wikipedia.org/wiki?curid=20762" title="Pavel Tonkov">
Pavel Tonkov

Pavel Sergejevitsj Tonkov (Russisch: Павел Сергеевич Тонков) (Izjevsk, 9 februari 1969) is een voormalig Russisch wielrenner, die prof werd in 1992.
Biografie.
Tonkov begon eerst met zwemmen, maar op zijn elfde won hij reeds zijn eerste wielerkoersje. Hij werd wereldkampioen bij de junioren in 1987 in Italië, waar hij Erik Dekker klopte. Door problemen met de USSR kon hij pas een profcontract tekenen in 1992. Dat eerste jaar was hij meteen succesvol in de Ronde van Italië, de koers waarvan hij nog altijd het meeste houdt. Hij werd zevende in het eindklassement en was de beste jongere. In de daaropvolgende jaren zou hij ereplaatsen blijven verzamelen: vijfde - vierde - zesde.
Ondertussen won hij ook de Ronde van Zwitserland, en ook in de Ronde van Frankrijk liet hij zich horen, door in de bergen mee te strijden met Marco Pantani en Miguel Indurain. In 1996 zou hij dan eindelijk de overwinning behalen in de Giro. In 1997 en 1998 werd hij telkens tweede in de Giro op zeer geringe achterstand van de respectievelijke winnaars, Ivan Gotti en Pantani.
Mede door die ereplaatsen besloot Tonkov in 1999 zich volledig op de Tour te richten. Maar in het voorjaar werd hij ziek, tijdens de Tour viel hij verschillende keren en drie dagen voor het einde liet hij een bijna zekere top tien plaats liggen (iets was hem in 1994 en 1995 ook al overkwam), toen zijn schoonvader stierf. Op een tweede plaats op Alpe d'Huez na, kon hij dus weinig prestaties neerzetten.
Vanaf toen is het een beetje bergaf gegaan met zijn prestaties, hij werd wel nog twee keer vijfde in de Giro en derde en vierde in de Vuelta. Hij kende ook veel tegenslag doordat zijn ploeg Mercury-Viatel in 2001 failliet ging en hij in 2002 lange tijd ziek was.
In 2003 verliep alles goed in zijn voorbereiding op de Giro. Zo werd hij onder meer derde in de Italiaanse semi-klassieker de Ronde van de Apennijnen achter de later Girowinnaar Gilberto Simoni. Maar drie dagen voor de start moest hij naar het hospitaal met rugklachten. Hij kon nog vertrekken en tijdens de eerste bergrit was hij samen met zijn oud-ploegmaat Andrea Noè de enige die het tempo kon volgen van de uiteindelijke eerste twee van de Giro: Gilberto Simoni en Stefano Garzelli. Maar enkele dagen later moest hij afstappen door zijn rugproblemen.
In 2003 was het erg onzeker of Tonkov ooit nog een wielerwedstrijd zou kunnen rijden maar in 2004 was hij er toch opnieuw bij. Dat jaar reed hij zijn laatste Giro, waarin hij nog 13de werd en de rit naar de beklimming naar Fondo Sarnonicon winnend afsloot. Aan het eind van het wielerseizoen 2005 besloot Tonkov definitief te stoppen als profwielrenner.

</doc>
<doc id="20763" url="https://nl.wikipedia.org/wiki?curid=20763" title="Predikant">
Predikant

Een predikant of predikante is iemand die voorgaat bij een godsdienstoefening van protestantse gezindte.
Het woord dominee (afgekort "ds"., of "da." voor een vrouwelijke dominee) is een aanspreektitel voor een predikant, zoals professor dat is bij een hoogleraar. Voor de aanduiding van het ambt wordt echter altijd het woord 'predikant' gebruikt.
Het woord 'predikant' hangt samen met het woord 'prediken' ("verkondigen"), dat is afgeleid van het Latijn "praedicare" (wat zoveel betekent als "openlijk bekendmaken, afroepen").
Opleiding en aanstelling.
Nederland.
Wie in Nederland bij een van de grotere gezindten het ambt van predikant wil uitoefenen, moet een universitaire studie theologie volgen, hetzij van de protestantse signatuur waartoe hij of zij behoort of in wil werken, hetzij met een verbijzondering in die richting na het doctoraalexamen in de theologische wetenschap.
Deze indeling is in de loop van de 19e eeuw tot stand gekomen, als gevolg van de scheiding tussen kerk en staat, aangebracht bij de invoering van een nieuwe onderwijswet in 1876. Door deze nieuwe onderwijswet ontstond de zogenaamde duplex ordo. De overheid wilde zowel zorg dragen voor een onafhankelijke objectieve academische opleiding in de theologie, als - in overleg met kerkgenootschappen - ruimte geven aan de specifieke accenten die elk kerkgenootschap voor zichzelf van belang achtte bij de opleiding van hun voorgangers. Vandaar dat een tweeslag tot stand kwam: een academische theologische opleiding, voortgezet met een predikantsopleiding ten behoeve van het kerkgenootschap dat de betrokkene wilde dienen (duplex ordo).
Dat werd als volgt geregeld: na afronding van de academische studie theologie geniet de student nog minimaal twee jaar onderwijs van hoogleraren, aangesteld door het betreffende kerkgenootschap. Na het afleggen van het zogenaamde 'kerkelijk examen' kan de 'kandidaat' langs de kerkelijke weg een aanvraag indienen om beroepbaar gesteld te worden. Deze laatste term heeft te maken met de zelfstandigheid van de predikanten. Zij treden niet in loondienst bij een kerkelijke gemeente, maar worden beroepen om hun ambt in een gemeente uit te oefenen. Juridisch gezien zijn ze zelfstandige.
Na de fusie die leidde tot de Protestantse Kerk Nederland zijn ook de opleidingen van de fusiekerken gefuseerd tot de Protestantse Theologische Universiteit. Hiermee is de "duplex ordo" verdwenen.
Wanneer een kandidaat beroepbaar gesteld is, kan deze een beroep van een plaatselijke gemeente in overweging nemen. Wanneer het beroep aangenomen wordt, zal de kandidaat in een kerkdienst bevestigd worden tot predikant, om daarna, meestal in dezelfde kerkdienst, intrede te doen in zijn of haar gemeente.
Tot 1922 bestond in Nederland nog een oud heerlijk recht, het recht van collatie. Dat gaf het recht een predikant te benoemen.
Inhoud van het ambt.
De belangrijkste taak van een predikant is verklaarbaar vanuit de archaïsche omschrijving "dienaar van het goddelijke Woord" "(verbi divini minister)". In brede zin is haar of zijn taak het opbouwen van geloof en christelijk leven van de gelovigen door middel van prediking, catechese en huisbezoek. Vaak betekent dit ook het leiding geven aan gespreksgroepen. Daarnaast is het pastoraat belangrijk. "Pastor" is Latijn voor "herder", te vergelijken met de pastoor in de Rooms-Katholieke Kerk. Hierin wordt hij of zij bijgestaan door een groep gemeenteleden, de ouderlingen en diakenen, tezamen de kerkenraad genoemd.
Andere traditionele predikantstaken zijn het geven van catechisatie; geloofsonderricht aan jongeren ter voorbereiding op een geloofsbelijdenis, het kerkelijk bevestigen en inzegenen van huwelijken, en kerkelijke ambten, het leiden van begrafenissen, het toedienen van de protestantse sacramenten doop en avondmaal, en in het algemeen het stimuleren of leiden van opbouwende activiteiten voor allerlei doelgroepen en doeleinden binnen de kerkelijke gemeente.
De predikant is soms voorzitter van de kerkenraad.
Vanouds was een predikant de spil van elke lokale kerk en werd er hoog tegen het ambt opgekeken. Later zijn in de meeste kerkgenootschappen de verhoudingen gewijzigd, maar soms wordt de dominee nog meer gezien als de 'primus' (eerste) dan de 'primus inter pares' (eerste onder gelijken).
Een speciale functie bekleedt de legerpredikant wiens gemeente bestaat uit een legeronderdeel. In essentie is de functie-invulling gelijk aan die van een predikant in de burgermaatschappij, met daaraan toegevoegd het verzorgen van lessen Geestelijke Verzorging, een variant op de zondagsschool.
Legerpredikanten, ziekenhuispredikanten, gevangenispredikanten enz. treden in loondienst bij de instelling waar zij werken, dit in tegenstelling tot 'gewone' gemeentepredikanten. Meestal zijn deze bijzondere predikanten wel verbonden met de kerkenraad van de gemeente waar de instelling gevestigd is.

</doc>
<doc id="20764" url="https://nl.wikipedia.org/wiki?curid=20764" title="Wonseradeel">
Wonseradeel

Wonseradeel () (de naam was van 1987 tot 2010 officieel (Fries): Wûnseradiel ()) was een gemeente tussen Workum, Harlingen en Bolsward in de Nederlandse provincie Friesland. De gemeente telde 11.833 inwoners (per 1 januari 2010, bron: CBS) en had een oppervlakte van 320,61 km². Tot de invoering van de Gemeentewet in 1851 was Wonseradeel een grietenij.
Wonseradeel was een echte plattelandsgemeente. Veel mensen werkten in de agrarische sector, die grotendeels uit veeteelt bestond.
In het noorden van Wonseradeel ligt de Waddenzee; aan de westkant het IJsselmeer. De omringende gemeenten waren Harlingen, Franekeradeel, Littenseradeel, Bolsward, Wymbritseradeel, Nijefurd en aan de Afsluitdijk het Noord-Hollandse Wieringen.
In 1987 is de officiële Nederlandse naam van de gemeente gewijzigd in Wûnseradiel. Per 1 januari 2011 is die gemeente gefuseerd met de gemeenten Bolsward, Sneek, Nijefurd en Wymbritseradeel. De naam van de nieuwe gemeente is Súdwest-Fryslân.
Kernen.
De gemeente Wonseradeel telde 55 officiële kernen. De hoofdplaats was Witmarsum.
Dorpen en gehuchten.
Aantal inwoners per woonkern op 1 januari 2009:
Overige officiële kernen:
Buurtschap.
Naast deze officiële kernen bevinden zich in de gemeente nog de volgende buurtschappen:
Bevolkingsontwikkeling.
De inwoneraantallen in de jaren waren:

</doc>
<doc id="20765" url="https://nl.wikipedia.org/wiki?curid=20765" title="Wûnseradiel">
Wûnseradiel



</doc>
<doc id="20766" url="https://nl.wikipedia.org/wiki?curid=20766" title="Littenseradeel">
Littenseradeel

Littenseradiel () (Fries: Littenseradiel ()) was een gemeente in de Nederlandse provincie Friesland tussen 1984 en 2018. De gemeente had in 2017 10.878 inwoners en een oppervlakte van 132,60 km², waarvan 1,76 km² water.
De gemeente werd na de gemeentelijke herindeling op 1 januari 1984 gevormd door de fusie van de voormalige gemeenten Baarderadeel en Hennaarderadeel.
Op 26 januari 1985 werd de officiële naam gewijzigd in het Friestalige "Littenseradiel".
Herindeling 1984.
De vorming van de nieuwe gemeente Littenseradiel was onderdeel van de grote gemeentelijke herindeling in Friesland die in 1984 haar beslag kreeg en moest leiden tot gemeenten met ten minste 10.000 inwoners. Aanvankelijk had men voor deze nieuwe gemeente de naam "De Greidslachte" bedacht, maar daar was weinig enthousiasme voor. De colleges van B&amp;W van de twee te fuseren gemeenten schreven daarop een prijsvraag uit voor een nieuwe naam. Hieruit kwam een lijst met circa 90 namen, waaruit de colleges de voorkeur gaven aan "Greidegea", "Slachtelân" of "Littingeradeel" [sic]. Uiteindelijk werd in de herindelingswet de nieuwe gemeente dus Littenseradeel genoemd.
Nog in januari van 1984 besloot de nieuwe gemeenteraad de naam van de gemeente te 'verfriezen' tot "Littenseradiel", een wijziging die een jaar later inging.
Herindeling 2018.
In juni 2013 besloot de gemeenteraad van Littenseradiel tot opdeling van de gemeente richting de buurgemeenten Súdwest-Fryslân (15 dorpen), Leeuwarden (10 dorpen) en de nieuw te vormen gemeente in Noordwest-Friesland die uiteindelijk Waadhoeke is gaan heten (4 dorpen). Welsrijp, Baijum, Winsum en Spannum gingen naar Waadhoeke. Leeuwarden kreeg Baard, Bears, Easterlittens, Hylaard, Huins, Jellum, Jorwert, Lions, Mantgum en Weidum. De overige dorpen gingen naar Súdwest-Fryslân. De herindeling ging in per 1 januari 2018.
Plaatsen.
De gemeente Littenseradiel telde 29 dorpen en diverse buurtschappen. De hoofdplaats was Wommels. Sinds 1993 waren de Friese plaatsnaamaanduidingen de officiële (*). De plaatsnaamborden in de gemeente waren eentalig Fries.
Dorpen.
Aantal inwoners per dorpsgebied op 1 januari 2015:
Buurtschappen.
Naast de dorpen bevonden zich in de gemeente de volgende buurtschappen:
Gemeenteraad.
De gemeenteraad van Littenseradiel bestond uit 15 zetels. Hieronder staat de samenstelling van de gemeenteraad sinds 1998:
Burgemeesters.
Zie Lijst van burgemeesters van Littenseradeel.
Wateren.
Sinds 15 maart 2007 zijn in vrijwel alle gemeenten op het vasteland van de provincie Friesland, waaronder de gemeente Littenseradiel, de Friese namen van de oppervlaktewateren de officiële namen (*).
Kanalen en sloten.
In de gemeente Littenseradiel bevonden zich de volgende kanalen, sloten en diverse watergangen:
Monumenten.
In de voormalige gemeente zijn er een aantal rijksmonumenten en oorlogsmonumenten, zie:
Lijst van oorlogsmonumenten in de voormalige gemeente Littenseradiel.
De Nederlandse voormalige gemeente Littenseradiel heeft 9 oorlogsmonumenten. Hieronder een overzicht.
Trivia.
In 2007, 2010, 2011, 2012, 2013 en 2014 is de gemeente door het "Algemeen Dagblad" uitgeroepen tot veiligste gemeente.

</doc>
<doc id="20767" url="https://nl.wikipedia.org/wiki?curid=20767" title="Littenseradiel">
Littenseradiel



</doc>
<doc id="20774" url="https://nl.wikipedia.org/wiki?curid=20774" title="Gordiaanse knoop">
Gordiaanse knoop

De gordiaanse knoop is een onontwarbare knoop. De knoop verbond het juk met de disselboom van een eeuwenoude strijdwagen. Het orakel had over deze knoop gezegd: "wie deze knoop losmaakt, zal meester over heel Azië worden."
De knoop en de strijdwagen werden bewaard in de tempel van Zeus in de stad Gordium, hoofdstad van Frygië. Gordium, dat gesticht was door de Frygische koning Gordias, werd beschouwd als het middelpunt van de wereld.
Nadat Alexander de Grote met zijn leger de Hellespont was overgestoken, versloeg hij zijn tegenstander Darius een eerste maal aan de Granicus en drong het koninkrijk van Darius binnen. Volgens de overlevering bestond zijn leger uit 10.000 ruiters en 30.000 man voetvolk. In Gordium hoorde Alexander van de voorspelling van het orakel. Onder belangstelling van vele Macedoniërs en Phrygiërs probeerde ook hij lange tijd de knoop te ontwarren. Toen de Macedoniërs de moed al verloren, merkte Alexander op: "Over de manier van het losmaken heeft het orakel niets gezegd." en met één slag van zijn zwaard hakte hij de knoop los. Het verhaal gaat dat Zeus de hele nacht donderde en bliksemde om er zijn goedkeuring aan te geven.
Wanneer iemand een zeer moeilijk probleem met de nodige voortvarendheid of gewelddadigheid uit de weg ruimt, dan gebruikt men daarvoor wel de uitdrukking: "de (gordiaanse) knoop doorhakken".
De Engelse historicus William Tarn heeft hier een studie aan gewijd en is tot de conclusie gekomen dat de knoop helemaal niet door het zwaard is losgemaakt. Zijn theorie is dat het verhaal van het zwaard is verzonnen door de tegenstanders van Alexander en later is overgenomen door de Romein Curtius. In de tijd van Alexander hechtten de geleerde Grieken in de grote steden al weinig geloof meer aan de goden en de mythes. Het gewone volk en mensen uit het Noorden van Griekenland (waaronder Alexander) waren echter nog diepgelovig. Curtius wist hier weinig van en daarom schreef hij het verhaal op dat via hem in onze boeken terecht is gekomen. Een diepgelovige als Alexander zou nooit met zijn zwaard op de knoop afgegaan zijn. Hij zou dit als heiligschennis tegenover het orakel hebben beschouwd. Waarschijnlijker is dat Alexander de disselboom en het juk wat uit elkaar schoof en op die manier de uiteinden van de knoop zichtbaar maakte. Hierna was het geen probleem meer om de knoop te ontwarren.

</doc>
<doc id="20775" url="https://nl.wikipedia.org/wiki?curid=20775" title="491 v.Chr.">
491 v.Chr.

Het jaar 491 v.Chr. is een jaartal volgens de christelijke jaartelling.

</doc>
<doc id="20776" url="https://nl.wikipedia.org/wiki?curid=20776" title="521 v.Chr.">
521 v.Chr.

Het jaar 521 v.Chr. is een jaartal volgens de christelijke jaartelling.

</doc>
<doc id="20777" url="https://nl.wikipedia.org/wiki?curid=20777" title="Upupae">
Upupae

De Upupae zijn in bepaalde traditionele taxonomieën van de vogels een orde of onderorde die de hoppen (Upupidae) en neushoornvogels (Bucerotidae) omvat. Tegenwoordig worden de Upupidae wel als Phoeniculidae samen met de Messelirrisoridae in een met de Upupae overeenkomstige klade Upupiformes geplaatst, als zustergroep van de Buceroidea binnen de Bucerotiformes.

</doc>
<doc id="20779" url="https://nl.wikipedia.org/wiki?curid=20779" title="Intrinsiek veilig">
Intrinsiek veilig



</doc>
<doc id="20781" url="https://nl.wikipedia.org/wiki?curid=20781" title="503 v.Chr.">
503 v.Chr.

Het jaar 503 v.Chr. is een jaartal volgens de christelijke jaartelling.

</doc>
<doc id="20782" url="https://nl.wikipedia.org/wiki?curid=20782" title="495 v.Chr.">
495 v.Chr.

Het jaar 495 v.Chr. is een jaartal volgens de christelijke jaartelling.

</doc>
<doc id="20783" url="https://nl.wikipedia.org/wiki?curid=20783" title="Aramees">
Aramees

Het Aramees (, ""), de oorspronkelijke taal van de Arameeërs, is een Noordwest-Semitische taal die zijn oorsprong vindt in het oude Aram en zich snel verspreidde naar de rest van Mesopotamië, Oost-Arabië en het Sinaï-schiereiland, waarin het al meer dan drieduizend jaar voortdurend en onophoudelijk wordt geschreven en gesproken in verschillende varianten.
Aramees diende als taal van het openbare leven van Arameeërs, taal van bestuur van koninkrijken en rijken, en ook als taal van goddelijke aanbidding en religieuze studie. De moderne varianten worden geclassificeerd als Neo-Aramees (modern Aramees). Ze wordt in verschillende varianten gesproken maar met uitsterving bedreigd.
Aramees behoort tot de noordwestelijke groep van de Semitische taalfamilie, die ook de Kanaänitische talen omvat, zoals het Hebreeuws en Fenicisch. Aramees wordt geschreven in het Aramese alfabet en de meest prominente alfabetvariant is het Syrische alfabet. Het Aramese alfabet werd ook een basis voor het creëren en aanpassen van specifieke schrijfsystemen in sommige andere Semitische talen, zoals het Hebreeuwse alfabet en het Arabische alfabet.
De Aramese taal wordt nu als bedreigd beschouwd, aangezien verschillende varianten voornamelijk door de oudere generaties worden gebruikt en de meeste sprekers in diaspora wonen. Onderzoekers werken eraan om alle resterende variëteiten van Neo-Aramees vast te leggen en te analyseren voordat ze uitsterven. Aramees vormt de moedertaal van de Arameeërs en Mandeeërs, evenals enkele Mizrahi-joden.
Vroege Aramese inscripties dateren uit de 11e eeuw voor Christus, waardoor het een van de vroegste talen is die werden opgeschreven. Vrij algemeen wordt verondersteld dat Jezus Aramees sprak.
Ontstaan en verspreiding.
Het Aramees wordt oorspronkelijk gesproken door de Arameeërs, een Semitisch volk dat woonde in Aram, in Noord Mesopotamië en Syrië, een gebied dat zich uitstrekt over (delen van) het huidige Irak, Syrië en Turkije. Naarmate grote aantallen Arameeërs zich vestigden in Mesopotamië won hun taal veld in het Assyrische Rijk, naast het Akkadisch. In de 8e eeuw v.Chr. werd het de ambtelijke taal van het Assyrische en later ook van het Babylonische en het Achaemenidische Rijk. Dit zogenaamde "Rijksaramees" raakte over een groot deel van het Midden-Oosten verspreid en werd eeuwenlang gebruikt als diplomatieke taal, ook door het oude Egypte.
Evolutie.
Het Aramees kan in drie hoofdperiodes verdeeld worden:
Uit het Rijksaramees ontwikkelden zich vanaf de 7e eeuw v.Chr. twee grote takken die aan de basis liggen van de latere varianten van het Aramees: de oostelijke in Mesopotamië en de westelijke in de delen van het Midden-Oosten ten westen daarvan.
West-Aramese tak.
Tot de West-Aramese tak behoorden het Nabatees (de taal van de Nabateeërs), het Palmyreens, de taal van Palmyra en het Palestijns, dat zich ontwikkelde in het huidige Israël/Palestina, Libanon en het westen van Syrië, dat weer gesproken werd door de Samaritanen, de joden en de christenen in Palestina.
Oost-Aramese tak.
Tot de Oost-Aramese tak behoort het Syrisch, dat zich ontwikkelde in de vroegchristelijke Aramese stad Edessa en belangrijk werd als taal voor de christelijke kerken in het Midden-Oosten, maar zich rond de 2e eeuw opnieuw opsplitste in twee varianten: het Oost-Syrisch, dat gebruikt werd door de kerken die onder gezag van de Perzen kwamen en het West-Syrisch, voor de kerken die tot het Romeinse Rijk bleven behoren.
De joden die in Babylon waren gebleven ontwikkelden een eigen vorm van Oost-Aramees, net als de Mandeeërs in het zuiden van Mesopotamië (het Mandaïsch).
Het Aramees bij de joden.
Afgezien van de deuterocanonieke boeken, is het Oude Testament, de Tenach, voor het grootste deel geschreven in het Hebreeuws. Daniël 2:4 tot 7:28; Ezra 4:8 tot 6:18 en 7:12-26; Genesis 31:47 en Jeremia 10:11 zijn echter in het Aramees geschreven. Het gaat om een soort Aramees dat rechtstreeks uit het Rijksaramees komt, het zogenaamde "Bijbel-Aramees". Het moderne Hebreeuws is doorspekt met woorden en uitdrukkingen uit het Aramees. Verondersteld wordt dat de meeste joden in Israël en Judea in het begin van onze jaartelling een vorm van West-Aramees als dagelijkse omgangstaal spraken. Dit Joods-Aramees zou de taal van Jezus zijn geweest.
De rabbijnse geschriften zijn grotendeels in het Aramees geschreven: de Babylonische Talmoed en aanverwante geschriften in het Joods-Babylonisch, de Jeruzalemse Talmoed in het Joods-Aramees.
Aramees schrift.
De latere varianten van het Aramees ontwikkelden eigen vormen van schrift, gebaseerd op dit oorspronkelijke alfabet, zoals het Syrische en het Mandese schrift. Het Arabisch alfabet is afgeleid van het Nabateïsche schrift.
Modern Aramees.
Aramees wordt al drieduizend jaar voortdurend en onophoudelijk gesproken. Tegenwoordig wordt het Aramees nog in verschillende varianten gesproken in plaatsen in Mesopotamië en de Levant. Enkele van deze plaatsen zijn: Qamishli, Alqosh, Maaloula, Midyat. De meest prominente gesproken dialecten zijn het Centraal Neo-Aramees (Turoyo) en het Noordoost Neo-Aramees (Sureth). Daarnaast wordt nog Westers Neo-Aramees (Siryon) gesproken in drie dorpen omstreken Damascus. Na meer dan een millennium grotendeels als een geïsoleerde gemeenschap in afgelegen gebieden te hebben gewoond, ontsnapten de overgebleven sprekers van moderne Aramese dialecten, de Arameeërs, aan de taaldruk die anderen ondervonden tijdens de grootschalige taalverschuivingen die de proliferatie van andere talen onder degenen die ze voorheen niet spraken, meest recentelijk de arabisering van het Midden-Oosten en Noord-Afrika door Arabieren, te beginnen met de vroege islamitische veroveringen van de zevende eeuw.
Verschillende Aramese varianten worden zowel in het Aramees als in andere talen vaak "Syrisch" genoemd. Het vervangen van de termen Aramees, Arameeërs en Aram voor Syrisch, Syriërs en Syrië werd in gang gezet tijdens de vijfde eeuw na Christus toen de Grieken de label Syrisch begonnen te gebruiken voor de Arameeërs en hun taal. In deze periode begon het acceptatie te krijgen onder de Aramese literaire en kerkelijke elites. De praktijk van het gebruik van Syrische labels als aanduiding voor de Arameeërs en hun taal was heel gebruikelijk onder de oude Grieken, en onder hun invloed werd het ook gebruikelijk onder de Romeinen en Byzantijnen.
Westers Neo-Aramees.
In Syrië wordt Westers Neo-Aramees gesproken door Arameeërs in de omstreken van Damascus. De enige overgebleven volkstaal van Westers Neo-Aramees is Siryon, dat wordt gesproken in de Aramese dorpen Maaloula, al-Sarkha (Bakhah) en Jubb'adin aan de Syrische kant van het Anti-Libanongebergte, evenals door sommige Arameeërs die migreerden van deze dorpen naar Damascus en andere grote steden van Syrië.
Centraal Neo-Aramees.
Centraal Neo-Aramees, (tussen Westers Neo-Aramees en Oosters Neo-Aramees in) wordt vertegenwoordigd door Turoyo, de taal van de Arameeërs van Tur Abdin. Deze variant wordt in de volksmond in het Aramees ook wel Suryoyo genoemd. De Turoyo sprekers zijn de streek ontvlucht en leven nu in Europa en Noord-Amerika. Een verwante Aramese taal, Mlaḥsô, is onlangs uitgestorven.
Noordoost Neo-Aramees.
Noordoost Neo-Aramees wordt voor het grootste deel vertegenwoordigd door het Aramees van de Arameeërs van Hakkari, Urmia, Bohtan en de vlakte van Nineveh. De term 'Sureth' wordt soms gebruikt als overkoepelende term voor de varianten die gesproken worden door de Christelijke Arameeërs. Noordoost Neo-Aramees bestaat uit gerelateerde varianten die kunnen verschillen per streek of zelfs van dorp tot dorp.
De Joods-Aramese talen worden nu het meest gesproken in Israël en de meeste worden met uitsterven bedreigd. De joodse varianten die afkomstig zijn uit gemeenschappen die ooit in tussen het meer van Urmia en Mosul leefden, zijn niet allemaal onderling verstaanbaar. Op sommige plaatsen, bijvoorbeeld Urmia, spreken Aramese christenen en joden op dezelfde plaats onderling onverstaanbare varianten van Oosters Neo-Aramees. In andere, bijvoorbeeld de vlakten van Nineveh rond Mosul, zijn de variëteiten van deze twee etnische gemeenschappen (Arameeërs en Iraakse joden) vergelijkbaar genoeg om conversatie mogelijk te maken. Varianten worden nog gesproken in het dorpje Jish ten noordwesten van het Meer van Galilea.
Modern Mandaïsch Aramees.
Mandeeërs die verspreid zijn over Irak en de provincie Khuzestan in Iran wonen spreken Neo-Mandaïsch. Deze variant is anders dan andere Aramese varianten. Mandeeërs tellen zo'n 50.000-75.000 mensen, maar men gelooft dat Neo-Mandaïsch nu vloeiend kan worden gesproken door slechts 5000 mensen, terwijl andere Mandeeërs een verschillende mate van kennis hebben.
Tellen.
Hieronder een tabel met vergelijkingen tussen Oud Aramees, Westers Neo-Aramees (Siryon), Centraal Neo-Aramees (Turoyo) en Noordoost Neo-Aramees (Sureth). Wat betreft de uitspraak:

</doc>
<doc id="20784" url="https://nl.wikipedia.org/wiki?curid=20784" title="507 v.Chr.">
507 v.Chr.

Het jaar 507 v.Chr. is een jaartal volgens de christelijke jaartelling.

</doc>
<doc id="20785" url="https://nl.wikipedia.org/wiki?curid=20785" title="506 v.Chr.">
506 v.Chr.

Het jaar 506 v.Chr. is een jaartal volgens de christelijke jaartelling.

</doc>
<doc id="20787" url="https://nl.wikipedia.org/wiki?curid=20787" title="Som">
Som



</doc>
<doc id="20788" url="https://nl.wikipedia.org/wiki?curid=20788" title="Tröckener Kecks">
Tröckener Kecks

De Tröckener Kecks was een Nederlandse rockgroep uit Amsterdam.
Geschiedenis.
In mei 1980 nemen De Leeuw en Kenter, die elkaar kennen van kostschool, het initiatief tot het oprichten van een punkband. In tegenstelling tot de andere Amsterdamse punkbands in de dagen van 'Geen Woning Geen Kroning' zijn de Tröckener Kecks apolitiek. De band vindt nauwelijks aansluiting bij wat destijds wel de Second Wave werd genoemd (bands als The Ex, The Workmates, Infexion en Nitwitz). Wat betreft het uitbrengen van platen gaan de Kecks wel te werk volgens het 'do it yourself'-punkbeginsel. Tot en met 1987 worden platen in eigen beheer uitgebracht. De eerste single, Rick Ringers, komt in 1981 uit. Het plaatje wordt opgenomen met gitarist Arjan Boonacker, die de band al snel verlaat om verder te gaan in Frites Modern. Compositorisch draagt hij nog wel bij aan de debuut-lp van Kecks, "Schliessbaum", maar als gitarist is hij vervangen door Piet van Dijk, die voorheen bij Panic speelde. De Kecks maken punk die is geïnspireerd door The Buzzcocks en vooral The Undertones, met veel aandacht voor de koortjes ('ringdong ringdongelingelong'). De bezeten maar melodieuze zang van Edward van Tilburg valt vooral op door de teksten: macabere, absurdistische verhaaltjes die blijkgeven van een loepzuiver taalgevoel.
In 1982 heeft Piet van Dijk de zang overgenomen van Van Tilburg, maar op zijn beurt wordt hij al snel vervangen door Rick de Leeuw. 
De muziek verandert steeds meer in rock en pop, zeker met de komst van Rob van Zandvoort als toetsenist in vaste dienst in 1995.
Bekende nummers in de loop der jaren waren "Nu of nooit", "Met hart en ziel" en "Het komt nooit meer goed".
Het poëtische album "&gt;TK" wordt vaak geroemd als de bekroning van de carrière van de band. Tevens tekende de band op dat album voor een van de langste songtitels ooit: "Zou je niettegenstaande de recente gebeurtenissen toch nog een verblijf op amoureus gebied in overweging willen nemen alsjeblieft".
Roemrucht bleven echter toch de energieke live-optredens. Het laatste album van de band is dan ook een live opgenomen dubbelalbum, getiteld "Meer niet!" en opgenomen in de Tilburgse 013.
De populairste persoon van de band is zanger/schrijver Rick de Leeuw. Het is enigszins opmerkelijk dat drummer Leo Kenter aanvankelijk de teksten schreef omdat De Leeuw tegenwoordig zelf, net als Kenter, fictie en poëzie schrijft.
Het makkelijkst benaderbaar voor de fans was bassist Theo Vogelaars, die voor en na elk optreden de merchandise verzorgde. Hij droeg steevast een rode baret (toen deze uit elkaar viel vervangen door een wollen mutsje) en bespeelde zijn basgitaar altijd alsof het zijn laatste keer zou zijn. Na het uiteenvallen van de Kecks richtte hij De Snevo's op.
Toen in 2001 Rob van Zandvoort aankondigde de band te willen verlaten, ging ook Rick de Leeuw hierover nadenken. Dat betekende het - niet door alle bandleden gewenste - einde van de band. Er werd nog een afscheidstournee gegeven en het laatste optreden vond plaats op 30 december in het LVC te Leiden. 
In november 2022 kondigde de band vanuit het Facebookaccount "&gt;tkopvinyl" aan dat het laatste album ( "&gt;TK" uit 2000) voor het eerst op vinyl zou verschijnen in december. Een aangekondigde signeersessie in de platenwinkel Concerto Recordstore op de Utrechtsestraat in Amsterdam op 16 december mondde uit in een kort akoestisch verrassingsoptreden, voorafgegaan door een Q&amp;A onder leiding van KINK DJ Michiel Veenstra. De verkoop van &gt;TK verliep zo voorspoedig dat de band de eerste positie nam in de Nationale Vinylchart (Vinyl 33, Dutchcharts) van week 51, de lijst waarin louter LP's worden opgenomen. Het album kwam na 22 jaar ook opnieuw binnen in de Album Top 100, op nummer 39, en behaalde daarmee de hoogste positie die de Tröckener Kecks in hun carrière bereikt hadden in de nationale albumchart.
Naam.
De naam 'Tröckener Kecks' is afkomstig van een pak biscuitjes waarvan de naam enigszins werd aangepast met onder meer een buitenlands lijkende "ö". Dit omdat het in de begintijd van de band niet populair was om in het Nederlands te zingen en de band niet te zeer een Nederlandse naam wilde hebben.

</doc>
<doc id="20789" url="https://nl.wikipedia.org/wiki?curid=20789" title="Heinz Hermann Polzer">
Heinz Hermann Polzer



</doc>
<doc id="20790" url="https://nl.wikipedia.org/wiki?curid=20790" title="Heinz Polzer">
Heinz Polzer



</doc>
<doc id="20791" url="https://nl.wikipedia.org/wiki?curid=20791" title="Rock">
Rock

Rock is een muziekgenre dat traditioneel gekenmerkt wordt door een bezetting van gitaar, basgitaar en drums, aangevuld met zang en/of andere instrumenten.
Rock werd populair in de Verenigde Staten tijdens de jaren 50, waar het evolueerde uit bestaande genres zoals rhythm-and-blues en country. Waar het toen alleen uit rock-'n-roll en rockabilly bestond, groeide rock uiteindelijk uit tot een muziekstroming met veel verschillende subgenres.
Rock waaide in de jaren zestig, mede dankzij de "British Invasion", over naar de rest van de wereld. Eind jaren 60 ontstond de psychedelische rock, gevolgd door hardrock en punk in de jaren 1970. In de jaren erna waren new wave, heavy metal en grunge populair. Rock blijft wereldwijd een van de meest beluisterde genres.
Omdat het genre erg breed is, is 'rock' verworden tot een vrij algemene term. Het beslaat hitparademuziek zoals Kane en K's Choice alswel sommige vormen van metal. Soms worden ook blues en country tot de rock gerekend.
Rock werd een internationaal cultureel fenomeen met een aanzienlijk sociaal effect, sterk variërende stijlen en een wijdverbreide populariteit.
Geschiedenis.
Jaren zestig: British Invasion, psychedelische rock en folkrock.
In de periode voor de jaren zestig was rock-'n-roll het populairste muziekgenre, vooral in de Verenigde Staten. Tegen het einde van het decennium aan bloedde het genre min of meer dood. Dat maakte ruimte voor een nieuwe generatie muzikanten die in eerste instantie vooral vanuit Centraal Engeland opereerden (Merseybeat). De bands uit deze stroming worden als de eerste echte rockbands beschouwd. De jaren zestig waren het tijdperk van The Beatles, die in 1962 hun eerste plaat uitbrachten. Hun reputatie steeg snel en er ontstond een heuse Beatlemania. De band was deels verantwoordelijk voor de British Invasion; artiesten die Merseybeatmuziek in de Verenigde Staten, Australië en Canada populair maakten. De meest bewierookte plaat van The Beatles, "Sgt. Pepper's Lonely Hearts Club Band", kwam in 1967 uit. Andere singles, zoals "Hey Jude", "Help!", "Yesterday" en "Let It Be" werden nummer 1-hits. In totaal behaalde The Beatles 40 nummer 1-posities met hun albums, singles en ep's en werd het met meer dan een miljard platen de best verkopende band aller tijden.
Psychedelische rock, een subgenre waarin ook The Beatles zich bevonden, raakte halverwege de jaren zestig in opkomst. Bands als Pink Floyd, The Doors en Jefferson Airplane maakten het genre populair. Jimi Hendrix had met zijn Jimi Hendrix Experience hits zoals "Purple Haze" en "All Along the Watchtower". Hendrix' kwaliteiten op de gitaar zorgden ervoor dat muziektijdschrift "Rolling Stone" hem in 2004 tot beste gitarist aller tijden uitriep. Een ander populair subgenre was folkrock, waarin Bob Dylan een grote rol zou spelen. Zijn politiek geladen nummers als "Blowin' in the Wind" en "Masters of War" waren een punt van herkenning voor velen. Andere hits van Dylan waren onder andere "Mr. Tambourine Man" en "Like a Rolling Stone". Bekende artiesten in de folkrock waren Neil Young, The Byrds, The Band en Simon &amp; Garfunkel.
Andere bands die een grote stempel op de rockmuziek zouden zetten, ontstonden ook in de jaren zestig. The Rolling Stones konden zich qua populariteit meten met The Beatles en hadden hits zoals "(I Can't Get No) Satisfaction", "Paint It Black" en "Jumpin' Jack Flash". Ook na de jaren zestig bleven The Rolling Stones muziek maken; zij verkochten meer dan 200 miljoen albums en zijn tegen 2020 nog actief. The Who, bekend om zijn energieke liveoptredens, ontstond in 1964 en was een invloed voor vele rock-, hardrock- en punkbands. In 1969 bracht de band "Tommy" uit, dat gezien werd als de eerste rockopera. Grote hits waren onder andere "My Generation", "Pictures of Lily" en "Pinball Wizard". Andere artiesten, zoals The Yardbirds (met Eric Clapton, Jeff Beck en Jimmy Page), The Kinks, The Animals en Cream (wederom met Clapton) kenden veel commercieel succes. Vanuit de Verenigde Staten kregen acts als The Velvet Underground, Frank Zappa, The Doors en Iggy Pop &amp; The Stooges bekendheid.
Begin jaren zeventig: heavy metal, hardrock en glamrock.
In 1968 vormde Jimmy Page met John Paul Jones, Robert Plant en John Bonham Led Zeppelin, een van de eerste bands die de heavy metal introduceerde. Ze werden bekend met nummers als "Stairway to Heaven" en "Whole Lotta Love". VH1 plaatste Led Zeppelin op nummer 1 in de "100 Greatest Artists of Hard Rock"-lijst. Andere bands hielpen mee het genre aan het grote publiek te brengen: het Australische AC/DC werd wereldwijd bekend met "Whole Lotta Rosie" en "Highway to Hell", alhoewel Amerikaans succes pas in de jaren 80 zou komen. AC/DC's album "Back in Black" werd wereldwijd 42 miljoen keer verkocht. Ook Van Halen, (met de Nederlands-Amerikaanse Eddie en Alex Van Halen), Black Sabbath (die in 1970 het invloedrijke album "Paranoid" uitbrachten) en Deep Purple (met de nummers "Child in Time" en "Smoke on the Water") werden befaamde namen in de wereld van de hardrock.
Een subgenre dat vaak invloeden had uit de heavy metal, was glamrock. Artiesten die glamrock populair maakten, waren onder anderen David Bowie, met zijn nummers "Fame", "Changes", "Under Pressure" (met Queen) en zijn personage Ziggy Stardust. Heavy metalband KISS, te onderscheiden door zijn zwart-witte make-up en kostuums, verwerkte ook veel glamrock in zijn muziek. KISS werd ook bekend door zijn spectaculaire optredens, vaak met veel rook, vuur en pyrotechnieken. Glamrock werd ook in de Verenigde Staten populair wanneer artiesten als Alice Cooper en de New York Dolls groot worden. Jeff Becks eigen project The Jeff Beck Group had succes met een combinatie van blues en hardrock.
De Engelse band Queen scoorde vanaf de jaren zeventig twee decennia lang hits, zoals "Bohemian Rhapsody", "We Will Rock You"," Don't Stop Me Now" en "Another One Bites the Dust". Queen hield zich niet aan een subgenre en probeerden alle vormen van rock te ontdekken, waaronder hard- en glamrock. De hits stopten bij de dood van zanger Freddie Mercury in 1991, maar Queen bleef optreden (met Paul Rodgers) en later Adam Lambert. Het in 1964 opgerichte Pink Floyd maakte een vorm van progressieve rock, die werd geëvolueerd uit de experimentele rock. Pink Floyds albums "The Dark Side of the Moon", "Wish You Were Here" en "The Wall" werden rockklassiekers. Andere progressieve-rockbands waren onder meer Yes, Supertramp, Van der Graaf Generator en Genesis.
Eind jaren zeventig: punkrock en new wave.
Een van de eerste bands die de punkrock bekendheid gaf, waren de Ramones. Met nummers als "Blitzkrieg Bop" en "Pet Sematary" hadden zij in eerste instantie niet veel succes; pas vanaf de jaren 80 groeide de waardering voor The Ramones. In 1976 werd The Clash opgericht. Zij maakten punkrock, gecombineerd met reggae, rap en rock-'n-roll. Het album "London Calling" uit 1979 bracht de band ook succes in de Verenigde Staten. Behalve The Clash bracht Engeland ook Sex Pistols voort, een controversiële punkrockband die slechts 4 jaar zou bestaan. Hun enige studioalbum "Never Mind the Bollocks, Here's the Sex Pistols" wordt echter als een klassiek punkalbum gezien. The Ramones, The Sex Pistols en The Clash waren ook bekend vanwege hun uiterlijk: een minimalistische kledingstijl, vaak met leren jasjes en sneakers. Deze stijl werd al snel geassocieerd met de punkbeweging van toentertijd.
Punkbands, zoals Buzzcocks en Television werden vaak ook in het new wave (ook wel postpunk)rijtje geplaatst. Andere bands werden weer puur postpunk genoemd. Het Engelse Joy Division produceerde een donkere vorm van punk, die karakteristiek zou worden voor new wave. Deze stijl was te horen op hun debuutalbum "Unknown Pleasures". In 1980 pleegde zanger Ian Curtis zelfmoord, wat het einde van de band betekende. Na Curtis' dood bracht de band nog "Closer" uit, het tweede en laatste album. De overige bandleden creëerden een nieuwe band: New Order. Andere postpunkbands waren onder meer The Cure (die zich qua muziekstijl ook in de gothic rock bevonden), The Police (met reggae- en ska-invloeden) en Echo &amp; the Bunnymen.
Jaren tachtig: alternatieve rock en indierock.
Een nieuwe stroming bands in de jaren 80 werd onder de noemer "alternatieve rock" geschaard, die gebruikt werd om punkrockgeïnspireerde bands te beschrijven die niet in de mainstreammuziek pasten. Alternatieve rock was een vervolg op de punkrock, soms gecombineerd met folk, reggae en elektronische muziek. Een van de eerste albums die tot de alternatieve rock werden gerekend, was "Murmur", het debuut van de Amerikaanse band R.E.M. Deze band werd eind jaren 80 een gevestigde naam, met albums als "Out of Time" en "Automatic for the People". Samen met R.E.M. kregen meer alternatieve bands bekendheid: The Cure combineerde alternatieve rock met gothic rock. Sonic Youth maakte behalve alternatieve rock ook een vorm van noiserock. In Engeland werden bands als Dire Straits en The Smiths (met zanger Morrissey en gitarist Johnny Marr) populaire bands. The Smiths zou later een grote invloed zijn op de 'britpop'-generatie.
In Engeland was er in de jaren 80 sprake van de new wave of British heavy metal. Engelse bands als Iron Maiden, Motörhead en Def Leppard, en Amerikaanse bands als Metallica kregen met een 'extreem' subgenre veel mainstreamaandacht. Metallica's "Black Album" bevatte nummers als "Enter Sandman" en "Nothing Else Matters". NWOBHM lag qua stijl dicht bij glam metal, een vorm van heavy metal die ook wel "hairmetal" werd genoemd. Glam metal werd gespeeld door onder andere Europe, Mötley Crüe en Bon Jovi. Guns N' Roses kreeg veel succes met hun combinatie van glam metal met blues en punk. Guns N' Roses’ debuutalbum "Appetite for Destruction", met de nummers "Welcome to the Jungle" en "Sweet Child o' Mine", werd 27 miljoen keer verkocht. Een ander bekend nummer is het 9 minuten durende "November Rain" (van het album "Use Your Illusion I").
In de Verenigde Staten groeide Aerosmith uit tot de succesvolste Amerikaanse hardrockband aller tijden. Hun combinatie tussen blues-rock en heavy metal was al succesvol in de jaren zeventig, maar vergaarde in de decennia erna vergelijkbare roem. Uit Ierland kwam U2, dat in de beginjaren een post-punk-achtige rock maakte, maar zich daarna richtte op alternatieve- en poprock. Een van U2's bekendste nummers is "Sunday Bloody Sunday", een protestnummer dat aanwezig is op het album "War". Instrumentale rock kreeg ook veel aandacht met sologitaristen als Joe Satriani en Steve Vai. Singer-songwriter Bruce Springsteen bracht in 1984 het succesvolle "Born in the U.S.A." uit, nadat hij al eerder met het album (en gelijknamige single) "Born to Run" kwam. Springsteen maakte een combinatie van folk en rock, in die tijd ook wel "heartland blues" genoemd. Eind jaren 80 raakte ook funkrock in opkomst, met bands als Red Hot Chili Peppers en Living Colour. In Engeland kwam de shoegaze op met bands als The Jesus and Mary Chain, My Bloody Valentine, Spacemen 3 en Lush.
Jaren negentig: grunge, britpop, punk en fusies.
In Seattle ontstond begin jaren 90 de grunge: een mix van punk, heavy metal, noise- en indierock, gekarakteriseerd met veel distortion in het gitaarwerk. Verschillende bands uit Seattle brachten de grunge naar de mainstreammuziek, waaronder Nirvana, Soundgarden, Pearl Jam en Alice in Chains. Nirvana werd in 1987 opgericht en bestond na enkele wisselingen uit zanger-gitarist Kurt Cobain, bassist Krist Novoselic en drummer Dave Grohl. Hun hoogtepunt werd bereikt met het album "Nevermind" uit 1991, waarop het nummer "Smells Like Teen Spirit" aanwezig was. Het derde (het eerste album was Bleach uit 1989) en laatste album "In Utero" werd in 1993 uitgebracht, een jaar voordat Cobain zelfmoord pleegde. Een ander album dat de grunge op de kaart zette, was "Ten" van Pearl Jam (met het nummer "Alive"). In 1994 bracht Soundgarden hun bekendste album "Superunknown" (met het nummer "Black Hole Sun") uit. Grunge werd uiteindelijk het populairste subgenre in de eerste helft van de jaren 90.
In 1991 werd in het Engelse Manchester Oasis opgericht, geleid door de gebroeders Noel en Liam Gallagher. Hun debuutalbum "Definitely Maybe" zorgde voor een omschakeling in de Britse muziek. Oasis' populariteit steeg voornamelijk in Engeland tot grote hoogten na het tweede album "(What's the Story) Morning Glory?". Oasis vocht tijdens deze periode de zogenaamde "Battle of Britpop" uit met Blur, die gelijktijdig het britpopgenre populair maakte. Britpop haalde veel invloeden uit de Britse popmuziek uit de jaren zestig en 1970 en was in feite het Engelse antwoord op grunge. Ook Pulp werd een symbool voor britpop. Alhoewel zij al in 1978 werden opgericht, vergaarden zij het meeste succes in de jaren 1990. Ook Radiohead werd bekend in dezelfde periode, maar onttrok zich enigszins aan de 'britpop'-stempel door een soort avant-gardemuziek te maken. Hun album "OK Computer" werd door Pitchfork Media het beste album van de jaren 1990 genoemd.
De jaren 90 was ook een periode om verschillende genres met elkaar te vermengen. Veel van deze subgenres kwamen in de mainstream muziek terecht. Punk en pop werden gecombineerd door onder andere Green Day en The Offspring. Green Day werd populair met het album "Dookie" uit 1994. Daarmee werd punkrock ook een onderdeel van de mainstream muziek, voornamelijk in de Verenigde Staten. De combinatie rap-(hard)rock (ook wel rapcore) begon met Faith No More's eerste single "Epic". Hiermee plaveide het wegen voor bands als Rage Against the Machine en later Limp Bizkit, KoЯn en Slipknot. Dit bracht een fris geluid door de gecombineerde turntablismgeluiden, rap met de distorted gitaren van de metalgeoriënteerde rock. Later in dit decennium werd deze stijl definitief bestempeld als rapcore/raprock en was het het genre waarin bands als Linkin Park en P.O.D. grote successen behaalden. Veel van deze bands gaan dieper en bevinden zich in de nu-metal.
Gedurende de eeuwwisseling braken meer bands door, zoals Papa Roach met het debuutalbum "Infest dat platina kreeg. In 2001 bereikte de nu-metal zijn piek gezien het grote aantal gecontracteerde bands bij de grote platenmaatschappijen. Vanaf 2002 verzwakte de concentratie van de muziekzenders echter en richtten deze zich meer op poppunk en emo-bands.
Gerelateerd aan rapcore was de nu metal/alternatieve metal van Nine Inch Nails en System of a Down. The Smashing Pumpkins maakten een combinatie van hardrock, grunge en psychedelische rock.
Jaren nul: postpunkrevival en alternatieve rock.
Twee genres kregen aan het begin van de 21e eeuw bekendheid: de garage rock revival en de postpunkrevival. The Strokes waren met hun debuutalbum "Is This It" de eersten die beiden subgenres vorm gaven. Na het succes van "Is This It" kregen meer postpunkbands de aandacht, zoals The Libertines en The Hives. Nadat deze bands ook meer populariteit hadden gekregen, volgde er een stroom nieuwe postpunkbands, voornamelijk in het Verenigd Koninkrijk. Het Schotse Franz Ferdinand bracht in 2004 zijn debuutalbum met de single "Take Me Out" uit. Arctic Monkeys brachten in 2006 hun debuut "Whatever People Say I Am, That's What I'm Not" uit, een jaar later gevolgd door "Favourite Worst Nightmare". Met deze albums steeg de populariteit van de band. Andere postpunkbands waren onder meer Bloc Party, Editors, Kaiser Chiefs, The Kooks en The Killers.
Coldplay werd wereldwijd populair met hun alternatieve rock. Hun album "A Rush of Blood to the Head" bevatte de nummers "The Scientist" en "Clocks". De Red Hot Chili Peppers waren ondertussen van hun funkrock afgestapt, en brachten met "By the Way" en "Stadium Arcadium" albums die meer richting poprock neigden. Naast poprock bleef ook de alternatieve rock niet stilzitten. The White Stripes, bestaande uit Jack en Meg White, brachten in 2003 het album "Elephant" uit met de single "Seven Nation Army". The White Stripes maken een mix tussen garage rock en blues. In Engeland werd Muse een van de bekendste alternatieve bands, met "Origin of Symmetry" uit 2001 als meest geprezen album. De nu metal uit de jaren 90 werd voortgezet door onder andere Linkin Park. Een ander subgenre dat aan populariteit won, was emo, dat zijn wortels in de hardcore punk heeft liggen. Emo kreeg in de 21e eeuw een grote fanbase en verschillende bands kregen het predicaat 'emo', een stempel waarvan zij zich meestal distantieerden.

</doc>
<doc id="20792" url="https://nl.wikipedia.org/wiki?curid=20792" title="Urban Dance Squad">
Urban Dance Squad

Urban Dance Squad (UDS) was een Nederlandse band die een cross-over bracht van rock, hiphop, rap en wat reggae. Veel buitenlandse bands, waaronder Rage Against the Machine, lieten zich inspireren door UDS.
Biografie.
UDS ontstond in december 1986 in Utrecht. Nadat de band naam maakte met energieke live-optredens, werd in 1989 het goed ontvangen debuut opgenomen. Van mei tot juli 1989 werkte Urban Dance Squad in de Brusselse ICP Studio met producer Jean-Marie Aerts aan opnamen voor de debuutplaat "Mental Floss for the Globe", waarmee de band een Edison won. Dankzij financiële ondersteuning van de ICP-eigenaar kwam die plaat er ook uiteindelijk. Peter te Bos van Claw Boys Claw tekende voor het bandlogo en hoesontwerp. Het bleek een gouden vondst. De band werkte vervolgens aan zijn live-reputatie op Pinkpop, het New Yorkse New Music Seminar, een Amerikaanse tour en een aantal voorprogramma's voor Living Colour. In 1991 in Amerika is de clip "Deeper shade of soul" veel op de Amerikaanse MTV te zien en is de single in Maart 1991 goed voor een 21ste plaats in de Billboard Hot 100. In 1990 won de band ook de Popprijs van de stichting Conamus. Later dat jaar kwam er een nieuw album, waarmee in 1992 wederom een Edison gewonnen werd. Omdat de band vervolgens ruzie kreeg met zijn Amerikaanse label werd "Life 'n perspectives of a genuine crossover" echter geen commercieel succes.
Toen in 1993 DJ DNA met de band stopte bleef de rest van de band doorspelen op de Belgische festivals Torhout-Werchter en Pukkelpop. Door de nieuwe bezetting was de band op "Persona non grata" echter meer aangewezen op standaard rocksongs, maar ook dit album viel goed. De band deed vervolgens nog eens Pinkpop aan, en speelde op Dynamo Open Air en het voorprogramma van de Beastie Boys.
In 1998 kwam DJ DNA weer terug bij de band. Dit resulteerde in 1999 in een nieuw album: "Artantica". Met "Happy Go Fucked Up" scoorde UDS zelfs een kleine hit. Op 3 februari 2000 besloten de bandleden uit elkaar te gaan.
Van 1997 tot 2000 werkte zanger Rudeboy Remington ook met Junkie XL. Na het uiteenvallen van UDS startte hij vervolgens zijn eigen band, LXO, die later tot de League of XO Gentlemen werd omgedoopt. Met deze band bracht hij een album uit. In 2005 viel deze band uit elkaar. Samen met League-bassist Barkey startte Rudeboy The Servants of the Servants, die bij liveoptredens ook UDS-werk speelden.
In de zomer van 2006 kwam UDS, met uitzondering van DJ DNA, weer bij elkaar voor een aantal shows, ter promotie van de verzamel-cd "The Singles Collection". Het eerste optreden was 4 augustus in Petrol in Antwerpen. Later die maand traden ze nog enkele keren op, onder andere op het zomerfestival Lowlands en het Belgische Pukkelpop. Het ging echter om een kortstondige reünie, met op 13 augustus het laatste concert in het Franse Aulnoye-Aymeries, tijdens Les nuits secrètes
René van Barneveld speelde daarna in The Yearlings en samen met DJ DNA in 2008 in het Beukorkest.
In 2016 werden alle studioalbums opnieuw op cd en lp uitgebracht. De cd's gingen gepaard met een bonus live-cd met concerten uit dezelfde periode als de originele albums.
Na het uiteengaan van Urban Dance Squad blijft Rudeboy optreden en opnemen met bands als League Of XO Gentlemen, Club Of High Eyebrows, The Phantom Four, Battles Of 1977, Green Lizard en meest recentelijk The Cold Vein.
In 2021 komen de frontman en DJ weer bij elkaar om onder de naam Rudeboy plays Urban Dance Squad feat. DJ DNA te touren met louter materiaal uit de Urban Dance Squad-catalogus. De 2 originele leden worden aangevuld door Matthias van Beek, Jochem van Rooijen en Axel van Oort op respectievelijk gitaar, drums en bas. In 2022 en 2023 wordt een uitverkochte Nederlandse clubtournee gedaan in onder andere de Melkweg, TivoliVredenburg en Vera. In diezelfde periode staat de band op Europese festivals zoals Hellfest.

</doc>
<doc id="20793" url="https://nl.wikipedia.org/wiki?curid=20793" title="The Velvet Underground">
The Velvet Underground

The Velvet Underground was een experimentele rockgroep uit New York die actief was van 1964 tot 1973. Hoewel de groep destijds geen noemenswaardig commercieel succes boekte, geldt The Velvet Underground tegenwoordig als een van de meest vooruitstrevende en invloedrijkste rockgroepen aller tijden. 
De klassieke bezetting van de groep bestond uit zanger en gitarist Lou Reed, multi-instrumentalist John Cale, gitarist Sterling Morrison en drummer Maureen Tucker. In 1967 verscheen hun debuutalbum "The Velvet Underground &amp; Nico", onder toeziend oog van kunstenaar Andy Warhol en met een gastrol voor zangeres Nico. Dit album wordt gezien als een mijlpaal in de rockgeschiedenis vanwege de innovatieve combinatie van rockmuziek met aleatorische muziek, microtonaliteit en minimale muziek, begeleid door taboedoorbrekende poëzie over de duistere kant van het leven, met onderwerpen als drugsgebruik, sadomasochisme en decadentisme.
Op hun tweede album, "White light/White heat" uit 1968, klonk de groep nog rauwer en compromislozer dan voorheen. Vanwege meningsverschillen met Reed verliet Cale de groep in 1968 en werd hij vervangen door Doug Yule. Op hun daaropvolgende albums, "The Velvet Underground" uit 1969 en met name "Loaded" uit 1970, maakte het experiment plaats voor toegankelijke rockmuziek. Na het vertrek van Reed in 1970 viel de groep langzaam uit elkaar.
In de jaren 90 keerde de groep in haar klassieke bezetting terug voor een reünietournee. Het laatste optreden vond plaats in 1996, bij de introductie van de groep in de Rock and Roll Hall of Fame.
Biografie.
Voorgeschiedenis.
The Velvet Underground werd in 1964 opgericht door Lou Reed en John Cale, twee muzikanten met verschillende achtergronden: Reed werkte als schrijver van popliedjes voor een platenmaatschappij, Cale studeerde klassieke muziek en had al samengewerkt met avant-gardecomponisten als John Cage en La Monte Young. Met The Velvet Underground deden zij een poging om pop en avant-garde met elkaar te verweven. Reed schreef en zong de meeste teksten en speelde gitaar, Cale speelde verschillende instrumenten, waaronder altviool, basgitaar en orgel. Het duo werd versterkt door Reeds studievriend Sterling Morrison op gitaar en Angus MacLise achter het drumstel. MacLise weigerde echter tegen betaling op te treden en werd in 1965 vervangen door Maureen Tucker.
Eind 1965 werd de groep ontdekt door popartkunstenaar Andy Warhol, die de groep in 1966 door het land liet reizen als onderdeel van zijn multimediashow "The Exploding Plastic Inevitable". Op advies van Warhol werd de groep versterkt door het Duitse fotomodel Nico. Zij moest het gebrek aan uitstraling van de groep opvullen en kon enkele van Reeds nummers zingen, maar werd nooit geaccepteerd als volwaardig lid van de groep.
"Nico" en "White light/White heat".
De hoes van de debuutplaat, simpelweg "The Velvet Underground &amp; Nico" getiteld, werd gesierd door een knalgele popartbanaan van de hand van Warhol. De elpee bevatte elf nummers waarbij rock-'n-roll en avant-garde elkaar afwisselden. Mede doordat veel radiostations in verband met de harde teksten weigerden de muziek te draaien bleef het commerciële succes uit en kwam het album niet voorbij plaats 171 in de hitlijsten. De samenwerking met Nico werd na dit album verbroken.
Het tweede album van The Velvet Underground, "White light/White heat", klonk nog rauwer dan het debuutalbum. Opnieuw viel de verkoop van de plaat tegen. Heftige meningsverschillen tussen Reed en Cale betekenden het einde van hun samenwerking. Reed dwong Cale om de groep te verlaten en verving hem door Doug Yule.
"The Velvet Underground" en "Loaded".
De invloed van Cale werd duidelijk bij het uitbrengen van de derde plaat, "The Velvet Underground". De avant-garde was op deze plaat grotendeels verdwenen en maakte plaats voor toegankelijke en soms zelfs tedere rockmuziek. Yule, de nieuwe bassist van de groep, zong een van de nummers in en verzorgde de achtergrondvocalen. Ook Tucker was op twee nummers te horen. Nadat platenmaatschappij MGM Records van management wisselde werd het platencontract van de groep (en van vele andere groepen) echter plotseling stopgezet. Hierdoor bleven vele opnamen bij MGM liggen, die pas in het midden van de jaren 80 werden uitgebracht op de albums "VU" en "Another view". 
De groep tekende in 1970 bij Atlantic Records een nieuw contract voor één album. Omdat het management van deze maatschappij The Velvet Underground verzocht om een album "loaded with hits" aan te leveren, noemden ze dit album "Loaded". Na de opnames van dit album verliet Reed plotseling de groep. Om haar topcontract niet te laten floppen besloot Atlantic Records de opnamen zo te mixen dat het geluid van Yule overheerst. Een foto op de hoes suggereert dat Yule alle instrumenten zelf heeft ingespeeld en ook op de artiestenlijst in de hoes wordt Reeds rol gebagatelliseerd: zijn naam staat op de voorlaatste plek. "Loaded" verkocht redelijk en bevatte enkele radiohits, maar als in 1971 ook Morrison en Tucker de groep verlaten is The Velvet Underground uitgekleed tot een soloproject van Yule.
"Loaded" wordt als het laatste VU-album gezien. Opvolger "Squeeze", geschreven en gecomponeerd door Yule, mag volgens de meeste kenners vergeten worden. Het album was zowel artistiek als commercieel een flop. In 1973 hief Yule The Velvet Underground definitief op.
Na The Velvet Underground.
Zowel Lou Reed, John Cale, Maureen Tucker en Nico hebben na The Velvet Underground met wisselend succes soloalbums uitgebracht. De voormalige groepsleden zagen en spraken elkaar jaren niet, totdat eind jaren tachtig zowel Andy Warhol als Nico overleden. Als herinnering aan Warhol namen Cale en Reed "Songs for Drella" op. 
De echte reünie volgde in 1993, met de originele bezetting van Reed, Cale, Morrison en Tucker. De groep gaf een aantal concerten en bracht het livealbum "Live MCMXCII" uit. De geplande Amerikaanse tour en een nieuw album kregen echter geen doorgang nadat Cale en Reed opnieuw ruzie kregen.
In 1995 overleed gitarist Sterling Morrison aan kanker. Toen The Velvet Underground een jaar later in de Rock and Roll Hall of Fame werd opgenomen speelden Reed, Cale en Tucker het nummer "Last night I said goodbye to my friend", dat werd opgedragen aan Morrison. In 2013 overleed Lou Reed aan leverfalen.
Op 11 juni 2017 werd de groep onderscheiden met een Grammy Lifetime Achievement Award. Op de ontvangstceremonie kwamen Cale en Tucker na 21 jaar weer bijeen voor een optreden van "Sunday morning" en "I'm waiting for the man".
Invloed op de popmuziek.
Ondanks dat het commerciële succes lang is uitgebleven, wordt The Velvet Underground vandaag de dag als een van de invloedrijkste groepen gezien. Met name debuut "The Velvet Underground &amp; Nico" is uitgegroeid tot een klassieker. Kort door de bocht genomen zijn er drie muziekgeneraties die hun inspiratie voor een groot deel uit The Velvet Underground haalde. 
De eerste generatie is de rock-'n-roll-beweging uit de jaren 60 en 70. Deze beweging liet zich met name inspireren door het rock-'n-roll-geluid van het derde en vierde album van de groep. Voorbeelden uit deze generatie zijn The Rolling Stones en The Kinks, maar ook David Bowie.
Bij de opkomst van de punkmuziek werd The Velvet Underground opnieuw omarmd. Voornamelijk het rauwe distortion-geluid en de harde teksten van de eerste twee albums werden een invloed voor artiesten als The New York Dolls, Iggy Pop en The Stooges, Patti Smith en The Ramones.
Ook de postpunk- en new wavebewegingen lieten zich deels inspireren door The Velvet Underground. De invloed in dit geval is met name het minimalisme van de debuutplaat, maar ook het gitaargeluid van de groep. Voorbeelden van deze groepen zijn Joy Division, Sonic Youth en de experimentele groepen Yo La Tengo en Half Japanese.
The Velvet Underground was tevens een van de eerste rockgroepen die zijn gitaren alternatief stemden, onder andere als bij de ostrichgitaar.
Albums.
Niet-VU-albums.
Tijdens en na The Velvet Underground hielpen de groepsleden elkaar regelmatig met solo-albums:

</doc>
<doc id="20794" url="https://nl.wikipedia.org/wiki?curid=20794" title="Ryan Adams">
Ryan Adams

David Ryan Adams (Jacksonville (North Carolina), 5 november 1974) is een Amerikaanse country-singer-songwriter. Hij begon als voorman van Whiskeytown, maar vergaarde de meeste bekendheid als solo-artiest. Naast zang speelt hij ook zelf gitaar en piano. Adams wordt gedurende zijn carrière bestempeld als de nieuwe Gram Parsons en Kurt Cobain, maar zijn carrière is met name door het veelvuldige componeren en opnemen van liedjes in zowel country-rock- als -folk-stijl nog het beste te vergelijken met die van Neil Young.
Biografie.
Samen met onder andere Wilco wordt Adams gezien als een van de personen die verantwoordelijk is voor de opleving van de countrymuziek rond de eeuwwisseling. Na drie albums te hebben uitgebracht met zijn band "Whiskeytown" vond hij het tijd worden voor een solocarrière.
Adams' doorbraak bij het grote publiek in Nederland kwam in 2001 met zijn album "Gold" en de bijbehorende single "New York, New York". Hij werd onder andere bij Barend en Van Dorp uitgenodigd om enkele liedjes te spelen, en gaf twee marathon-shows in Paradiso met zijn backingband "The Pinkhearts" ter promotie van "Gold". Voor "Gold" had hij al (in 2000) gedebuteerd met het ingetogen, maar door critici bejubelde folk-album "Heartbreaker".
Na "Gold" bracht hij "Demolition" uit. Een album als 'tussendoortje' bestaande uit niet eerder uitgebrachte tracks van de albums die hij inmiddels had opgenomen, zoals "48 Hours", "The Pinkhearts" en "Suicide Handbook". Ook zong hij een duet met Beth Orton voor haar album "Daybreaker" (2002).
In de winter van 2003 kwam hij met zijn, dit keer wel volwaardige, opvolger van "Gold": "Rock n Roll". Ryan greep terug op de rock uit de jaren 70 en 80; invloeden van onder andere U2 zijn te horen. Tegelijk kwam ook de EP "Love Is Hell (part 1)" uit. "Love Is Hell part 2" verscheen een maand erna. Adams zelf wilde in eerste instantie Love Is Hell als een album uitbrengen, maar platenmaatschappij Lost Highway vond het 'te depressief om uit te brengen als nieuw album'. Als compromis zijn ze dus uiteindelijk beide uitgebracht.
Adams geldt als uitzonderlijk productief. Na een polsbreuk in het voorjaar van 2004 (hij viel tijdens een concert in Liverpool van het podium) volgden het dubbel-album "Cold Roses" en de albums "Jacksonville City Nights" en "29", alle drie uitgebracht in 2005. Met name de eerste twee van deze albums, opgenomen met zijn tour-band "The Cardinals", vormen een terugkeer naar zijn country-roots. De trilogie wordt gezien als een hoogtepunt in zijn carrière. In oktober gaf hij wederom een concert in een uitverkocht Paradiso, wat deze keer echter in boe-geroep en gegooi van bierglazen eindigde nadat Adams halverwege een nummer van het podium afstormde, om niet meer terug te keren. Een paar dagen later volgt echter een uitstekend optreden op het Take Root Festival, dan nog gehouden in Assen. In de geschiedenis van het festival geldt het optreden als een van de hoogtepunten. De nummers ' Easy Plateau' en 'Magnolia Mountain' verschijnen op de dvd-registratie van het Take Root festival.
In juni 2007 kwam Adams' volgende plaat uit, getiteld "Easy Tiger". Ook hierop wordt hij begeleid door The Cardinals, waarvan de meeste bandleden echter al zijn vervangen door andere musici. Hierna volgt nog de EP "Follow The Lights" en "Cardinology". In januari 2009 gaf Adams op zijn blog aan zijn band The Cardinals op te heffen en zijn muzikale carrière op een lager pitje te zetten.
In de zomer van 2011 gaf Adams een kleine reeks solo-concerten in Europa, waarbij hij ook het Concertgebouw in Amsterdam aandeed. In oktober 2011 kwam een nieuw studio-album uit getiteld "Ashes &amp; Fire", geproduceerd door Glyn Johns. Dit was weer een typisch singer-songwriter-album. Met veel akoestische gitaar, piano en lichte drums komt de stem van Adams volledig tot zijn recht.

</doc>
<doc id="20796" url="https://nl.wikipedia.org/wiki?curid=20796" title="The Commitments (roman)">
The Commitments (roman)

The Commitments is de debuutroman van de Ierse schrijver Roddy Doyle uit 1987. Het gaat over een groep arme jongeren uit Dublin die een soulband willen beginnen.
In 1991 werd het verhaal als The Commitments verfilmd door Alan Parker. Onder andere Robert Arkins, Michael Aherne, Bronagh Gallagher, Maria Doyle Kennedy, Glen Hansard en Angeline Ball speelden hierin. The Corrs spelen ook een klein rolletje. Andrea Corr speelt de zus van Jimmy Rabbitte namelijk Sharon Rabbitte.

</doc>
<doc id="20797" url="https://nl.wikipedia.org/wiki?curid=20797" title="Roddy Doyle">
Roddy Doyle

Roddy Doyle (Dublin, 8 mei 1958) is een Iers schrijver. Voor zijn eerste succes was hij leraar Engels en aardrijkskunde aan de Greendale Community School in Kilbarrack, Noord-Dublin, waar hij nog steeds woont. Zijn boeken gaan over de werkende klasse in Dublin, en zijn luchthartig maar hebben een serieuze ondertoon.

</doc>
<doc id="20798" url="https://nl.wikipedia.org/wiki?curid=20798" title="Tomatina">
Tomatina

La Tomatina is een feest dat gevierd wordt in het dorpje Buñol in de Spaanse provincie Valencia. Het is een jaarlijks terugkerend tomatengevecht op de laatste woensdag van augustus. Dit evenement trekt altijd veel toeristen. Samen met de San Fermínfeesten en de bijbehorende stierenrennen in Pamplona behoort het tot de internationaal bekendste feesten van Spanje.
Geschiedenis.
Oorsprong.
In 1945 zochten enkele jongeren ruzie omdat ze wilden deelnemen aan een typische lokale optocht van "gigantes y cabezudos" (reuzen en groothoofden). Omdat ze zich in de buurt van een groentekraam bevonden, stalen ze tomaten om die naar de optocht te gooien. De oproerpolitie kwam en liet de jongeren de schade vergoeden.
Het jaar daarop herhaalden de jongeren deze truc, met ditmaal van huis meegebrachte tomaten. Ook toen werden ze weer door de ordetroepen opgepakt. Na dit enkele jaren achtereen volgehouden te hebben, werd dit een traditie zonder dat er een officiële status van was vastgelegd.
Aanpassingen door de tijd heen.
In 1950 ontstond de gemeenteraad van Buñol. Uiteindelijk werd het gehele feest toegestaan. Zo werd men met water overgoten en werden er waterstralen op de tegenstander gericht. In 1957 werd het feest weer verboden en stond op overtreding een gevangenisstraf.
In 1959 werd "Tomatina" definitief toegestaan en sinds 1980 deelt de gemeente jaarlijks tomaten uit aan de steeds talrijker wordende bezoekers.
In 2003 deden 38.000 mensen mee en er werd 132 ton tomaten gebruikt.
De meermaals bekroonde film We Need to Talk About Kevin opent met een scène op Tomatina, en maakt effectief gebruik van de ambiguïteit van vreugde en de overdadige aanwezigheid van de kleur van bloed.

</doc>
<doc id="20799" url="https://nl.wikipedia.org/wiki?curid=20799" title="Buñol">
Buñol

Buñol (Valenciaans: "Bunyol") is een gemeente in de Spaanse provincie Valencia. De gemeente ligt 38 kilometer ten westen van de hoofdstad van de provincie, Valencia. Door de gemeente loopt de rivier de Buñol en de snelweg A-3. Daarnaast is er een RENFE-treinverbinding met Valencia. De gemeente heeft een oppervlakte van 112 vierkante kilometer en telt inwoners ().
Buñol is een plattelandsgemeente met wat industrie. De landbouw wordt gedomineerd door fruitteelt met onder andere amandelen, johannesbroodbomen, olijfbomen en druiven.
Volgens archeologische opgravingen is de streek sinds 50.000 jaar bewoond.
Tomatina.
Jaarlijks wordt de gemeente overspoeld door toeristen, wanneer in de laatste week van augustus het tomatengevecht Tomatina plaatsvindt. Ongeveer veertigduizend personen doen Buñol dan aan. In 2007 gooiden duizenden jonge mannen met ontbloot bovenlijf 115.000 kilo rijpe tomaten naar elkaar.

</doc>
<doc id="20800" url="https://nl.wikipedia.org/wiki?curid=20800" title="Mangifera">
Mangifera

Mangifera is een geslacht van bomen uit de pruikenboomfamilie ("Anacardiaceae"). De soorten komen voor in (sub)tropisch Azië. De meest gekweekte soort is de mango ("Mangifera indica").

</doc>
<doc id="20801" url="https://nl.wikipedia.org/wiki?curid=20801" title="Insertion sort">
Insertion sort

Insertion sort is een sorteeralgoritme.
Werking.
Het begint door de eerste twee elementen uit de set te sorteren. Als deze op hun plaats staan, voegen we het derde element op de juiste plaats toe. Dit doen we totdat we alle elementen op hun plaats hebben gezet.
Dit is eigenlijk de manier waarop een speler zijn kaarten schikt bij een kaartspel. Vandaar dat deze routine ook de "Cardsort" genoemd wordt.
De tijdscomplexiteit is O(n²) in de meeste gevallen en in het beste geval, als de waarden al bijna gesorteerd zijn, is de tijdscomplexiteit O(n).
Implementaties.
In C++.
Een voorbeeld in C++ van insertion sort.
template &lt;typename T&gt;
void insertion_sort(vector&lt;T&gt; &amp;v){
 for(int i=1; i&lt;v.size(); i++){
 // de i eerste elementen staan reeds in volgorde
 T hulp = v[i]; // we halen het i-de element er uit.
 int j=i-1;
 while(j&gt;=0 &amp;&amp; hulp&lt;v[j]){
 // alle elementen groter dan het i-de element worden 1 plaats naar rechts opgeschoven
 v[j+1] = v[j];
 j--;
 v[j+1] = hulp; // we voegen het uitgehaalde in op zijn juiste plaats.
Een alternatieve implementatie:
for (auto i = start; i != end; ++i)
 std::rotate(std::upper_bound(start, i, *i), i, std::next(i));
In C#.
Een voorbeeld in Csharp van insertion sort.
Je doorloopt de hele tabel, per te controleren getal(1):
1) Houd je de inhoud bij van dit getal(1)
2) zolang dat er een getal links(2) van het te sorteren getal(1) staat, controleer je als deze(1) kleiner is
3) indien Ja, dan verplaats je dit getal(2) naar de plaats waar je te sorteren getal staat (1)
4) terug stap 2 tot je niet meer kan
5) waar de index beland is, plaats je het te sorteren getal die op dit moment gesorteerd is.
public void InsertionSort(int[] Tabel)
 int X;
 for (int I = 1 ; I &lt; Tabel.Length ; I++) 
 X = Tabel[I]; 
 while ((I - 1 &gt;= 0) &amp;&amp; (X &lt; Tabel[I - 1])) 
 Tabel[I] = Tabel[I - 1]; 
 I--;
 Tabel[I] = X; 
}/*InsertionSort*/
In Python.
In Python wordt dit:
&lt;br&gt;
 def insertionsort(rij): 
 for i in range(len(rij)): #Overloop kaart per kaart het ongesorteerd gedeelte
 waarde = rij[i] #Neem kaart i in de rechterhand
 for j in range(0, i): #Vergelijk de kaart met de kaarten in het gesorteerde deel
 if waarde&lt;rij[j]: #Heb je de positie van je kaart gevonden, 
 waarde, rij[j] = rij[j], waarde #Verwissel die en loop verder met nieuwe kaart
 rij[i] = waarde #Kaart in rechterhand na overlopen hoort op positie i
In JavaScript.
Een voorbeeld in JavaScript van insertion sort.
function insertionSort(rij){
 for (var i = 1; i &lt; rij.length ; i++){
 var hulp = rij[i];
 var j = i - 1;
 while (j &gt;= 0 &amp;&amp; rij[j] &gt; hulp) { 
 rij[j + 1]= rij[j]; 
 j--;
 rij[j+1] = hulp;
 return rij;

</doc>
<doc id="20802" url="https://nl.wikipedia.org/wiki?curid=20802" title="Ellemeet">
Ellemeet

Ellemeet is een klein dorp en vroegere gemeente op Schouwen-Duiveland, in de Nederlandse provincie Zeeland. Per 1 januari 1961 is deze gemeente opgeheven en verdeeld onder twee gemeenten: Middenschouwen en Westerschouwen. Op 1 januari 1997 zijn deze gemeenten weer opgegaan in Schouwen-Duiveland. Op had het dorpje inwoners.
Ellemeet is vermoedelijk ontstaan in de 12de eeuw. In 1236 komt het dorp voor onder de naam Ellimed. Ene Ella of Eli had hier een mede, een weiland. Het dorp lag destijds op een andere plaats dan tegenwoordig. Toen het oude Ellemeet verdween, verhuisden de inwoners naar het meer noordelijk gelegen Oudendijke. De naam Oudendijke bleef nog gehandhaafd tot aan de gemeentelijke herindeling van 1961. Toen werd de naam officieel gewijzigd in Ellemeet.
Ellemeet bestaat voornamelijk uit vakantiewoningen en campings. Het dorp heeft geen kerk meer sinds die tijdens het beleg van Zierikzee in 1575 werd verwoest en niet werd herbouwd. Buiten het dorp staat de korenmolen 't Hert uit 1748. Van het oude Ellemeet resteert het kerkhof dat tot in de 18e eeuw in gebruik was.
Het is een van de dorpen aan de Schouwse kust waar jaarlijks een Straô gehouden wordt, in Ellemeet is dat op de eerste zaterdag in maart.

</doc>
<doc id="20804" url="https://nl.wikipedia.org/wiki?curid=20804" title="Wilnis">
Wilnis

Wilnis is een dorp in de gemeente De Ronde Venen in de Nederlandse provincie Utrecht, gelegen tussen Utrecht en Amsterdam. De voormalige gemeente Wilnis ontstond uit een samenvoeging van de toenmalige gemeenten Oudhuizen en Wilnis op 13 juni 1857, en ging in 1989 op in de gemeente De Ronde Venen. Wilnis telt ruim inwoners.
Geschiedenis.
De naam Wilnis is afgeleid van Willis (of Willens, zoals op de kaart Episcopatis Ultrajectinus uit 1628). De grond is ontstaan uit het moerasgebied met weelderige plantengroei met vooral riet en zegge waaruit zich veenmoeras kon ontwikkelen. In 1085 werd voor het eerst begonnen met de ontginning van het gebied onder leiding van de kanunniken van de proosdij van Sint Jan te Utrecht. Sloten die afwaterden op de Kromme Mijdrecht werden gegraven, en daarmee daalde het waterpeil. Het veen klonk in, en zo ontstond bruikbaar grasland. Toen aan het einde van de middeleeuwen turf als brandstof werd ontdekt, werd het grasland uitgeturfd. Door het op deze wijze afgraven van de grond ontstonden onder andere de "Wilnisse plassen". Vanaf de 19e eeuw werden deze plassen drooggelegd door de droogmakerijen van de Eerste, Tweede en Derde Bedijking. Pas in 1925 werd dit proces voltooid met de drooglegging van "Wilnis Veldzijde".
Het dorp kreeg op 26 augustus 2003 landelijke bekendheid toen de ringdijk van de polder Groot-Mijdrecht doorbrak.
Bouwwerken.
In het dorp staat een korenmolen uit 1823: De Veenmolen. Er is een voormalig station uit 1914 van de opgeheven spoorlijn Aalsmeer - Nieuwersluis-Loenen. De Hervormde kerk dateert uit de jaren 1877-1878.
Zie ook:

</doc>
<doc id="20806" url="https://nl.wikipedia.org/wiki?curid=20806" title="Empire">
Empire



</doc>
<doc id="20808" url="https://nl.wikipedia.org/wiki?curid=20808" title="Icoon (bouwkunst)">
Icoon (bouwkunst)



</doc>
<doc id="20809" url="https://nl.wikipedia.org/wiki?curid=20809" title="Icoon">
Icoon

Zie ook: Iconiciteit

</doc>
<doc id="20810" url="https://nl.wikipedia.org/wiki?curid=20810" title="Gemeente (kerk)">
Gemeente (kerk)

Een gemeente is in de protestantse traditie een plaatselijke geloofsgemeenschap. Het nationale kerkverband wordt meestal met de term kerk aangeduid. Het equivalente begrip in het katholicisme is de parochie.
In Nederland zijn er 1832 protestantse gemeenten (2006).
Eerste gemeenten.
De eerste gemeenten ontstonden in de eerste eeuw van de christelijke jaartelling. Groepen van recent bekeerden vormden een eigen gemeenschap. Handelingen der Apostelen 2:43-47 schrijft erover:
Later in dit Bijbelboek worden nog andere nieuwe gemeentes besproken. Het belang en de noodzaak van deze christelijke gemeenschappen wordt in het Nieuwe Testament meermalen onderstreept. Ook geeft de schrijver van de brief aan de Hebreeën aan dat men "de samenkomst niet mag verzuimen".
Bestuurlijke indeling.
Binnen het protestantisme is er een grote variatie in hoe de onderlinge verhoudingen binnen de gemeente geregeld zijn: van sterk hiërarchisch (er zijn officieel aangestelde 'voorgangers, leraren, opzichters en oudsten') tot volkomen egalitair (alleen Jezus geeft door middel van de Heilige Geest leiding aan de gemeente). Bij de Vergadering van gelovigen bijvoorbeeld is er geen vaste voorganger maar heeft iedereen het recht een dienst te leiden en het woord te voeren. De anglicanen en lutheranen daarentegen hebben een verticaal gelaagde bestuursstructuur die niet veel verschilt met die van de Rooms-Katholieke Kerk.

</doc>
<doc id="20811" url="https://nl.wikipedia.org/wiki?curid=20811" title="Gronings Ontzet">
Gronings Ontzet

Met het Gronings Ontzet of Groningens Ontzet of Achtentwintigsten of Bommen Berend wordt gevierd dat de stad Groningen in het rampjaar 1672 het beleg door Bernhard von Galen, bisschop van Münster, heeft doorstaan.
Op 17 augustus van dat jaar (28 augustus volgens de gregoriaanse kalender), en na een beleg van amper een maand, gaf de bisschop zijn troepen opdracht zich terug te trekken.
De bisschop werd (en wordt) in de volksmond "Bommen Berend" genoemd vanwege het veelvuldige gebruik van door kanonnen afgeschoten bommen, voor die tijd het modernste wapentuig, waarmee aanzienlijke schade werd aangericht binnen de stadsmuren.
Historische context.
De prins-bisschop van Münster meende aanspraak op de gebieden in en om Groningen te kunnen maken omdat deze ooit tot zijn bisdom hadden behoord. De Ommelanden maakten tot de instelling van het bisdom Groningen, in 1559, kerkelijk deel uit van het bisdom Münster. Westerwolde maakte kerkelijk geen deel uit van dat bisdom, maar was wel deel van het "wereldlijke" prinsbisdom. De jonge Nederlandse Republiek werd in 1672 van alle kanten aangevallen en zo zag hij zijn kans schoon het "onbeschermde" noorden aan te vallen om zijn aanspraken hard te maken.
Voorgeschiedenis.
Reeds in 1665 had de Bisschop van Münster een inval gedaan in Westerwolde (het gewest dat het langste toebehoorde aan het bisdom Münster) in wat bekend werd als de Eerste Münsterse Oorlog. In de grensdorpen Walchum, Dersum en Heede werden de Munsterse soldaten gelegerd. Aangezien de legerleiding op de hoogte was van de verraderlijke moerassige landen in de grensgebieden en de Nederlandse tactiek van het inunderen (= onder water zetten) van deze gebieden, verzonnen zij een list om naar de Westerwoldse dorpen te komen. Vermoedelijk richting Sellingen, via de Hasseberg, maakten zij een enkele kilometers lange kunstmatige weg door het drassige gebied. Zij gebruikten hiervoor rijshout, schuurdeuren, palen en allerlei ander materiaal. De bedoeling was dat de veel grotere achterhoede van het leger met geschut zou volgen. Alvorens verder te trekken naar de vestingen Bourtange en Winschoten en het huis te Wedde, maakte de voorhoede van het leger kwartier in het esgehucht Jipsinghuizen, om daar te wachten op aansluiting van de achterhoede van het leger dat zou volgen. Volgens overlevering bevond de legerleiding zich in "erve Pollingh", een forse boerderij direct ten noorden van de es, terwijl het legerkamp zich op de "Breiskaamp" bevond.
In de ochtend van 26 september 1665 vielen de gardetroepen van Groningen &amp; Ommelanden vanuit Bourtange het Munsterse legerkamp bij Jipsinghuizen aan. Verhoudingsgewijs ver in de minderheid, wisten de Groningers onder leiding van luitenant Nierop de Munstersen te overrompelen en na een 'hart gevecht' (Aitzema) op de vlucht te jagen. Het was een korte, maar zeer gewelddadige confrontatie waarbij rond 300 Munsterse soldaten sneuvelden. De Munsterse troepen moesten halsoverkop vluchten en zich terugtrekken in het Eemsland via de kunstmatige pas door het moeras. Nadien maakten de Bourtanger soldaten de gefabriceerde weg onklaar door deze in brand te steken. Dat de Staatse troepen uit Bourtange deze overwinning behaalden was volgens overlevering mede te danken aan koster Willem Maartens uit Vriescheloo. Het verhaal wil dat hij bij aankomst van het garnizoen uit Bourtange in Jipsinghuizen op zijn trompet zó hard het Wilhelmus speelde, dat de Munstersen dachten dat zij door een heel regiment Nederlandse troepen waren omsingeld. Aangezien zij hun wapens ook nog eens onklaar weg hadden gezet, werd dit voor Bommen Berend een gevoelige nederlaag. De legende vertelt ook dat Willem Maartensz. een flinke beloning voor zijn optreden kreeg. Hij zou namelijk een boerderij mogen bouwen op de plek die later de Staakenborgh zou heten (tussen Vlagtwedde en Bourtange).
De gebeurtenis van het militaire treffen staat ook wel bekend als de Slag bij Jipsinghuizen (1665). Het plaatselijke Bisschopskerkhof herinnert aan de gesneuvelde Munsterse soldaten van de slag die daar zouden zijn begraven in een massagraf.
De opmars naar de vestingstad Groningen (1672).
Nadat een reeks steden en vestingen in Twente, Salland en de kop van Overijssel waren ingenomen, trok het leger van de bisschop via Bentheim naar Coevorden waar op 7 juli het beleg werd opgeslagen. Na enkele dagen strijd, gaf de stad zich over waarna het bisschoppelijke leger richting de sterkte Bourtange trok. Daar was inmiddels al paniek uitgebroken, aangezien de pas door de bisschop veroverde vesting Coevorden als een onneembare sterkte bekendstond. In die dagen was het echter zo dat veelal de leiding van de verdediging in de vestingsteden in handen was van burgemeesterszonen, in plaats van kundige militairen. Daar kwam bij dat als de bisschop vernam dat hij het niet met kanonskogels kon winnen, hij overging op een andere strategie: namelijk die van het innemen van een stad door geld en goud.
De vesting Bourtange stond echter onder leiding van de bekwame kapitein Bernard Johan Prott. Op 11 juli 1672 eiste de Munsterse opperbevelhebber Heinrich Martel de vesting in naam van de bisschop op. Kapitein Prott en zijn garnizoen weigerden. Daarop liet Martel weten dat bij de overgave van de vesting er ook "schone conditieën" waren te bespreken, te weten: 200.000 gulden voor Prott en zijn officieren én indien dit niet genoeg was een groot adellijk stift in Westfalen. Prott weigerde en liet daarbij aan de bisschop weten dat er in Bourtange voor hem 200.000 kogels lagen te wachten indien hij het beleg niet opbrak. Na enkele dagen van beschietingen moest de bisschop in Prott en de fortresse Bourtange zijn meerdere erkennen. Het kostte hem enige moeite om daarna langs Bourtange te geraken met zijn leger, maar het lukte toch en hij nam in de dagen erna het Huis te Wedde in en de plaats Winschoten.
Het bestuur van de Landschap Drenthe had inmiddels asiel gezocht en gevonden in de stad. De drost van Drenthe was hier echter niet bij. Drost Van Bernsaw meende meer voordeel te kunnen halen uit collaboratie en had de wijk genomen naar Kampen. Hierop benoemden de Drenten Carl von Rabenhaupt tot drost van Drenthe. Hij had ook al de leiding op zich genomen van de Groninger verdediging.
Om richting de stad Groningen op te trekken was het leger van de bisschop genoodzaakt om dit via de Hondsrug te doen, over de eeuwenoude heerweg die van Groningen liep naar het Westfaalse achterland. De omliggende gebieden rond de stad die bestonden uit laaggelegen veengebieden en de Drentse beekdalen waren namelijk onder water gezet (geïnundeerd) op last van de Nederlandse opperbevelhebber Rabenhaupt.
Zijn hoofdkwartier richtte hij in in een schansje bij het plaatsje Deurze. De plaats van deze schans draagt sinds die tijd de naam "het Poepenhemeltje". ("Poepen" is de verbastering van het Duitse woord "Buben", in de betekenis van "onbeschaafden".)
De belegering van de stad.
De troepen van de bisschop sloegen het beleg op voor Groningen op 21 juli. De verdedigers werden gesteund door een groot aantal gevluchte Drenten. Het gewest had zeer te lijden: het omringende platteland werd leeggeroofd door de troepen van de bisschop.
De doorslag voor de uiteindelijke beslissing tot terugtrekken lag in het feit dat zijn bondgenoot, de keurvorst van Keulen, een nederlaag had geleden bij de (in de 19e eeuw afgegraven) wierde Nienhuis ten zuiden van Garrelsweer en zijn eigen troepen waren teruggeslagen bij Noordhorn waardoor zijn rugdekking in gevaar kwam. Bovendien had de bisschop verzuimd om de toevoer naar de stad te blokkeren. Hij naderde de stad vanuit het zuiden, maar aan de noordzijde bleef de stad bereikbaar. De verovering in 1594 was vooral geslaagd omdat de stad toen wel geheel ingesloten was.
De bommen van Bommen Berend raakten vooral de zuidkant van de stad, terwijl de nieuwe uitleg in het noorden van de stad buiten het bereik van zijn geschut bleef. De nieuwe omwalling van de stad die was aangelegd bij de uitleg bewees zijn waarde.
Op 28 augustus zag Von Galen zich genoodzaakt af te druipen met slechts de helft van zijn 24.000 man tellende leger.
Pas op 29 december kwam de vesting Coevorden weer in staatse handen. Hierbij maakte Von Rabenhaupt dankbaar gebruik van Meindert van der Thijnen die kaarten van Coevorden naar Groningen smokkelde.
De Groninger zegepraal was voor Vondel reden tot een lofzang en voor Den Haag een lichtpunt in dit rampjaar, waarin de regering radeloos, het volk redeloos en het land reddeloos leek.
De Engelsen werden door de Nederlandse vloot van zee geveegd en het Franse leger strandde op de Hollandse Waterlinie en het Keulse leger liep vast in de Groninger modder.
Festiviteiten.
Deze dag is sinds die tijd de belangrijkste feestdag voor stad en ommelanden met een groot aantal feestelijkheden, een kermis, een groot vuurwerk en een muziekevenement op de drafbaan.
Sinds de opkomst van het houden van dure renpaarden door rijke Groninger boeren in de zeventiende en achttiende eeuw maken paarden een belangrijk onderdeel uit van de festiviteiten. Zo is er een paardenkeuring en zijn er drafwedstrijden. Het feest wordt vanaf 1700, na de invoering van de gregoriaanse kalender, op 28 augustus gevierd (maar op 27 augustus als de 28ste op een zondag valt).
Sinds 1874 is de Koninklijke Vereeniging voor Volksvermaken Groningen belast met de organisatie van het feest. De overheidsinstanties en veel bedrijven zijn dan gesloten. In 2007 werd het Gronings Ontzet bijgewoond door Koningin Beatrix in verband met het 150-jarig bestaan van het "Peerdenspul"; ze was ook in 1972, toen nog als prinses, aanwezig bij de herdenking.

</doc>
<doc id="20812" url="https://nl.wikipedia.org/wiki?curid=20812" title="Bommen Berend">
Bommen Berend



</doc>
<doc id="20816" url="https://nl.wikipedia.org/wiki?curid=20816" title="Het Land van Ooit (Drunen)">
Het Land van Ooit (Drunen)

Het Land van Ooit was een kinderthemapark in Drunen (gemeente Heusden) met een oppervlakte van 34 hectare. Het werd opgericht in 1989 door Marc Taminiau, die daarvoor directeur bij de Efteling was. De leiding was tot op het einde steeds in handen van verschillende leden van de familie Taminiau. Het park is meerdere malen in betalingsmoeilijkheden geraakt en sloot voorgoed op 21 november 2007.
Het park.
Het was een park rond een ridderthema waarbij veel nadruk lag op theater: er waren veel acteurs die in het park rondliepen en een personage speelden uit het verhaal, alles onder het motto "kinderen zijn de baas". De 'Gouverneur' was de bestuurder, Graaf Wildebras van Ooit &amp; Gravinne Rondalia van Ooit zijn de 'staatshoofden'. Hoewel er veel nadruk op theater lag, zag het park zich halverwege de jaren negentig door teruglopende bezoekersaantallen genoodzaakt om enkele "snelle attracties" aan het park toe te voegen om zo meer klandizie te trekken.
Het Land van Ooit sprak over zichzelf alsof het een echt land was, met inwoners ("Ooiters"), "anderlanders" (niet-Ooiters), grenzen, ridders en ridderinnen (de bezoekende kinderen) en hun lakeien (hun ouders). In het Land van Ooit werd ook een vreemde valuta gehanteerd, namelijk de OoitSent en bezoekers moesten een "visum" kopen aan de grens om binnen te mogen. Daarnaast gold er in het park een zogenaamde regel dat de kinderen de baas zijn, en niet hun ouders. De oprichting van de “staat” werd zelfs heel officieel (maar door middel van een advertentie) “geproclameerd” in de heuse Nederlandse Staatscourant.
Kenmerkend aan het park waren ook de vele bordjes langs de kant met humoristische, vaak rijmende opmerkingen over wat er te zien was (bijvoorbeeld een omgevallen boom). Een veel terugkomend dier in het thema van Het Land van Ooit is daarnaast de zwaan. De zwaan was in het park onder andere terug te vinden op richtingaanwijzers en poorten. Dit heeft alles te maken met het verhaal achter het park (zie 'verhaal').
Deelgebieden.
Naast de bovenstaande locaties had Het Land van Ooit ook speciale thema-gebieden. Twee deelgebieden die duidelijk aan te wijzen waren in Het land van Ooit zijn:
Reuzenland.
In Reuzenland was alles veel groter dan normaal. Zo waren hier reusachtige tafels, stoelen en bedden te vinden. Ook stonden hier de reuzen Dan, Toen, Ooit en Nu. Alle attracties die hier stonden moesten allemaal op eigen spierkracht (reuzenkracht) worden voortbewogen. Zo was hier onder andere te vinden
De Ruige Route.
Dit gebiedsdeel bevatte heftigere attracties ten opzichte van de rest van het park. Het OpSlot werd pas in 2006 geopend.
Baron en Barones van Ooit.
Sinds de oprichting van het Land van Ooit sloeg de "Gouverneur van Ooit" jaarlijks een bijzonder persoon tot "Baron of Barones van Ooit". Deze titel werd uitgereikt aan een persoon die zich er zijn of haar hele leven voor heeft ingezet om kinderen gelukkig te maken. Deze eer is te beurt gevallen aan:
Elke Baron of Barones mocht in Het Land van Ooit zijn of haar zetel onthullen. Dit was een kunstwerk dat was gebaseerd op een aspect van de persoon zelf. De zetel zelf was steeds zeer onhandig om in te zitten. Het idee hierachter was dat ze de Baronnen of Baronessen niet mochten laten zitten, maar dat ze actief moesten zijn.
A.D (Anna Domino) is de eigen jaartelling van het Land van Ooit. De jaartelling begon in 1989, wanneer het park voor het eerst zijn poorten opende.
Riddergevechten.
In het Land van Ooit werden van 1997 tot 1999 dagelijks riddergevechten gehouden tussen de witte, gele, rode, en de gemene zwarte ridder. Op vrijdag 18 juni 1999 heeft de gele ridder per ongeluk de zwarte ridder dodelijk toegetakeld; de acteur is in de nacht van zondag op maandag overleden.
Ooiters.
Enkele Ooiters die men in het Land van Ooit tegen het lijf kon lopen:
Wanneer je Ooiters tegenkwam in het park moest men die groeten. Men groette elkaar echter niet door een hand te geven maar door een zogenoemde 'Ooit-groet' te brengen. Deze 'Ooit-groet' werd je daarom aangeleerd zodra je bij het Land van Ooit aangekomen was.
Het Land van Sint.
In 2006 gingen de Ooiters eind november tot begin december met vakantie en kwamen Sint Nicolaas en zijn Zwarte Pieten logeren in het Land van Ooit. Het land werd tijdelijk omgedoopt tot het Land van Sint.
Merchandise.
In de hoogtijdagen van Het Land van Ooit werd er veel geïnvesteerd in de merchandise. Dit leverde onder andere een stripreeks over Kloontje het Reuzenkind op, die zowel in verschillende bladen te lezen was en als album werd vekocht. Ook gingen de Ooit-voorstellingen naar theaters buiten het park, zoals schouwburgen. Het Ooit-personage Kloontje had een eigen televisieprogramma op SBS6 ("Kinderen zijn de Baas"), dat later werd verplaatst naar Kindernet 5.
Faillissement.
In 2007 werd Het Land van Ooit failliet verklaard. Het Land van Ooit ging in 2006 al eens eerder over de kop. Na een doorstart bleef het aantal bezoekers tegenvallen. Als oorzaken worden hoge opstartkosten en het slechte weer genoemd (vrijwel alle attracties stonden buiten). Ook de negatieve publiciteit over de Belgische versie Ooit Tongeren zou er voor gezorgd hebben dat het park de poorten moest sluiten. Belangrijkste reden voor het faillissement was volgens de directie de tegenvallende bezoekcijfers. In maart 2008 vond de executieverkoop plaats van de roerende bezittingen.
De gemeente Heusden kocht de grond en de opstallen. De gemeente draagt zorg voor het natuurgebied en kasteel. In 2009 heeft de gemeente Heusden de naam van het park veranderd in "Poort van Heusden". In het najaar van 2015 zijn de restanten van de troonzaal en overige restanten met de grond gelijk gemaakt. Het park werd als wandelgebied voor iedereen opengesteld. In 2019 werd het enige resterende gebouw van het vroegere Land van Ooit, het Roze Kasteel, in de steigers gezet voor een renovatie. Hierbij zouden de roze kleuren plaatsmaken voor kleuren die overeenkomen met het oorspronkelijke kleurenschema uit 1875.

</doc>
<doc id="20817" url="https://nl.wikipedia.org/wiki?curid=20817" title="Roald Dahl">
Roald Dahl

Roald Dahl (Llandaff, Zuid-Wales, 13 september 1916 – Oxford, 23 november 1990) was een Brits schrijver.
Hij schreef boeken voor zowel kinderen als volwassenen. Zijn schrijfstijl was bijzonder: de verhalen voor volwassenen zijn vaak bizar en die voor kinderen grappig, vreemd, onvoorspelbaar, griezelig en af en toe enigszins sadistisch. Zijn kinderboeken werden van tekeningen voorzien door Quentin Blake. Ze werden in Nederland zowel door de Griffeljury als door de Kinderjury verschillende malen bekroond. Zijn verhalen voor volwassenen waren over het algemeen kort en vertoonden vaak een verrassende wending aan het eind. De boeken "Boy" en "Solo" zijn autobiografisch.
Biografie.
Jeugd.
Roald Dahl werd in 1916 in Llandaff, Cardiff (Wales) geboren als kind van Noorse ouders, Harald Dahl en Sofie Magdalene Dahl-Hesselberg. Roald werd vernoemd naar de poolreiziger Roald Amundsen, een nationale held in Noorwegen. Hij sprak thuis Noors met zijn ouders en zussen.
In 1920, toen hij drie was, overleed zijn zeven jaar oude zuster Astri aan een blindedarmontsteking. Ongeveer een maand later overleed zijn vader op 57-jarige leeftijd aan een longontsteking. Roalds moeder besloot echter om niet naar Noorwegen terug te keren; het was de wens van haar man geweest dat hun kinderen op Britse scholen werden onderwezen. Vanaf zijn achtste werd Roald naar verscheidene kostscholen in Engeland gestuurd, met inbegrip van Saint Peter's in Weston-super-Mare. Later bezocht hij Repton in Derbyshire. Tijdens zijn jaren daar zou Cadbury, een chocoladeproducent, af en toe dozen nieuwe chocolade naar de school sturen, die door de leerlingen getest konden worden. Dit was een inspiratie voor zijn derde kinderboek "Sjakie en de chocoladefabriek".
In zijn kinder- en tienerjaren bracht Dahl zijn zomervakanties door in het Noorwegen waar zijn ouders vandaan kwamen. Zijn kinderjaren zijn het onderwerp van zijn autobiografisch werk "Boy: Verhalen van Kinderjaren".
Periode 1934-1941.
In juli 1934 trad hij in dienst van de Shell Petroleum Company. Na een tweejarige opleiding in het Verenigd Koninkrijk werd hij overgeplaatst naar Dar es Salaam, Tanganyika. Samen met de twee enige andere Shell-werknemers in dit gebied leefde hij in luxe in het Shell-huis buiten Dar es Salaam, met een kok en persoonlijke bedienden. Bij het aanbreken van de Tweede Wereldoorlog meldde hij zich aan bij de RAF. Hoewel hij met 1,98 meter eigenlijk te lang was, kreeg hij in Nairobi de eerste vlieglessen in een Tiger Moth en daarna een vervolgopleiding in Irak. Op weg naar zijn eerste squadron in Libië had hij een ongeluk (1940). Na zijn herstel vloog hij als jachtvlieger in Griekenland en Palestina. Halverwege 1941 werd hij echter afgekeurd als gevolg van het zware hoofdletsel opgelopen in de crash in Libië. Het Britse leger plaatste hem over naar Washington.
Schrijverscarrière.
De Britse auteur C.S. Forester heeft Roald Dahl naar eigen zeggen getriggerd om schrijver te worden. In zijn tijd in Washington kreeg Dahl op een dag bezoek van Forester in de Britse ambassade. Die nodigde hem uit voor een lunch om te luisteren naar zijn verhaal en die avonturen uit te schrijven. Dahl stelde tijdens die lunch voor om gezellig verder te eten in plaats van notities te nemen en hij zou het verhaal later zelf ruw uitschrijven en die notities aan Forester bezorgen zodat hij ze kon afwerken. In de plaats daarvan bezorgde Dahl hem een week later een afgewerkt en volledig uitgeschreven verhaal. Forester liet hem nadien weten dat hij niets aan de tekst van Dahl had veranderd en dat hij op die manier werd gepubliceerd. Dahl omschreef die ontmoeting met Forester als een kantelpunt in zijn carrière en een moment dat hem tot het schrijverschap leidde. Zijn eerste verhalen werden in de Saturday Evening Post gepubliceerd. Hij schreef voor kinderen en volwassenen en zijn verhalen worden over het algemeen gekarakteriseerd door een humoristische en een donkere kant.
In 1953 trouwde Roald Dahl met de Amerikaanse actrice Patricia Neal. Ze kregen vijf kinderen: Olivia, Tessa (moeder van Sophie Dahl), Theo, Ophelia en Lucy. Theo raakte enkele maanden na zijn geboorte betrokken bij een verkeersongeluk en liep daarbij hersenschade en hydrocefalus op. Roald Dahl werkte naar aanleiding hiervan mee aan de ontwikkeling van de Wade-Dahl-Till shunt. In 1962 stierf Olivia op zevenjarige leeftijd in het ziekenhuis aan subacute scleroserende panencefalitis, veroorzaakt door de mazelen. In 1982 droeg hij zijn boek De GVR aan haar op (hij had tijdens haar leven ook een ander boek, "James and the Giant Peach" aan haar opgedragen). In 1983 scheidde hij van Patricia Neal. Hij hertrouwde met Felicity Ann d'Abreu Crosland.
Roald Dahl overleed op 23 november 1990 aan leukemie. Hij ligt begraven op de heuvel tegenover 'Gipsy House', in Great Missenden, vlakbij Londen, waar hij lang gewoond en gewerkt heeft.
Bibliografie.
Kinderboeken.
Veel van de verhalen voor kinderen zijn geschreven vanuit het perspectief van het kind, waarbij de volwassenen de slechteriken zijn, maar met ten minste één goede volwassene als tegenhanger. Veel van de kinderboeken van Roald Dahl zijn in het Nederlands vertaald door Huberte Vriesendorp.
In 2023 hebben de Engelse uitgeverij Puffin Books en de 'Roald Dahl Story Company' (de stichting die de nabestaanden van Dahl vertegenwoordigt) honderden wijzigingen aangebracht in de teksten van Dahl, door enerzijds beschrijvingen van het fysieke uiterlijk van personages "minder aantstootgevend" te maken en anderzijds nuancerende commentaren toe te voegen ter vrijwaring van de vermeende tere kinderziel. Zo zijn aanduidingen van kinderen als 'dik' en 'lelijk' geschrapt en vervangen door andere, politiek correcte, genderneutrale bewoordingen. De aantastingen van het originele werk van Dahl, door sommige critici beschouwd als censuur, veroorzaakten in veel landen grote ophef.
Dit alles veroorzaakte zeer veel kritiek in literaire kringen: ‘absurde censuur’ was het. En ook Rishi Sunak, de Britse premier, liet weten dat het werk van Dahl ‘behouden en niet geretoucheerd’ moest worden. 'De uitgever van Dahl's boeken meldde, dat de originele versies voortaan worden uitgegeven onder het label Penguin, het moederbedrijf van Puffin.

</doc>
<doc id="20818" url="https://nl.wikipedia.org/wiki?curid=20818" title="Balkbrug (Hardenberg)">
Balkbrug (Hardenberg)

Balkbrug (Nedersaksisch: "De Balk") is een dorp in de gemeente Hardenberg en telde op ongeveer inwoners. Voor de gemeentelijke herindeling van 2001 behoorde Balkbrug samen met Dedemsvaart en Oud Avereest tot de gemeente Avereest.
Geschiedenis.
Het dorp is ontstaan aan het kanaal de Dedemsvaart. Het dankt zijn naam aan een balk die onder een brug in dit kanaal lag. Deze balk moest voorkomen dat schepen met te grote diepgang deze brug konden passeren. Het lag ook op de kruising van deze vaarweg met de weg van Ommen naar Meppel, waardoor hier een wat grotere nederzetting kon ontstaan. Ook werd de groei van het dorp bespoedigd door het oprichten van een bedelaarskolonie van de "Maatschappij van Weldadigheid" rond 1800 op de Ommerschans ten zuiden van het dorp. In de jaren zestig is de Dedemsvaart gedempt en werd de N377 eroverheen aangelegd.
Tot 2001 viel Balkbrug onder de gemeente Avereest, die in genoemd jaar opging in de gemeente Hardenberg.
Bereikbaarheid.
In 1886 kreeg Balkbrug een stoomtramverbinding aan de lijn van de Dedemsvaartsche Stoomtramweg-Maatschappij (DSM) van Dedemsvaart dorp naar station Dedemsvaart aan de lijn Zwolle-Meppel. In 1908 groeide Balkbrug uit tot een knooppunt van stoomtramlijnen toen Spoorweg-Maatschappij Meppel - Balkbrug de dienst begon. In 1939 werd deze lijn gesloten. In 1947 sloot de eerstgenoemde lijn.
Openbaar vervoer.
Balkbrug is met het openbaar vervoer te bereiken met de volgende buslijnen:
Autowegen.
Aan de noordelijke rand van het dorp loopt de N377. De N48 richting Hoogeveen en Ommen passeert ten oosten van het dorp deze weg middels een viaduct met op- en afritten.

</doc>
<doc id="20819" url="https://nl.wikipedia.org/wiki?curid=20819" title="Alan Parker">
Alan Parker

Alan William Parker (Londen, 14 februari 1944 – 31 juli 2020) was een Brits filmregisseur, scriptschrijver en filmproducent.
Filmografie.
Zelf is hij te zien in de documentaires Typically British (1995) en (2001).
Prijzen.
Parkers films wonnen vijf Academy Awards met Bugsy Malone, Midnight Express en The Commitments. Zelf werd hij genomineerd als Beste Regisseur voor "Midnight Express" en "Mississippi Burning". Ook kreeg hij drie Golden Globe-nominaties en won hij vijf BAFTA's. Met "Birdy" won hij in 1985 de Juryprijs van het Filmfestival van Cannes. Vijf van zijn films dongen mee naar een Gouden Palm.

</doc>
<doc id="20820" url="https://nl.wikipedia.org/wiki?curid=20820" title="The Wall (album)">
The Wall (album)

The Wall is een album uit 1979 van de Britse rockband Pink Floyd. "The Wall" is het bestverkochte dubbelalbum aller tijden met een wereldwijde verkoop van 30 miljoen exemplaren.
Concept.
Het album is een rockopera. De rockopera is opgebouwd rondom het personage Pink en grotendeels gebaseerd op Waters' persoonlijke leven. Pink worstelt van jongs af aan met het leven; het verlies van zijn vader in een oorlog (in "Another Brick in the Wall Part 1"), mishandeling door leraren (in "The Happiest Days of Our Lives"), opvoeding door een overbeschermende moeder (in "Mother") en het verlaten worden door zijn vrouw (in "Don't Leave Me Now"). Dit alles droeg bij aan Pinks geestelijke isolatie van de maatschappij, figuurlijk benoemd als "The Wall".
Albumtitel.
De titel was geïnspireerd door een incident dat plaatsvond tijdens de "In the Flesh Tour" ter promotie van het album "Animals" in 1977. Roger Waters spuugde hierbij in het gezicht van een fan. Tijdens het aanbieden van zijn excuses aan het publiek zei hij dat hij wilde dat er een 'muur' tussen hem en het publiek stond. Tijdens live-uitvoeringen van het album werd ook daadwerkelijk gebruikgemaakt van een kartonnen muur tussen het publiek en de band.
"" is ook de titel van een muziekfilm uit 1982 van Alan Parker, gebaseerd op de muziek van dit album.
Live-uitvoeringen.
Live-uitvoeringen waren groots opgezet met uitvoerige theatrale effecten. In 1990 creëerde Waters en producer Tony Hollingsworth "The Wall - Live in Berlijn", opgevoerd om de val van de Berlijnse Muur acht maanden eerder te herdenken. Het concert vond plaats op 21 juli op een braakliggend terrein tussen de Potsdamer Platz en de Brandenburger Tor, een locatie die deel uitmaakte van het voormalige 'niemandsland' van de Berlijnse muur. Een keur aan bekende artiesten verlenen hun medewerking aan het concert.
In 2009 maakte Roger Waters bekend dat hij een wereldtour ging maken, om "The Wall" live uit te voeren. In het najaar startte de tour in de Verenigde Staten en Canada. Begin 2011 stak hij de oceaan over voor een concertreeks in Europa. Nederland werd aangedaan op 8, 9 en 11 april in het stadion GelreDome in Arnhem. In 2013 gaf hij opnieuw een serie shows met "The Wall", waarbij wederom Nederland werd aangedaan, dit keer in de Amsterdam ArenA.
Ontvangst.
Het album werd door zowel fans als critici onthaald als een van Pink Floyds beste albums, samen met "The Dark Side of the Moon" (1973) en "Wish You Were Here" (1975). Het album staat bekend als een rock-klassieker en de nummers hebben vele hedendaagse rockmuzikanten geïnspireerd. Het is fans opgevallen dat op de achtergrond van "Is There Anybody Out There?" geluiden te horen zijn die lijken op het gefluit in "Echoes", van het album "Meddle" (1971).

</doc>
<doc id="20822" url="https://nl.wikipedia.org/wiki?curid=20822" title="Vredespaleis">
Vredespaleis

Het Vredespaleis is de zetel van het Permanent Hof van Arbitrage, het Internationaal Gerechtshof van de Verenigde Naties, de Haagsche Academie voor Internationaal Recht, de Bibliotheek van het Vredespaleis en de Carnegie Stichting. Hiernaast is het paleis ook regelmatig de gastheer van diverse evenementen op het gebied van internationaal recht en politiek. Het doel van deze organisaties is om voor geschillen tussen landen tot een vreedzame oplossing te komen. Op 28 augustus 1913 werd het gebouw officieel geopend.
Het ligt in het noordwesten van de wijk Zeeheldenkwartier in het stadsdeel Centrum van de gemeente Den Haag.
De grote toren is door de hoogte van 80 meter en door de vorm van de bovenkant – met een gedeelte dat breder is dan de stam – gemakkelijk te herkennen in de skyline van Den Haag. Het silhouet is zeer kenmerkend met kleine erkertorens die er op twee niveaus voorkomen.
In 2014 is het Vredespaleis geplaatst op de lijst van Europees erfgoed, wegens haar belang voor de geschiedenis en cultuur van Europa. Vijf Nederlandse objecten staan op deze lijst.
Voorgeschiedenis en oprichting.
In de tweede helft van de 19e eeuw werd door Europese naties steeds meer geld uitgegeven aan leger en marine. Vanwege deze wapenwedloop zond de Russische tsaar Nicolaas II op 24 augustus 1898 aan de regeringen van alle belangrijke naties een uitnodiging voor een internationale conferentie over vrede en ontwapening. Hij koos als neutrale plaats voor Den Haag. Tsaar Nicolaas vond dat dialoog en internationale afspraken maken beter zou zijn voor de welvaart en vooruitgang van de mensen in plaats van verdeeldheid en vijandschap zaaien. Zijn oproep wekte aanvankelijk veel scepsis vanwege het feit dat Nicolaas II zelf opperbevelhebber van het Russische leger was, een grootmacht. Hij had veel geld en energie gestoken in de opbouw van hun militaire macht. Pas enkele maanden later, nadat uitgerekend de Verenigde Staten als eerste positief reageerde, kwam het Russische initiatief in een stroomversnelling. Hierdoor werd in 1899 de eerste Vredesconferentie van Den Haag gehouden.
Het uiteindelijke idee van het Vredespaleis kwam voort uit een discussie in 1900 tussen de Russische diplomaat Friedrich Martens en de Amerikaanse diplomaat Andrew Dickson White, over de noodzaak van passende huisvesting voor het Permanent Hof van Arbitrage, dat opgericht was tijdens de eerste Vredesconferentie van Den Haag in 1899. White nam hierover contact op met zijn vriend, de weldoener Andrew Carnegie. Carnegie wilde in eerste instantie alleen een bijdrage leveren voor het oprichten van een bibliotheek voor internationaal recht. White wist hem echter over te halen, en in 1903 ging Carnegie akkoord met een donatie van 1,5 miljoen dollar (3,7 miljoen gulden) voor de bouw van een vredestempel, waarin het Arbitragehof gehuisvest zou worden, en waarbij ook een bibliotheek zou worden ingericht.
In eerste instantie wilde Carnegie het bedrag rechtstreeks aan koningin Wilhelmina schenken, maar wettelijke beperkingen verhinderden dit, en in november 1903 werd de Carnegie Stichting opgericht “tot het bouwen, inrichten en onderhouden van een rechtsgebouw, en een boekerij ten behoeve van het Permanente Hof van Arbitrage”. Deze stichting is nog steeds verantwoordelijk voor het beheer en de administratie van het Vredespaleis.
Eén jaar na de opening van het Vredespaleis brak de Eerste Wereldoorlog uit.
Bouw.
Ten behoeve van de benodigde bouwgrond voor het Vredespaleis, werden door de Staat der Nederlanden en de Gemeente Den Haag twee landgoederen aangekocht, Rustenburg en Buitenrust, gelegen langs de Scheveningseweg, iets meer dan een halve kilometer ten noordoosten van de Haagse grachtengordel. De achttiende-eeuwse buitenplaatsen, ooit bewoond door koningin Anna Paulowna, werden afgebroken. Om tot een goed ontwerp te komen, werd een internationale prijsvraag uitgeschreven. Het winnende ontwerp, in de neorenaissancestijl, kwam van de hand van de Franse architect Louis Cordonnier. Om het gebouw binnen het budget te kunnen opleveren, diende het ontwerp echter wel aangepast te worden. Dit gebeurde door Cordonnier en zijn Nederlandse associé Johan van der Steur. Het paleis was ontworpen met twee grote torens en twee kleinere torens aan de achterzijde. Een grote toren, een zogenaamde Praagse toren, en een kleine toren bleven over in het uiteindelijke gebouw. Tevens werd het oorspronkelijk aparte bibliotheekgebouw in het paleis zelf geïntegreerd. De tuinen zijn ontworpen door de Engelse tuinarchitect Thomas Hayton Mawson, die ook enkele beelden en fonteinen uit zijn ontwerp moest nemen om aan de budgettaire eisen te kunnen voldoen.
In 1907 werd symbolisch de eerste steen geplaatst tijdens de tweede Vredesconferentie van Den Haag. De bouw begon enige tijd later en het paleis werd in 1913 opgeleverd en op 28 augustus 1913 officieel geopend door koningin Wilhelmina, bijgewoond door, onder anderen, Andrew Carnegie.
In de fundering en onderbouw (met een bekleding van Noors graniet) verwerkte men twee en een half miljoen waalstenen. In 1909 startte aannemer Boersma het opgaande werk. Ter voorbereiding daarvan was op 3 april 1908 al bij Steenfabriek Ouderzorg in Leiderdorp begonnen met het bakken van de benodigde baksteen. Vervaardigd werden handvormstenen in groot formaat voor de buitengevels en in waalformaat voor de binnenplaatsgevels. In totaal 3 miljoen stuks. Voor het bakken van de grote baksteen van het formaat 24×11,8×6 cm, gebruikte men vormen van 28,1×14,8×6,7 cm. In 1908 leverden ze naast 860 000 aldus gevormde stenen ook 64 000 persstenen in dezelfde grootte, 14 000 profielstenen en 63 000 waalstenen van 21×10,3×5,5 cm. In het jaar 1909 volgden nog eens 716 000 grote, 96 000 profielstenen en 439 000 waalstenen.
Het paleis staat vol met geschenken van de deelnemers van de Haagsche Conventie ten teken van hun steun. Onder de geschenken zijn: een jaspisvaas van 3200 kilogram uit Rusland, gietijzeren en koperen deuren uit België, marmer uit Italië, een fontein uit Denemarken, wandtapijten uit Japan, het uurwerk in de toren uit Zwitserland en hout uit Indonesië en de Verenigde Staten van Amerika.
In het paleis staan ook beelden, bustes en portretten van diverse voorvechters van de vrede uit alle tijden.
Het rijk versierde hek dat het hele perceel omringt, is een geschenk van Duitsland. Het werd ontworpen door de Berlijnse Jugendstilarchitect Bruno Möhring (1863-1929) en vervaardigd door de firma Schulz &amp; Holdefleiss, die smeedwerk leverde voor vele prestigieuze bouwwerken. De zes pijlers en het muurwerk naast de twee toegangen bestaan uit Oberkirchner zandsteen met gebeeldhouwde bekroningen en een basement van Beiers graniet. De reliëfs van brons in in de pijlers van het hek zijn van de hand van beeldhouwer Wilhelm Widemann (1856–1915). 
Begin 2007 is nieuwbouw achter het Vredespaleis geopend. Hierin zijn de bibliotheek, een conferentiezaal en de Haagsche Academie voor Internationaal Recht ondergebracht. In 2012 werd bij de hoofdingang aan het Carnegieplein een bezoekerscentrum toegevoegd. De nieuwe gebouwen werden ontworpen door de Britse architect Michael Wilford.
Gevestigde instituties.
Instituten gevestigd in het Vredespaleis zijn:
De hoven werken onafhankelijk van elkaar, hoewel ze gebruik kunnen maken van dezelfde internationale rechters.
Gebruik in de Tweede Wereldoorlog.
Tijdens de Tweede Wereldoorlog heeft het verzet in het paleis verzetskranten gestencild, onder meer "Je Maintiendrai" waar Jos Gemmeke en Cock van Paaschen bij betrokken waren. Het verzet had in de toren een grote antenne geplaatst.
In de kelder werden kerkbanken, de preekstoel en een groot glas-in-loodraam bewaard van de Duinoordkerk, die in 1942 is afgebroken om plaats te maken voor de aanleg van de Atlantikwall. Na de oorlog gingen ze naar de Kloosterkerk aan het Lange Voorhout.
Carnegieplein.
Op het Carnegieplein, gelegen voor het paleis, wordt regelmatig geprotesteerd tegen internationale misstanden op het gebied van politiek en recht.
In 2013 werd het Carnegieplein autoluw gemaakt, de parkeerplaatsen verdwenen en touringcars kregen aan de zijkant eigen parkeerplaatsen. Het plein kreeg ook veel meer ruimte doordat het grote herdenkingsmonument verplaatst werd naar de zijkant, waar enkele monumentale bomen nu de achtergrond van het monument vormen. Langs de oostkant van het plein, achter het herdenkingsmonument, is een lange rij banken geplaatst. Het bloemenperk werd vervangen door een groter perk dat met verschillende grassoorten is gevuld.
Monumenten.
Op het Carnegieplein voor het Vredespaleis bevinden zich de volgende monumenten:
Trivia.
In 1914 schreef Herman Heijermans onder de dreiging van de Eerste Wereldoorlog een satirische eenakter over het toen nog recent gebouwde Vredespaleis, "Herenhuis te koop".

</doc>
<doc id="20824" url="https://nl.wikipedia.org/wiki?curid=20824" title="Luis Ramírez de Lucena">
Luis Ramírez de Lucena

Luis Ramírez de Lucena (1475 – 1530) was een Spaans dichter, schaker en uitgever van voor zover bekend het oudste nog bestaande gedrukte schaakboek, met de titel: "Repeticion de Amores y Arte de Axedres". Hij was de zoon van de Spaanse ambassadeur Juan Ramírez de Lucena.
Het boek bestaat uit twee gedeelten, het eerste gaat over de liefde en het tweede gaat over schaken. Het boek behandelt een tiental openingen waaronder de Franse en de Scandinavische. Er zijn zeker twintig exemplaren van overgebleven.

</doc>
<doc id="20825" url="https://nl.wikipedia.org/wiki?curid=20825" title="Mureș (rivier)">
Mureș (rivier)

De Mureș (Hongaars: "Maros", Duits: "Mieresch") is de grootste zijrivier van de Tisza. Ze meet 756 km, waarvan 718 km op Roemeens en 38 km op Hongaars grondgebied. Het stroomgebied omvat 29.929 km². Het is de voornaamste rivier van Transsylvanië. Târgu Mureș, Deva en Arad zijn de grootste steden aan de Mureș.
De Mureș ontspringt in de Oostelijke Karpaten: haar bron ligt vlak bij die van de Olt, ten zuidoosten van het stadje Gheorgheni. De rivier stroomt in westelijke richting en verlaat bij Reghin de Karpaten. Op weg naar het zuidwesten passeert de Mureș de stad Târgu Mureș en neemt ze de Arieș en de Târnava op. Bij Deva scheidt de rivier de Zevenburgse Alpen van het Apusenigebergte en voor Arad bereikt ze de Grote Hongaarse Laagvlakte.
Na kortstondig de Roemeens-Hongaarse grens te hebben gevormd, stroomt de rivier vanaf Makó als "Maros" over Hongaars grondgebied. Bij Szeged mondt zij uit in de Tisza.
De Mureș is voor de scheepvaart nauwelijks van belang.

</doc>
<doc id="20830" url="https://nl.wikipedia.org/wiki?curid=20830" title="Servië en Montenegro">
Servië en Montenegro

Servië en Montenegro (Servisch/Montenegrijns: Државна Заједница Србија и Црна Гора, "Državna Zajednica Srbija i Crna Gora", "Staatsunie van Servië en Montenegro") was een land in Europa dat tussen 2003 en 2006 bestond. Het grensde aan Bosnië en Herzegovina, Kroatië, Hongarije, Roemenië, Bulgarije, Noord-Macedonië, Albanië en de Adriatische Zee. Het land kwam voort uit de in 2003 ontbonden Federale Republiek Joegoslavië en vormde een confederatie bestaande uit Servië en Montenegro. Deze werd in 2006 beëindigd doordat Montenegro zich na een volksraadpleging onafhankelijk verklaarde.
Geografie.
Servië en Montenegro nam 102.350 km² in beslag en had een kustlijn van 199 km.
Geschiedenis.
Opschorting en einde FRJ.
Na het uit elkaar vallen van de Socialistische Federatieve Republiek van Joegoslavië werd de resterende federatie van Servië en Montenegro in 1992 opnieuw samengesteld tot "Federale Republiek Joegoslavië" (FRJ). De Verenigde Naties en vele individuele staten (vooral de Verenigde Staten) hadden geweigerd om het land als de opvolger van het vroegere Joegoslavië te zien, hoewel zij het vormen van een staat goedkeurden. Dit was toe te schrijven aan de Joegoslavische oorlogen. De FRJ werd ook ontheven van een aantal internationale instellingen wegens zijn rol in de oorlogen. Het werd definitief weer toegelaten tot de Verenigde Naties in 2000 na verscheidene jaren van opschorting.
Vorming Servië-Montenegro.
In 2002 kwamen Servië en Montenegro met een nieuwe overeenkomst betreffende voortdurende samenwerking die, door een aantal veranderingen, het eind van de naam Joegoslavië betekende. Op 4 februari 2003 creëerde het federale parlement van Joegoslavië een gemenebest, Servië en Montenegro. De Montenegrijnen kregen van de Verenigde Naties de mogelijkheid om na drie jaar een volksraadpleging te houden om deze unie voort te zetten of te kiezen voor onafhankelijkheid.
Onafhankelijkheidsreferendum.
Op 21 mei 2006 werd in Montenegro een referendum gehouden waarin de bevolking kon kiezen of Montenegro een onafhankelijk land zou worden of dat het deel zou blijven uitmaken van de Servisch-Montenegrijnse confederatie. De Verenigde Naties hadden bepaald dat de keuze breed onder de bevolking gedragen moest zijn, en dat daarom minstens 55% van de bevolking vóór moest stemmen bij een opkomst van minstens 50%. Uiteindelijk stemde 55,5% van de Montenegrijnen vóór onafhankelijkheid met een opkomst van 86,49%.
Uittreding Montenegro.
Het Montenegrijnse parlement moest binnen vijftien dagen na het bekendmaken van de uitslag een wet aannemen die de uitslag respecteerde en binnen zestig dagen naar de uitslag handelen. Op 2 juni 2006 meldden Montenegrijnse media echter dat het parlement al op 3 juni de onafhankelijkheid zou uitroepen. Dit gebeurde inderdaad op 3 juni om 20.00 uur en Montenegro werd daarmee de 193e soevereine staat op de wereld. De confederatie Servië en Montenegro hield daarmee op te bestaan. Servië is internationaalrechtelijk de opvolgerstaat, dat wil zeggen dat alle met de confederatie gesloten verdragen naar Servië overgingen. Servië nam daarmee onder meer de ambassades en de zetel bij de Verenigde Naties over.
Demografie.
Servië en Montenegro had een grotere variatie van bevolking dan de meeste andere Europese landen. De drie grootste etnische groepen waren de Serviërs (62,3%), Albanezen (meestal Ghegs) (16,6%) en Montenegrijnen (5%), volgens de telling van 1991. Het land kende ook een aanzienlijke bevolking van Hongaren, Roma, Bulgaren, Macedoniërs, Roemenen en andere Oost-Romaanse volkeren (waaronder Aroemenen, Megleno-Roemenen en Vlachen), en een tal van andere Slavische volkeren: Bosniakken, Kroaten, Bunjevci, Šokci, Gorani, Janjevci, Rusins, Slowaken, Slavische Moslims en Joegoslaven. In Kosovo had het land verder Turkse volkeren (meestal Gagaoezen en Seljukken). Ook waren er een aantal burgers die hun nationaliteit als Egyptisch en Ashkali beschouwen. Deze twee werden eerder beschouwd als deel van Roma die van overtuiging zijn dat zij uit huidig Egypte en Israël komen. Het grootste deel van de diversiteit van etnische groepen leefde in de regio's Kosovo en Vojvodina, waar vooral de kleinere aantallen van andere minderheidsgroepen konden worden gevonden. Kosovaarse Albanezen waren er veel in Kosovo, maar hebben ook kleine bevolkingsaantallen in de steden Preševo en Bujanovac in Centraal Servië, en in het zuidoosten van Montenegro (stad Ulcinj). De vele Bosniakken leefden in het gebied Sandžak op de grens tussen Servië en Montenegro.
Totale bevolking van Servië en Montenegro: 10.019.657

</doc>
<doc id="20832" url="https://nl.wikipedia.org/wiki?curid=20832" title="Land">
Land



</doc>
<doc id="20833" url="https://nl.wikipedia.org/wiki?curid=20833" title="V.N.">
V.N.



</doc>
<doc id="20834" url="https://nl.wikipedia.org/wiki?curid=20834" title="Menaldumadeel">
Menaldumadeel

Menaldumadeel (Fries Menameradiel ()) is een voormalige gemeente in de Nederlandse provincie Friesland. Op 30 april 2017 telde de gemeente 13.439 inwoners (bron: CBS) en had een oppervlakte van 70,03 km², waarvan 1,01 km² water.
Herindeling.
De gemeente kwam voort uit de grietenij Manaldumadeel, die bij de gemeentewet van 1851 werd omgezet naar een Nederlandse gemeente. De gemeentelijke herindeling van 1984 ging aan Menaldumadeel voorbij. Maar op 22 mei 2012 meldde de gemeente op de website dat de zelfstandigheid voor kleine gemeenten steeds moeilijker werd en dat samenwerking in het Middelseeverband niet succesvol was gebleken. De inwoners werden uitgenodigd mee te denken over de toekomst.&lt;br&gt;
Op 10 oktober 2013 besloot de gemeenteraad unaniem om te herindelen. Per 1 januari 2018 ging de gemeente met de gemeenten Franekeradeel, het Bildt en een deel van Littenseradeel op in de nieuwgevormde gemeente Waadhoeke.
Kernen.
De gemeente Menaldumadeel telde dertien officiële dorpen en twee buurtschappen. Het gemeentehuis stond in Menaldum. Sinds 1 januari 2010 zijn de Friese namen de officiële. De gemeentenaam werd per 1 januari 2011 gewijzigd in Menameradiel.
Dorpen.
Aantal inwoners per woonkern op 1 januari 2004:
Het dorp Ritsumazijl ("Ritsumasyl") was geen officiële kern, verdeeld onder Deinum en Marssum.
Buurtschappen.
Naast deze officiële kernen bevinden zich in de gemeente de volgende buurtschappen:
Gemeenteraad.
De gemeenteraad van Menaldumadeel telde 15 zetels. Hieronder staat de samenstelling van de gemeenteraad sinds 1998:
Cultuur.
Monumenten.
De gemeente had een aantal rijksmonumenten en oorlogsmonumenten, zie:
Kunst in de openbare ruimte.
In de voormalige gemeente zijn diverse beelden, sculpturen en objecten geplaatst in de openbare ruimte, zie:

</doc>
<doc id="20835" url="https://nl.wikipedia.org/wiki?curid=20835" title="Leeuwarderadeel">
Leeuwarderadeel

Leeuwarderadeel () (Fries: "Ljouwerteradiel" ()) is een voormalige gemeente in de Nederlandse provincie Friesland ten noorden van Leeuwarden. De gemeente telde 10.089 inwoners (per 30 april 2017, bron: CBS) en had een oppervlakte van 41,38 km².
Leeuwarderadeel was een agrarische en forensengemeente. In de gemeente stond de oudste voormalige stins van Friesland, Dekemastate. Het oudste Leeuwarderadeel bestond uit drie delen, de zogenaamde trimdelen. Het middelste deel hiervan scheidde zich al in de late middeleeuwen af als het grondgebied van de latere Friese hoofdstad Leeuwarden. Het zuidelijke deel, met onder meer de dorpen Wirdum, Goutum, Swichum en Huizum werd in 1944 bij Leeuwarden gevoegd. Leeuwarderadeel stond toen ook de dorpen Lekkum en Miedum af aan Leeuwarden. Als gevolg van deze ontwikkeling worden de oudere bronnen voor de geschiedenis van Leeuwarderadeel bewaard in het Historisch Centrum Leeuwarden.
De gemeenteraad besloot op 26 september 2013 tot aansluiting bij de gemeente Leeuwarden in 2018. Op 14 februari 2017 werd door de Tweede Kamer het wetsvoorstel aangenomen dat de herindeling met Leeuwarden mogelijk maakte. De Eerste Kamer stemde op 7 maart 2017 in met het wetsvoorstel. Op 1 januari 2018 is de gemeente Leeuwarderadeel, inclusief een deel van de gemeente Littenseradiel, samengevoegd met de gemeente Leeuwarden in de nieuwe gemeente Leeuwarden.
Kernen.
De gemeente Leeuwarderadeel telde zeven officiële kernen. De hoofdplaats was Stiens. Voor Stiens in 1965 het bestuurscentrum werd, was het gemeentehuis gevestigd te Huizum.
Dorpen.
Aantal inwoners per woonkern op 1 januari 2006:
Buurtschappen.
Naast deze officiële kernen bevonden zich in de voormalige gemeente de volgende buurtschappen:
Tot 1987 was er ook de buurtschap 't Haantje in de gemeente gelegen, maar de woningen van deze plaats werden in dat jaar gesloopt om plaats te maken voor een ventweg.
Herindelingsplannen.
Er is eerder sprake geweest van het samenvoegen van Leeuwarderadeel met andere gemeenten. In plannen van Gedeputeerde Staten aangaande gemeentelijke herindelingen in Friesland werd in 1979 voorgesteld te fuseren met Ferwerderadeel onder de naam "Noarderâldlân". Dat plan heeft het wetsontwerp, ingediend door toenmalig minister van Binnenlandse Zaken Hans Wiegel (in 1980) niet gehaald.
In het kader van het project Bestuurlijke Vernieuwingen in Friesland, halverwege de jaren 90, werd voorgesteld om de gemeenten Menaldumadeel en Leeuwarderadeel samen te voegen met Leeuwarden. Mede door de uitslag van het referendum in de twee plattelandsgemeenten en het mislukken van het project Bestuurlijke Vernieuwing werd van een herindeling afgezien.
Burgemeester Dales van Leeuwarden sprak over het samengaan van Leeuwarden en Leeuwarderadeel voor 2010. Hiermee zou de gemeente Leeuwarden, Leeuwarderadeel, Nieuw-Leeuwarden of Groot-Leeuwarden komen op een inwoneraantal van 102.000. Er is steeds sprake geweest van een referendum met de vraag of de inwoners een zelfstandige gemeente willen of een fusie voorstaan met Leeuwarden.. Er was, ondanks wat tegenstanders zeggen, geen sprake van veel tegenstand. Veel bewoners hebben als uitgangspunt dat ze willen wonen met zo veel mogelijk voorzieningen tegen zo laag mogelijke kosten.
Cultuur.
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:

</doc>
<doc id="20836" url="https://nl.wikipedia.org/wiki?curid=20836" title="Dantumadeel">
Dantumadeel

Dantumadeel () (officieel, Fries: Dantumadiel (,) is een gemeente in het noordoosten van de Nederlandse provincie Friesland. De gemeente telt inwoners (, bron: CBS) en heeft een oppervlakte van 87 km², waarvan 1,78 km² water. De gemeente Dantumadeel is binnen de streek van de Friese Wouden centraal gelegen in de Dokkumer Wouden.
Kernen.
De gemeente telt 11 officiële kernen. Sinds 1 januari 2009 zijn de Friese namen de officiële. Ook de gemeentenaam werd op die datum officieel gewijzigd in 'Dantumadiel'. Waar voorheen op de plaats- en straatnaamborden zowel de Friese als de Nederlandse namen werden vermeld, worden sindsdien alleen nog de officiële Friese namen vermeld.
Dorpen.
Aantal inwoners per woonkern op :
Buurtschappen.
Naast deze dorpen bevinden zich in de gemeente de volgende buurtschappen:
Geschiedenis.
Dantumadeel wordt voor het eerst genoemd in een oorkonde uit 1242. In die tijd was Dantumadeel, of Donthmadeil, zoals het toen bekendstond, een deel van het district Winninghe, het noordelijke gedeelte van Oostergo. De toenmalige Grietenij Dantumadeel werd bestuurd door een grietman die in Rinsumageest en Dantumawoude zetelde. Tot 1881 was Rinsumageest de hoofdplaats van Dantumadeel.
Friesland is in de loop der eeuwen verschillende malen toneel geweest van strijd om de macht. Aan het einde van de 15e eeuw, begin 16e eeuw woedde er een strijd tussen de Schieringers en Vetkopers. Dantumadeel kwam voor korte tijd onder het gezag van Albert III van Saksen. Deze stelde een baljuw aan in Dokkum die tevens Dantumadeel bestuurde. Deze situatie was van korte duur, dus de grietmannen keerden al snel weer terug. Later werd Friesland betrokken bij de strijd tussen hertog Karel van Gelre en de Bourgondische keizer Karel V. In 1515 was er namens beide heersers een grietman gezeteld in Dantumadeel.
Pas bij de gemeentewet van 1851 werden de grietenijen afgeschaft en werden zgn. gemeenten. Deze werden afzonderlijk bestuurd door een burgemeester.
In de loop der tijd is het gebied van Dantumadeel verschillende malen aangepast. Al in 1350 scheidde gebied rond Kollum, Oostbroekland, zich af en werd Kollumerland. Dokkum annexeerde verschillende malen gedeelten van Dantumadeel, zodat het kon uitbreiden. Bij de gemeentelijke herindeling, die op 1 mei 1984 plaatsvond, gingen de plaatsen Birdaard en Janum over naar de gemeente Ferwerderadeel.
Bestuur en politiek.
Het bestuur in de gemeente Dantumadeel ligt in handen van de gemeenteraad, het college van B&amp;W en de burgemeester. Klaas Agricola is burgemeester van de gemeente, hij volgde in deze functie Arie Aalberts op. Op 4 november 2024 stopte Agricola als burgemeester en werd hij waarnemend burgemeester van De Friese Meren. Het college van B&amp;W wordt sinds 14 mei 2018 gevormd door een coalitie van Gemeentebelangen, Sociaal Links en ChristenUnie. Voor het eerst sinds 1978 en voor het eerst in 40 jaar maakt het CDA er geen deel van uit.
De gemeenteraad van Dantumadeel bestaat uit 17 zetels. Hieronder staat de samenstelling van de gemeenteraad sinds 1931:
Samenwerking.
De ambtelijke organisatie van de gemeente is per 1 januari 2017 ambtelijk gefuseerd met drie andere gemeenten in Noordoost-Friesland: Dongeradeel, Ferwerderadeel en Kollumerland, die opgingen in de gemeente Noardeast-Fryslân.
Op 29 maart 2016 besloot de raad als enige van de vier af te zien van een bestuurlijke fusie per 2019.
Cultuur.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse gebouwen, beelden, sculpturen en objecten geplaatst in de openbare ruimte, zie:
Kerk en geloof.
De dorpen Driezum en Wouterswoude staan bekend als een reformatorische enclave in Friesland.
Vanouds was Dantumadeel een bolwerk van de Gereformeerde Kerk en de Anti-Revolutionaire Partij (in 1980 opgegaan in het CDA). Sinds de jaren zeventig is met name de positie van de Christelijke Gereformeerde Kerken sterk gegroeid. De zondagsrust wordt sterk in acht genomen.
Dantumadeel wordt soms gerekend tot de Bijbelgordel. Een groot gedeelte van de bevolking is christelijk, waaronder bevindelijk gereformeerden. Er zijn daarom ook veel kerken:

</doc>
<doc id="20837" url="https://nl.wikipedia.org/wiki?curid=20837" title="Kollumerland en Nieuwkruisland">
Kollumerland en Nieuwkruisland

Kollumerland en Nieuwkruisland () of officieel afgekort Kollumerland c.a. (Fries: "Kollumerlân en Nijkrúslân" (), Gronings: "Köllemerlaand en Nijkruuslaand") is een voormalige gemeente in het noordoosten van de Nederlandse provincie Friesland. De gemeente telde 12.827 inwoners (per 1 januari 2018, bron: CBS) op een oppervlakte van 116,35 km². Op 1 januari 2019 is de gemeente samen met Dongeradeel en Ferwerderadeel gefuseerd tot Noardeast-Fryslân.
Taal.
In de voormalige gemeente Kollumerland en Nieuwkruisland wordt vanouds behalve Fries ook een variant van het Gronings gesproken. De Gronings-Friese taalgrens loopt er dwars doorheen. In het westelijke deel van de voormalige gemeente (het vroegere Oostbroeksterland) wordt Fries gesproken, de dialecten in het oostelijk deel (het eigenlijke Kollumerland) worden ook wel het Kollumerlands genoemd en tot het Nedersaksische dialect Westerkwartiers gerekend. De dorpen waar het Kollumerlands nog gesproken wordt zijn: Burum, Munnekezijl, Warfstermolen en Kollumerpomp. Hetzelfde dialect was ook verbreid in de nabijgelegen dorpen Gerkesklooster en Stroobos.
Het dialect van Kollumerpomp, het Kollumerpompsters wordt als een aparte tak van het Westerkwartiers gezien, hoewel de verschillen met het Kollumerlands in de loop der tijd minimaal zijn geworden. Omdat het Kollumerlands ook veel invloeden vanuit het Fries heeft, kan de taal ook deels als Fries dialect worden gezien, waardoor het als een brug wordt gezien tussen het Fries en het Nedersaksisch. 
In de hoofdplaats Kollum spreekt men een Nederlands dialect, het zogenaamde Kollumers. Dit is een variant van het Stadsfries. Binnen de gemeente is dit onderscheid onder andere zichtbaar in de straatnamen. In het oostelijke deel zijn deze Nederlands, in het westelijke deel Fries. De grens ligt ten westen van Kollum.
Kernen.
De gemeente Kollumerland en Nieuwkruisland telde twaalf officiële kernen. De Nederlandse namen waren de officiële. De plaatsnaamborden in het oostelijk Nedersaksisch taalgebied zijn eentalig Nederlands, de Friese namen worden hier niet gebruikt. Behalve in Kollumerpomp, waar de Kollumerpompsterse naam "De Pomp" ook de bijnaam van het dorp is.
Dorpen.
In deze tabel staat het aantal inwoners per woonkern op 1 januari 2017. De Nedersaksische namen tussen haakjes liggen buiten het Nedersaksische taalgebied.
Buurtschappen.
Naast deze officiële kernen onderscheidde de voormalige gemeente 20 buurtschappen (deels officieel onder de Friese naam):
Daarnaast waren er de buurtschappen; De Schans, Steenharst, Wijgeest en Zandbulten. De buurtschappen Halfweg, De Keegen, De Kolk, Kollumeroudzijl, Krabburen, De Leegte, De Schans en Zevenhuizen liggen in het oostelijk Nedersaksisch taalgebied.
Historie.
De gemeente Kollumerland en Nieuwkruisland bestond ongeveer 750 na Chr. slechts uit een kleine nederzetting, Colheim, later ook wel de Kollumerterp, geheten. In de loop van de volgende eeuwen is het grondgebied van de gemeente door landaanwinningen en bedijkingen sterk toegenomen. Tot en met de 14e eeuw was het gebied onderdeel van het onderdistrict Dantumadeel. Daarna ontstonden twee grietenijen: Oostbroeksterland, ten westen van Dantumadeel en Kollumerland, rondom de plaats Kollum. In 1443 voegden beide grietenijen zich bij de provincie Groningen. De regio was destijds verwikkeld in de strijd tussen de Schieringers en de Vetkopers, de zogenaamde partijschappen.
In 1497 nam Albrecht van Saksen het bewind in Friesland over en verbrak de verhoudingen met Groningen. De vernederde vetkopers kwamen hierdoor in opstand en zochten hun heil bij de Geldersen. Kollumerland sloot zich tussen 1515 en 1523 aan bij de Geldersen, waarna het weer terugkeerde bij Friesland. Het nieuw ingepolderde gebied Nieuw Kruisland, ten noordoosten van Kollum (de dorpen Kollumerpomp, Munnekezijl en Warfstermolen), werd aanvankelijk als een zelfstandige grietenij bestuurd. Rond 1578 werd Nieuwkruisland bij Kollumerland gevoegd en was er voor het eerst sprake van "Kollumerland en Nieuwkruisland"
In de periode 1811 – 1816 werd Kollumerland verdeeld in drie gemeenten: Kollum, Burum en Westergeest/Oudwoude. Deze in 1816 opgeheven verdeling leeft nog voort in de kadastrale benaming van de diverse gemeentedelen.
Door de plaatsing van de laatste caisson is in 1969 de afsluiting van de Lauwerszee een feit geworden. Hierdoor is een boezemmeer ontstaan: het Lauwersmeer, met een oppervlakte van 2200 ha. De gemeente Kollumerland werd vergroot met 2700 ha en kreeg daarmee een oppervlakte van 11.635 ha. Het achtervoegsel c.a. (cum annexis, met bijbehoren) was sindsdien bijzonder van toepassing.
Landschap.
De voormalige gemeente bestaat voor tweederde uit een zeekleilandschap. Vanwege grote akkerbouwbedrijven werd het gebied rond 1800 bij de Bouwhoek gerekend. Het gaat vooral om polderland rond de voormalige Lauwerszee, tegenwoordig ook wel Lauwersland genoemd. De noordwesthoek maakt deel uit van het oudere terpenlandschap van Oostergo. De zuidwesthoek (Kollumerzwaag, Oudwoude) bestaat uit een middeleeuws veenontginningslandschap met houtwallen en streekdorpen. Dit gebied vormt een deel van de Noordelijke Friese Wouden. Dit landschapstype is ook dominant in Achtkarspelen en zet zich voort in het Zuidelijk Westerkwartier.
Het grondgebied van de voormalige gemeente is 11.635 ha groot, waarvan 620 ha water. Het bestaat uit een gevarieerd landschap waar de grens tussen klei- en zandgronden vrijwel dwars doorheen loopt. Aan de westkant van de gemeente ligt Leeuwarden, in het oosten ligt Groningen en in het noorden ligt Dokkum.
In het noorden van Kollumerland en Nieuwkruisland ligt een gedeelte (ongeveer 2700 ha) van het Lauwersmeergebied. Dit is een prachtig beschermd natuurgebied, Nationaal Park Lauwersmeer. Tot voor kort nog onder de invloed van de zee, maar toen in 1969 de sluizen in gebruik werden genomen was het Lauwersmeer een feit. Aan de slenken, die door het noorden van de gemeente heen lopen is te zien, dat de Lauwerszee veel invloed heeft gehad op het landschap. Meer naar het zuiden toe ligt Kollum. Kollum ligt op de grens van het open weidegebied en de Friese Wouden. Hier gaat het landschap over van kleipoldergebied, dat in de loop der eeuwen is onttrokken uit de zee, naar een meer gesloten elzensingellandschap in het zuidwestelijke deel. Het betreft hier elzen die de percelen omringen. Dit is een kavelstructuur met op de perceelgrenzen een elzenbegroeiing. Een goed voorbeeld hiervan is het streekje It Paradyske ten zuiden van Kollum. In het elzensingellandschap vindt men onder meer een 46 ha groot bos te Veenklooster. Dit ligt in de Friese Wouden. In noordnoordoostelijke richting gaat het landschap over in het kleipoldergebied, dat in de loop der eeuwen is onttrokken aan de zee. Deze grond is, in tegenstelling tot de grond van de Wouden, zeer vruchtbaar. De vele slenken, zoals de Zijlsterrijd en de Pompsterried, herinneren nog aan de Lauwerszee van waar de slenken uitlopers zijn. Deze variatie in landschap geeft de gemeente een geheel eigen karakter in Noordoost Friesland.
Erepenning.
Bij raadsbesluit van 12 september 1960 kende de gemeente een erepenning voor toekenning aan personen die zich in hoge mate verdienstelijk hebben gemaakt voor de gemeente. Sinds die tijd zijn er 28 erepenningen uitgereikt. De laatste werd 12 december 2018 uitgereikt aan scheidend burgemeester Bearn Bilker.
Gemeenteraad.
De gemeenteraad van Kollumerland en Nieuwkruisland bestond uit 15 zetels. Hieronder staat de samenstelling van de gemeenteraad sinds 1982:
Opheffing.
Op 1 januari 2019 is Kollumerland en Nieuwkruisland opgeheven en samen met de buurgemeenten Dongeradeel en Ferwerderadeel opgegaan in de nieuwe gemeente Noardeast-Fryslân.

</doc>
<doc id="20838" url="https://nl.wikipedia.org/wiki?curid=20838" title="Achtkarspelen">
Achtkarspelen

Achtkarspelen (, Friese uitspraak: ) is een gemeente in het oosten van de Nederlandse provincie Friesland. De gemeente telt inwoners en heeft een totale oppervlakte van , waarvan land en water (, bron: CBS).
Geschiedenis.
De naam Achtkarspelen verwijst naar de acht oorspronkelijke karspelen van het decanaat Oldehove die over de Lauwers lagen, te weten: "Augustinusga", "Buitenpost", "Drogeham", "De Kooten", "Kortwoude", "Lutkepost", "Surhuizum" en "Twijzel". De grietenij Achtkarspelen nam lang een aparte plaats in Friesland in. In de middeleeuwen behoorde Achtkarspelen tot het bisdom Münster, terwijl de rest van Friesland onderdeel was van het bisdom Utrecht.
De grietenij Achtkarspelen werd in 1851 een gemeente na de invoering van de gemeentewet in Nederland van Thorbecke.
Monumenten.
In de gemeente zijn er een aantal rijksmonumenten en oorlogsmonumenten, zie:
Kernen.
De gemeente Achtkarspelen telt twaalf officiële kernen, waarvan Surhuisterveen en Buitenpost de grootste zijn.
Dorpen.
Aantal inwoners per kerngebied* op :
Buurtschappen.
Naast deze dorpen bevinden zich in de gemeente de volgende buurtschappen, die sinds 2021 uitsluitend eentalig Friese plaatsnaamborden hebben:
Politiek.
Gemeenteraad.
De gemeenteraad van Achtkarspelen bestaat sinds 1978 uit 21 zetels. Hieronder de behaalde zetels per partij bij de gemeenteraadsverkiezingen sinds 1935:
Openbaar vervoer.
Trein.
De gemeente heeft één treinstation: station Buitenpost. Hier stoppen de snel- en stoptreinen van Arriva in de richting van Leeuwarden en Groningen.
Bus.
In de gemeente rijden verschillende buslijnen van vervoerders Arriva en Qbuzz:

</doc>
<doc id="20839" url="https://nl.wikipedia.org/wiki?curid=20839" title="Smallingerland">
Smallingerland

Smallingerland () (Fries: "Smellingerlân" ()) is een gemeente in het oosten van de Nederlandse provincie Friesland met als hoofdplaats Drachten. De gemeente telde inwoners op en heeft een oppervlakte van 126,18 km². Er zijn 23.542 woningen in de gemeente Smallingerland.
Naam en geschiedenis.
De gemeente Smallingerland ontleent haar naam aan Smalle Ee, een meer in het midden van de gemeente. De gemeente wordt als het ware in tweeën gedeeld door meren die de uitloper zijn van de rivier De Drait. Eerst krijgen we de Smalle Ee (ook Smalle Eesterzanding genoemd), dan vervolgens de Monnike Ee, Wijde Ee en iets verder op de Kromme Ee. Ook naar het water Smalle Ee is een klein dorp ten zuidwesten van Drachten vernoemd, waar vroeger tot 1586 een klooster heeft gestaan. Het dorp Smalle-Ee was tot omstreeks 1625 de hoofdplaats van de grietenij (gemeente), waarna Oudega het werd. Maar tot circa 1667 werd nog beurtelings rechtgesproken in Smalle Ee en Oudega. Oudega bleef de hoofdplaats tot 1816, daarna heeft Opeinde die functie even overgenomen tot 1823 toen Drachten de hoofdplaats werd. De plaats Drachten is een samenvloeiing van twee kleine boerendorpen, Noorder- en Zuider Drachten.
Kernen.
De gemeente Smallingerland telt veertien officiële kernen. De hoofdplaats is Drachten en is verreweg de grootste plaats binnen de gemeente Smallingerland. De Nederlandse namen zijn de officiële, met uitzondering van De Tike. De plaatsnaamborden van de dorpen zijn tweetalig, in het Nederlands en in het Fries.
Dorpen.
Aantal inwoners per woonkern per .
Buurtschappen.
Naast deze officiële kernen bevinden zich in de gemeente de volgende buurtschappen:
Bevolkingsgroei.
De gemeente Smallingerland is tot 2012 voortdurend gegroeid. In 2013 is er voor het eerst sprake van een kleine teruggang.
Bron: CBS Statline
Millennium Gemeente.
Smallingerland is de eerste Friese Millennium Gemeente.
Politiek.
De gemeenteraad van Smallingerland bestaat uit 31 zetels. Hieronder de behaalde zetels per partij bij de gemeenteraadsverkiezingen sinds 1994:
Cultuur.
Monumenten.
In de gemeente zijn er een aantal rijksmonumenten, gemeentelijke monumenten, oorlogsmonumenten en kunstwerken, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:

</doc>
<doc id="20840" url="https://nl.wikipedia.org/wiki?curid=20840" title="Bolsward">
Bolsward

Bolsward (; Fries: "Boalsert" (, )) is een stad met inwoners () in de gemeente Súdwest-Fryslân, in de Nederlandse provincie Friesland, die ligt ten zuiden van Franeker, ten noordwesten van Sneek en ten oosten van Makkum. De stad ligt aan de noordkant van de A7 en de Wijmerts en door de stad stromen onder meer de Stadsgracht en de Leeuwardervaart.
Bolsward is een van de elf steden. Tot 2011 was het de hoofdplaats van de voormalige gemeente Bolsward.
Geschiedenis.
Bolsward is ontstaan op een drietal terpen, waarvan in ieder geval de oudste (waar de Sint Maartenskerk op staat) dateert van voor het begin van de jaartelling. De Broerekerk, op 8 mei 1980 door brand verwoest en nu als ruïne geconserveerd, is het oudste gebouw van de stad en dateert deels uit het eind van de 13e eeuw. Ook uit de middeleeuwen stamt het Mariabeeld Onze-Lieve-Vrouwe van Sevenwouden, tegenwoordig bewaard in de Sint-Franciscusbasiliek aan de Dijlakker.
Bolsward kreeg van Filips de Goede in 1455 stadsrechten mede dankzij de redenaar pater Brugman. Bolsward was een Hanzestad, maar was voor de afzet van de Friese zuivel aangewezen op de Hollandse steden. Zo kwam de stad tot welvaart. Het stadhuis van Bolsward, dat gebouwd werd rond 1615, is een teken van de bloei van de stad in de zeventiende eeuw. Het werd in 1765 vergroot en verfraaid in rococostijl. 
In de tweede helft van de achttiende eeuw liep het inwoneraantal van Bolsward achteruit van 2878 in 1748 naar 2500. De plaatselijke textielindustrie had zwaar te lijden onder de buitenlandse concurrentie; de boter- en kaasmarkt leed erg onder de veepest die op het Friese platteland woedde.
De Patriottentijd in Bolsward.
De patriotten in Bolsward kregen tussen 1782 en 1789 landelijke aandacht van de pers. De invloedrijke burgemeester Van Hiemstra werd gepasseerd, de vroedschap behield haar oude grootte, er werd een vrijwillige schutterij opgericht, waarin Willem Lycklama à Nijeholt en Cornelis van den Burg als de twee kapiteins een belangrijke rol speelden. Bolsward was de enige Friese stad die in september 1787 de "Pretense Staten" in Franeker erkende.
Bolsward als bedevaartsoord.
Bolsward is een bedevaartsoord omdat in de Sint-Franciscusbasiliek van Bolsward een genadebeeld van Maria is, het Onze-Lieve-Vrouwe van Sevenwouden uit het einde van de 13e eeuw.
Bezienswaardigheden.
De oude binnenstad met grachtjes, het stadhuis, de ambachtelijke distilleerderij "De Stiekeme Stoker" (Oenema Fryske Bearenburch), de distilleerderij Sonnema Berenburg, de Friese Bierbrouwerij en tevens whiskystokerij, en weeshuis Hid Herohiem (thans Hotel/Restaurant). De stad telt tientallen rijksmonumenten en 75 gemeentelijke monumenten. Een deel van de stad is een beschermd stadsgezicht, een van de beschermde stads- en dorpsgezichten in Friesland.
"Centrumkaart met bezienswaardigheden"
Molens.
Even buiten de stad staan drie poldermolens: De Klaver, een spinnenkopmolen die oorspronkelijk uit 1802 dateert, de in 1824 gebouwde grondzeiler Tadema's molen en een tjasker uit 1973.
Bereikbaarheid.
Bolsward ligt aan de A7 en heeft twee aansluitingen, aansluiting 17 (Bolsward) en aansluiting 18 (Bolsward-Oost). Het ligt aan de N359 en is over het water te bereiken via de Wijmerts, de Makkumervaart en de Oude Kloostervaart. Bolsward heeft geen treinstation. Wel was er van 1882-1968 een tramverbinding met Sneek en van 1882-1947 een tramverbinding met Harlingen. Het tramstation aan de Snekerstraat herbergt nu een garagebedrijf.
Sinds 9 januari 2022 is het busstation gelegen aan de Twibaksdyk aan de westrand van Bolsward geopend. Hier stoppen o.a. de streekbussen van lijn 44, 92, 96, 98, 99, 192 en 199. Hierdoor kon het busverkeer in het centrum worden verminderd en kon het oude busstation worden gesloten en verbouwd worden tot parkeerterrein. Ter vervanging kwam wel een halte aan de Gasthuissingel. Aan de Kloosterlaan aan de oostrand van Bolsward bevindt zich ook een busstation met restanten van het meubilair van de interliner die daar in het verleden reed.

</doc>
<doc id="20844" url="https://nl.wikipedia.org/wiki?curid=20844" title="Opsterland">
Opsterland

Opsterland (; Fries: "Opsterlân" ()) is een gemeente in de Nederlandse provincie Friesland. De gemeente telt inwoners (, bron: CBS) en heeft een oppervlakte van 227,68 km².
Geschiedenis.
De "vuistbijl van Wijnjeterp", in 1939 gevonden door Hein van der Vliet uit Lippenhuizen, bewijst dat meer dan 150.000 jaar voor Chr. al de voorloper van de moderne mensen, de Neanderthaler, in Opsterland rondtrok. Het duurde dan tot zo`n 15.000 jaar voor Chr. voordat weer iets wordt vernomen van menselijke aanwezigheid, jagers-verzamelaars van de Hamburgcultuur hadden kampementen bij Ureterp en Bakkeveen.
Vanaf die tijd volgen de culturen elkaar op, waarvan allerlei stenen gereedschappen, een enkel bronzen voorwerp en scherven aardewerk te zien zijn in het Fries Museum te Leeuwarden. Museum Opsterland te Gorredijk heeft naast de vuistbijl van Wijnjeterp onder andere zwerfstenen en artefacten in de vaste tentoonstelling over geologie en archeologie.
Een groot deel van de dorpen in Opsterland wordt voor het eerst genoemd in een lijst uit 1315 en blijkt dan over een kapel te beschikken; het betreft Beets ("Beke"), Beetsterzwaag ("Suagh"), Ureterp ("Urathorp"), Olterterp ("Utrathorp"), Siegerswoude ("Sigerswalde"), Bakkeveen ("Batkenvene"), Wijnjeterp ("Weningawalde"), Hemrik ("Hemericke"), Lippenhuizen ("Luppingahusum"), Terwispel ("Wispolia"), Kortezwaag ("Urasuagh"), Langezwaag ("Utresuagh"), Luxwoude ("Lukeswalde") en het later verdwenen Rijp ("Rijp").
De naam Opsterland komt men voor het eerst tegen in 1395, al is het in een wat andere vorm dan heden ten dage, namelijk. Upsateraland. Up is "op" en sater is "zitten op", de hoog wonende mensen op het zand. Ook de naam Superhaudmare komt voor in de 14e eeuw als aanduiding voor deze streek. Vrij vertaald betekent dit boven-hoofd-stromen. Die hoofdstroom is de rivier de Boorne, die het hart van Opsterland vormt en beter bekend is als het Ouddiep (It Alddjip), en ook wel Koningsdiep wordt genoemd. Het hedendaagse Opsterland kenmerkt zich onder andere door de fraaie bossen rond Beetsterzwaag, Olterterp, Wijnjewoude en Bakkeveen. Maar karakteristiek voor het Opsterland van zo`n 200 à 250 jaren geleden zijn die bossen niet.
Plaatsen en taal.
De gemeente Opsterland telt zestien officiële kernen (dorpen). De hoofdplaats is Beetsterzwaag. De dorpen kennen twee namen, een Nederlandse en een Friese. In de kleine en middelgrote kernen is Fries de voertaal, al is de laatste decennia het gebruik van het Nederlands door import en taalwisseling toegenomen.
Dorpen.
Aantal inwoners per dorpsgebied op :
Buurtschappen.
Naast deze officiële kernen bevinden zich in de gemeente de volgende buurtschappen:
Politiek en bestuur.
Gemeenteraad.
De gemeenteraad van Opsterland bestaat uit 21 zetels. Hieronder staat de samenstelling van de gemeenteraad sinds 1998:
De coalitie voor de periode 2022 - 2026 bestaat uit Opsterlands Belang, FNP, ChristenUnie en de PvdA. Deze partijen vertegenwoordigen 13 van de 21 raadszetels.
College van B&amp;W.
Het college van burgemeester en wethouders bestaat per september 2023 uit:
Monumenten.
In de gemeente zijn er een aantal rijksmonumenten en oorlogsmonumenten, zie:

</doc>
<doc id="20845" url="https://nl.wikipedia.org/wiki?curid=20845" title="Nijefurd">
Nijefurd

Nijefurd () is een voormalige gemeente in de Nederlandse provincie Friesland. De gemeente had een oppervlakte van 289,17 km² en telde op het moment van opheffing een kleine 11.000 inwoners.
Nijefurd werd bij de Friese herindeling van 1984 gevormd door de fusie van een groot deel van de voormalige gemeente Hemelumer Oldeferd met de gemeentelijke steden Workum, Hindeloopen en Stavoren. Gemeentehuis werd het stadhuis van Workum.
Omdat "Oldeferd" of in het Fries "Aldefurd" zoiets betekent als "oud-rechtsgebied", noemde men de nieuwe gemeente Nijefurd, Fries voor nieuw rechtsgebied. Nijefurd was daarmee de eerste gemeente in Friesland die slechts bekend was onder zijn Friese naam.
Per 1 januari 2011 is de gemeente Nijefurd gefuseerd met de gemeenten Bolsward, Sneek, Wonseradeel en Wymbritseradeel. De naam van de nieuwe gemeente is Súdwest-Fryslân.
Kernen.
De gemeente Nijefurd telde negen officiële kernen, waaronder drie van de Friese elf steden: Hindeloopen, Stavoren en Workum. Workum was tevens de hoofdplaats. De Nederlandse namen waren de officiële, met uitzondering van It Heidenskip.
De plaatsnaamborden zijn in de hele voormalige gemeente doorgaans tweetalig Nederlands en Fries. Omdat de gemeente een voorkeursbeleid voor de Friese namen hanteerde, worden de Nederlandse namen onder de Friese namen vermeld.
Steden en dorpen.
Aantal inwoners per woonkern op 31 december 2008:
De dorpen Scharl (Skarl) en Laaxum (Laaksum) waren geen officiële kernen
Buurtschappen.
Naast deze officiële kernen bevonden zich in de gemeente de volgende buurtschappen:

</doc>
<doc id="20846" url="https://nl.wikipedia.org/wiki?curid=20846" title="Lemsterland">
Lemsterland

Lemsterland () (Fries: "Lemsterlân" (, )) was een gemeente in de Nederlandse provincie Friesland met 13.544 inwoners (1 november 2013, bron: CBS) en een oppervlakte van 124,37 km², waarvan 47,70 km² water. Op 1 januari 2014 ging de gemeente op in de nieuw ontstane gemeente De Friese Meren.
Tot de jaren zeventig liep de taalgrens tussen Fries en Stellingwerfs door de gemeente. Het Stellingwerfs ("krûmme") werd geïntroduceerd met de kolonisatie van het gebied door Gieterse verveners omstreeks 1800. In de oostelijke helft werd Stellingwerfs naast de Friese taal gebruikt. Nadien is ook dit gebied verfriest. Het Stellingwerfs wordt weinig meer gebruikt.
Het Ir. D.F. Woudagemaal bij de hoofdplaats Lemmer staat op de lijst van werelderfgoed van UNESCO.
Kernen.
Dorpen.
De gemeente Lemsterland telde acht officiële kernen. De Nederlandse namen zijn de officiële.
Aantal inwoners per woonkern in 2010:
Buurtschappen.
Naast deze officiële kernen bevonden zich in de gemeente de volgende buurtschappen:
Gemeenteraad.
De gemeenteraad van Lemsterland bestond uit 15 zetels. Hieronder staat de samenstelling van de gemeenteraad sinds 1998:
Wateren.
In de provincie Friesland zijn doorgaans in alle gemeenten op het vasteland, waaronder de gemeente Lemsterland sinds 15 maart 2007 de Friese namen van de oppervlaktewateren de officiële namen (*).
Meren en poelen.
In de gemeente Lemsterland bevinden zich de volgende meren en poelen:
Cultuur.
Monumenten.
In de gemeente bevinden zich een aantal rijksmonumenten en oorlogsmonumenten, zie:
Kunst in de openbare ruimte.
In de openbare ruimte van de gemeente zijn diverse beelden, sculpturen en objecten geplaatst, zie:

</doc>
<doc id="20847" url="https://nl.wikipedia.org/wiki?curid=20847" title="Weststellingwerf">
Weststellingwerf

Weststellingwerf (Stellingwerfs: "Weststellingwarf," Fries": Weststellingwerf)" is een gemeente met inwoners (, bron: CBS) in de Nederlandse provincie Friesland. De hoofdplaats is Wolvega, waar tevens het gemeentebestuur zetelt en de meeste voorzieningen geconcentreerd zijn. 
De gemeente is ten noorden begrenst door de rivier de Tjonger (Kuinder). In de westhoek van de gemeente vormt de rivier de Linde de zuidgrens. Weststellingwerf heeft een oppervlakte van 228,36 km², waarvan 6,21 km² water. De gemeente ligt in de Stellingwerven, tegen de grenzen met de provincies Drenthe en Overijssel.
De landbouw omvat akkerbouw en veehouderij. De industrie, voornamelijk gevestigd in Wolvega en Noordwolde, produceert onder andere meubelen, zuivelproducten, bouwmaterialen en elektrotechnische artikelen. Het natuurreservaat Lindevallei is een complex bestaande uit: Helomapolder, Driessenpolder, Gorterspolder, Botkereservaat, Onland en Oude Stroomdal (petgaten ten zuiden van de Linde). Andere natuurgebieden binnen de gemeente zijn de staatsnatuurreservaten Brandemeer (niet toegankelijk) en Rottige Meente.
Geschiedenis.
De oudste dorpen in Weststellingwerf ontstonden in de 8ste-14de eeuw, gebouwd op flauw hellende, lange zandruggen, die oorspronkelijk werden begrensd door hoogveen.
In 1204 kregen de inwoners van Oldeholtpade toestemming van de Bisschop van Utrecht, waar ze destijds onder stonden, om een eigen kapel te hebben. Deze verwijzing bewijst dat men al in die tijd tussen de rivieren Linde en Kuinder woonde. In deze jaren behoorden West- en Ooststellingwerf tot Drenthe. Het bestuur en de rechtspraak waren in handen van stellingen (dorpsrechters), die elk jaar wisselden. In 1504 werd het gebied de tiende grietenij van de Zevenwouden, dat voor die tijd uitzonderlijk democratisch was. Later worden er meerdere dorpen genoemd, en zo ontstaat langzaam een vrije natie van de Stellingwerven.
De eigenlijke naam Stellingwerf komt voor zover bekend als eerst voor in een document uit 1309. In 1517 worden de Stellingwerven gescheiden in het Westeinde (nu Weststellingwerf) en het Oosteinde (nu Ooststellingwerf). De Stellingwerven maken met uitzondering van het deel ten noorden van de Kuinder vanouds deel van het Saksisch taalgebied.
20ste eeuw.
Doordat het veen opraakte, vervielen veel mensen tot armoede en werden werkloos. Rond deze tijd ontstond de rietvlechtindustrie in Noordwolde. De sociale en culturele geschiedenis is nu terug te vinden in het Nationaal Vlechtmuseum te Noordwolde. Het socialisme kwam op, wat onder meer leidde tot beter onderwijs. Ook ontstonden grote ondernemingen, met name in de zuivelindustrie.
Cultuur.
De naam Stellingwerf wordt voor het eerst vermeld in 1309, daarom werd in 2009 het 700-jarig bestaan van de "Stellingwerven" gevierd. Er bevinden zich twee opera's in de gemeente. Belangrijke kenmerken van de Stellingwerfse cultuur is het kleinschalig denken en het nabuurschap.
In Weststellingwerf werd van oudsher geen Fries, maar Stellingwerfs gesproken, een dialect van het Nedersaksisch. Uit een quickscan van de provincie Friesland uit 2011 bleek dat bij 22% van de ondervraagden de thuistaal Stellingwerfs was. Voor het Nederlands en Fries waren deze percentages 56% en 22%. In 2007 sprak 29% thuis nog Stellingwerfs en 18% Fries. Deze percentages liggen lager dan het daadwerkelijk kunnen spreken van het Stellingwerfs. In 2005 zei 64,6% Stellingwerfs te kunnen praten. 53,2% zei thuis Stellingwerfs of Stellingwerfs én Nederlands te praten. Deze cijfers verschillen met de quickscans van de provincie Friesland. Het betreft voornamelijk oudere sprekers, de jeugd spreekt het Stellingwerfs in mindere mate.
Monumenten.
In de gemeente is er een aantal rijksmonumenten, gemeentelijke monumenten, en oorlogsmonumenten, zie:
Kunstwerken.
In de gemeente zijn diverse beelden, sculpturen en objecten geplaatst in de openbare ruimte, zie:
Plaatsen.
De gemeente Weststellingwerf telt 27 dorpen, waarvan er 26 als officiële woonkern zijn aangeduid. De hoofdplaats is Wolvega. De Nederlandse namen zijn de officiële, de Friese namen worden weinig gebruikt. In Weststellingwerf staan er Nederlandse en Friese plaatsnaambordjes, maar niet in het Stellingwerfs.
Dorpen.
Aantal inwoners per dorpsgebied op :
Andere kernen.
Naast deze officiële kernen bevinden zich in de gemeente de volgende andere kernen, voornamelijk buurtschappen:
Wateren.
In de provincie Friesland zijn doorgaans in alle gemeenten op het vasteland sinds 15 maart 2007 de Friese namen van de wateren de officiële namen. De gemeente Weststellingwerf heeft gekozen voor zo veel mogelijk Stellingwerfse namen. De Nederlandse waternamen zijn afkomstig van de Topografische Dienst van Kadaster Geo-Informatie.
Kanalen en sloten.
In de gemeente Weststellingwerf bevinden zich de volgende kanalen, sloten en diverse watergangen:
Meren en poelen.
In de gemeente Weststellingwerf bevinden zich de volgende meren en poelen:
Politiek.
Gemeenteraad.
De gemeenteraad van Weststellingwerf bestaat uit 21 zetels. Hieronder de behaalde zetels per partij bij gemeenteraadsverkiezingen sinds 1998:
Partnergemeente.
De gemeente was van 1992 tot mei 2015 betrokken bij de Poolse gemeente Choszczno. Dit officiële partnerschap hield in dat beide gemeenten elkaar van tijd tot tijd bezoeken. Deze uitwisselingen waren bedoeld om elkaar te helpen en om van elkaar te leren.

</doc>
<doc id="20848" url="https://nl.wikipedia.org/wiki?curid=20848" title="Ooststellingwerf">
Ooststellingwerf

Ooststellingwerf () (Stellingwerfs: "Ooststellingwarf", Fries: "Eaststellingwerf") is een gemeente in de Nederlandse provincie Friesland. De gemeente telt per inwoners (bron: CBS). Ooststellingwerf heeft een oppervlakte van 226,64 km². Hoofdplaats is Oosterwolde.
Ooststellingwerf maakt samen met Weststellingwerf deel uit van de Stellingwerven. In Ooststellingwerf werd vanouds Stellingwerfs gesproken, maar nu ook Fries en Nederlands. Het riviertje de Tjonger, in het noorden van de gemeente, is de taalgrens tussen Fries en Nedersaksisch gebied. Uitzondering hierop zijn de verveningsdorpen Ravenswoud en Appelscha waar, net als in de noordelijke dorpen Donkerbroek, Haule, Haulerwijk en Waskemeer, ook Fries gesproken wordt. Het Nederlands is de dominante taal in de gemeente, het Fries en Stellingwerfs volgen op plek 2 en 3. De gemeente ligt aan de grens met Drenthe; op deze grens, ten zuidoosten van Appelscha ligt het Nationaal Park Drents-Friese Wold, waar uitgestrekte bossen liggen en een zandverstuiving, die het Aekingerzand of de Kale Duinen wordt genoemd. Het hoogste punt in de gemeente is de op 26,6 m gelegen top van de Bosberg, ook vlak bij Appelscha. Aan de oostkant van de gemeente, tussen Appelscha en Veenhuizen ligt het Fochteloërveen. De rivieren de Linde en de Tjonger ontspringen in deze gemeente.
Kernen.
De gemeente Ooststellingwerf telt dertien officiële kernen (dorpen). De Nederlandse namen zijn de officiële. De hoofdplaats is Oosterwolde. De oudere dorpen hebben een brink en essen zoals dat ook in Drenthe gewoon is en hun eerdere Saksische karakter aangeeft. Ditzelfde geldt voor het kleinschalige agrarische karakter met weinig industriële ontwikkeling maar met nabuurschap.
Sinds de vervening in de 19e eeuw is de gemeente langzamerhand ontsloten. De oudere dorpen hebben zich in de veertiende eeuw vanuit Drenthe aangesloten bij het welvarender Friesland. Het oude Stellingwerver boerderijtype lag in de lijn van de Saksische boerderijen. Alleen bij Donkerbroek staat nog een boerderij uit de 17e eeuw van dit type.
De zandgronden met beekdalen van o.a. de Kuinder en het Grootdiep liggen in het verlengde van de Drentse beekdalen. De beken doorklieven het Drents-Friese keileemplateau.
Lochtenrek en Jardinga: archeologische vindplaatsen.
Op uit de voorlaatste ijstijd ontstane dekzandruggen langs de Tjonger zijn sites van laat-paleolitische jagers-verzamelaars van de Hamburgcultuur en Tjongercultuur/Federmessercultuur aangetroffen. Met name bij Jardinga en Lochtenrek tussen Makkinga en Oosterwolde zijn doorgangskampjes uit het einde van de laatste ijstijd bekend.
Dorpen.
Aantal inwoners per woonkern op :
Buurtschappen.
Naast deze officiële kernen bevinden zich in de gemeente de volgende buurtschappen met hun Stellingwerfse streeknaam:
Gemeenteraad.
De gemeenteraad van Ooststellingwerf bestaat uit 21 zetels. Hieronder staat de samenstelling van de gemeenteraad sinds 1998:
Wateren.
In de provincie Friesland zijn doorgaans in alle gemeenten op het vasteland sinds 15 maart 2007 de Friese namen van de wateren de officiële namen. De gemeente Ooststellingwerf heeft gekozen voor zo veel mogelijk Stellingwerfse namen. De Nederlandse waternamen zijn afkomstig van de Topografische Dienst van Kadaster Geo-Informatie.
Kanalen en sloten.
In de gemeente Ooststellingwerf bevinden zich de volgende kanalen, sloten en diverse watergangen:
Meren en poelen.
In de gemeente Ooststellingwerf bevinden zich de volgende meren en poelen:
Media in Ooststellingwerf.
Kranten
Radio
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:

</doc>
<doc id="20849" url="https://nl.wikipedia.org/wiki?curid=20849" title="Dronten">
Dronten

Dronten () is een plaats en een gemeente in de Nederlandse provincie Flevoland, in Oostelijk Flevoland. De gemeente telt inwoners (, bron: CBS) op een oppervlakte van 334 km²; de plaats telt inwoners ().
Naam.
Dronten ontleent zijn naam aan de historische Polder Dronthen, een door aangeslibd land ontstane polder bij Kampen, op de grens van de provincies Overijssel en Gelderland. In deze buitendijkse polder bevond zich een nu verdwenen buurtschap Dronthen.
De huidige buurt Polder Dronthen grenst aan het zuidwesten van de stad Kampen en maakt deel uit van de gemeente Kampen. In 2022 omvatte zij 35 huishoudens met in totaal 110 inwoners.
Geschiedenis.
De plannen over de gemeente Dronten werden vanaf het begin van de jaren 50 gemaakt. De eerste concrete plannen begonnen in 1958, de bouw startte in 1960 en op 26 april 1962 vestigden zich er de eerste bewoners. Van begin af aan was er discussie of Dronten een dorp of een stad zou moeten worden. In eerste instantie werd uitgegaan van maximaal 15.000 inwoners, latere plannen voorzagen een groei tot 30.000 inwoners. In 2023 presenteerde de gemeente Dronten verdere groeiplannen naar een totaal van 60.000 inwoners in de gemeente. De plaats Dronten wordt aan zowel de zuid-, de oost- als de noordkant uitgebreid met nieuwe wijken. Deze groei moet in 2050 gerealiseerd zijn. 
In de eerste plannen werd uitgegaan van tien kernen, net zoals in de Noordoostpolder: kleine kernen rondom een centrale hoofdplaats. Door veranderende opvattingen over vervoer (toenemend gebruik van bromfiets en auto) en de ervaring dat de kernen in de Noordoostpolder te klein waren gebleken, werd dit aantal verminderd. In verschillende stappen van de planfase werd het aantal kernen gereduceerd tot uiteindelijk drie: Dronten, Biddinghuizen en Swifterbant. Bij de start van de bouw in 1960 waren de plaatsen Larsen en Zeewolde nog opgenomen in de planning. Ook deze twee plaatsen zijn uiteindelijk niet gerealiseerd. In 1965 werd definitief besloten slechts drie kernen te bouwen. De naam Zeewolde is later gebruikt voor een andere plaats in Zuidelijk Flevoland. Bij de bouw van Dronten werden verschillende wrakken gevonden van vliegtuigen uit de Tweede Wereldoorlog; om de slachtoffers daarvan te herdenken is het Vliegersmonument geplaatst.
Op 1 januari 1972 werd de gemeente Dronten bij wet ingesteld. Dronten ontleent zijn naam aan de Polder Dronthen, een door aangeslibd land ontstane polder bij Kampen, op de grens van de provincies Overijssel en Gelderland. Tot de instelling van de provincie Flevoland in 1986 nam het ministerie van Binnenlandse Zaken de meeste provincietaken waar; sommige taken werden door de gemeente zelf geregeld.
Het aantal inwoners schommelt iets boven de grens van 40.000 inwoners, die in 2010 werd overschreden, na een gestage groei in de periode 2002-2012.
Ruimtelijk erfgoed.
Rond de eeuwwisseling zijn veel beeldbepalende gebouwen in het centrum van Dronten gesloopt in het kader van een ingrijpende vernieuwing van de in jaren zestig gebouwde dorpskern. Verdwenen zijn onder meer het uit 1962 daterende gebouw van openbare basisschool De Dukdalf (De Noord; architect Jochem Bredman), de in 1964 gereed gekomen Sint-Ludgeruskerk met parochiehuis en pastorie (Werfstraat; architect Johannes Sluijmer), het in 1967 geopende gemeenschapscentrum De Meerpaal (De Rede; architect Frank van Klingeren), de in 1968 gebouwde paalwoningen (De Rede; architect Pietro P. Hammel) en de uit 1969 daterende openbare bibliotheek (Het Ruim; architect Joop van den Berg). Ook het voormalige politiebureau, het gezondheidscentrum (1965), de apotheek en het postkantoor (1970), alle gesitueerd aan De Schans, werden gesloopt.
Wel is in 2015-2016 een wijkje met de 137 eerstgebouwde woningen van Dronten gerestaureerd volgens de bouwtekening van 1959. Tien van deze chaletwoningen aan de Lijzijde zijn tot gemeentelijk monument verklaard.
Politiek.
Gemeenteraad.
De gemeenteraad van Dronten bestaat uit 27 zetels. Hieronder staat de samenstelling van de gemeenteraad sinds 1994:
Onderwijs.
Dronten staat bekend als de plaats waar agrarische studenten kunnen studeren aan de CAH Vilentum Hogeschool. De school maakt deel uit van Aeres. Op de CAH zijn drie studentenverenigingen actief: de USRA, Ichthus Dronten en de Vis Vitalis. Daarnaast bestaat er een vierde semi-studentenvereniging: Bar 't Lab. Dronten telt twee scholen voor voortgezet onderwijs: het Almere College en het Ichthus College.
Evenementen.
De "Meerpaaldagen" zijn een driedaags evenement dat plaatsvindt in het tweede weekeinde van augustus. Verder worden de evenementen Defqon.1 en Lowlands, waar jaarlijks maximaal 65.000 mensen per dag op afkomen, georganiseerd op het evenemententerrein van Walibi Holland bij Biddinghuizen. Daarnaast wordt daar elk jaar tijdens het pinksterweekend de Pinksterconferentie gehouden: een driedaagse christelijke conferentie waar tevens zo'n 65.000 bezoekers komen. In 1995 werd op dit terrein de achttiende Wereldjamboree gehouden.
Sinds 2015 is er jaarlijks een tulpenroute. die veel bezoekers trekt (2017: ca. 50.000).
De dodenherdenking in Dronten is bijzonder. Voormalige militairen uit Groot-Brittannië komen over om de herdenking bij te wonen. Deze band kwam tot stand door de vondst van vliegtuigwrakken tijdens de drooglegging van de Flevopolder en de plaatsing van een monument in Dronten ter nagedachtenis aan de vliegeniers. Naast militairen zijn ook vertegenwoordigers van buitenlandse ambassades en vertegenwoordigers van de Nederlandse krijgsmacht aanwezig.
Binnen de gemeente zijn enkele (pop)podia te vinden. Deze organiseren regelmatig evenementen. In het centrum zit de Meerpaal en aan de Educalaan zit JKC Nirwana. Ook zijn er enkele besloten instanties die evenementen organiseren, zoals Cultus Inn.
Verkeer en vervoer.
Dronten ligt aan de provinciale wegen N305, N307 en N309.
Als onderdeel van de Hanzelijn tussen Lelystad en Zwolle is er een station in Dronten gebouwd, dat op 9 december 2012 in dienst is genomen. Dronten is hierdoor beter bereikbaar geworden, de reistijd van Dronten naar Zwolle bedraagt sindsdien circa 18 minuten. Verder rijden er van en naar Dronten verschillende buslijnen richting onder andere Kampen, Emmeloord, Harderwijk en Lelystad. Deze buslijnen worden gereden door EBS.
Kernen.
Ketelhaven is een villapark en buurtschap in de kern (plaats) Dronten. Roggebotsluis is een gehucht met een camping en jachthaven in de kern Dronten.
Sport.
In Dronten wordt door verschillende ploegen sport bedreven. Op het Burgemeester Dekker Sportpark wordt gespeeld door ASV Dronten. Deze voetbalploeg speelt in het seizoen 2010/2011 in de Eerste klasse zaterdag, na promotie in het seizoen 2009/2008. Binnen ASV Dronten bestaat eveneens een aparte zaalvoetbalcompetitie bestaande uit drie poules. In deze drie competities wordt deelgenomen door dertig teams.
Naast ASV Dronten heeft Dronten ook nog de voetbalclub Reaal Dronten. Reaal speelt haar thuiswedstrijden op sportpark de Munten in Dronten-West.
Naast voetbal wordt er in Dronten ook hockey gespeeld bij MHC Flevoland, Ook heeft Dronten een volleybalvereniging genaamd Libero '99, Dronten heeft ook een tennisclub genaamd ATC Dronten of (Algemene Tennis Club Dronten), een atletiek vereniging, een manege, handbalvereniging, badminton vereniging, een zwemvereniging ZZZ (zuiderzeezwemmers) voor waterpolo, en de korfbalclub ASVD, deze club speelt ook op het Burgemeester Dekker Sportpark, naast het voetbalcomplex. Er is een vereniging voor turnen, jazz ballet, gym en freerunnen genaamd Gyjatu. Er zijn nog vele andere sportclubs in Dronten.
Squash wordt onder meer op niveau van eredivisie beoefend in het seizoen 2010-2011.
Sinds 1974 is tafeltennis (TTC Dronten '74) vertegenwoordigd in de gemeente Dronten. Naast tafeltennis is er ook de mogelijkheid om tennis te spelen bij de club ATC Dronten.
Denksporten zijn in Dronten ook actief aanwezig, zo is er een biljartvereniging, een dam- en schaakclub en zelfs een denksportcentrum.
Er kan ook gebasketbald worden in Dronten. De vereniging BC VUAS (Verenigd Uit Alle Streken) is in 1976 opgericht en heeft tegenwoordig teams van verschillende leeftijden en niveaus.
Onderwijs.
Basisonderwijs.
In de gemeente Dronten zijn in totaal 19 verschillende scholen voor openbaar, protestants-christelijk en katholiek basisonderwijs.
Beeldende kunst.
In 2019 is het landschapskunstwerk Riff, PD#18245 van de Nederlands/Zwitserse kunstenaar Bob Gramsma onthuld. 
Beeldbepalend in de gemeente is ook het dertigtal sculpturen van kunstenaar Cyril Lixenberg, die in Dronten zijn depot vestigde.

</doc>
<doc id="20850" url="https://nl.wikipedia.org/wiki?curid=20850" title="Zeewolde">
Zeewolde

Zeewolde () is een van de zes gemeenten van de Nederlandse provincie Flevoland, die drooggelegd is in de jaren zestig van de vorige eeuw. De gemeente telt inwoners (, bron: CBS) en heeft een relatief grote landoppervlakte van 248,76 km², bijna twee keer zoveel als de buurgemeente Almere. Zeewolde werd in 1984 een zelfstandige gemeente en is daarmee de jongste, niet door samenvoeging ontstane, gemeente van Nederland.
Ligging.
De gemeente Zeewolde bevindt zich in het zuidelijke gedeelte van de provincie Flevoland. De kern Zeewolde ligt aan het Wolderwijd, waaraan het (op voorstel van Godfried Bomans) zijn naam heeft gegeven, tegenover Harderwijk. Op het meest noordoostelijke punt van de gemeente ligt het gehucht Harderhaven, het oudste gedeelte van Zeewolde. Buurgemeenten van Zeewolde zijn Almere, Lelystad en Dronten. Buurgemeenten op het oude land, aan de overkant van het Wolderwijd, zijn Harderwijk, Ermelo en Putten. Aan de overkant van het Eemmeer liggen de gemeenten Eemnes, Bunschoten en Nijkerk.
Horsterwold.
Aan de zuidwestkant van Zeewolde ligt het Horsterwold, een jong bos van ongeveer 3700 hectare groot. Het grenst aan het Nuldernauw. Dit bos is niet alleen een van de grootste aaneengesloten loofbossen van Nederland, 'het is tevens bijzonder omdat dit een bos is op kleigrond. De groei van bomen is spectaculair doordat zure regen geen vat heeft op dit milieu en doordat de grondsoort zeer vruchtbaar is'.
Harderbroek.
Aan de noordoostkant van Zeewolde ligt het natuurgebied Harderbroek, een moeras- en plassengebied van 272 hectare, dat in 1974 in de gemeente Zeewolde is aangelegd en wordt beheerd door de Vereniging Natuurmonumenten. Het ligt tegenover Harderwijk, ingeklemd tussen de Knardijk en de Ganzenweg, en grenst aan het randmeer Wolderwijd. Aan de andere zijde van de Ganzenweg strekt zich het Harderbos uit. Samen met het graslandgebied Kievitslanden vormen deze drie deelgebieden het grote jonge natuurgebied Harderhoek.
Naamgeving.
In geheel Flevoland hebben al meer dan duizend jaar geleden mensen gewoond, hetgeen blijkt uit voorwerpen die zijn teruggevonden. Enkele namen van dorpen en steden (zoals Teisterband en Swifterband) stammen ook uit deze tijd. Uit oude bronnen is gebleken dat er in het jaar 790 sprake was van een dorp genaamd "Seaewald". Het oorspronkelijke dorp Seaewald had zijn ligging in de veengebieden in het gebied. Uit diverse bronnen blijkt dat hekserij grote invloed had in de Seaewaldse maatschappij. De Friese missionaris Liudger (742-809) was van plan een klooster te stichten. Hij verwierf in 793 een erfdeel "in een bos, dat Seaeuuwald of Suifterbant heet, uitgezonderd de akkers die daar door mijn ouders en eigen mensen ontgonnen zijn." In de oorkonde staat dat Liudger, zoon van Hredger, zijn vriend en priester Liudger ontgonnen bouwgrond schenkt in het gebied dat begrensd wordt door Suifterbant, Enedseae en Berisli. Dit vormde het eerste bezit van de abdij Werden, waarvan de bouw in 801 gereed kwam. Door overstromingen in de latere middeleeuwen is dit dorp verzwolgen door de Zuiderzee. 
“Zeewolde” verwijst naar het oerbos dat hier voor de christelijke jaartelling groeide en later door de zee is overspoeld. Oorspronkelijk was deze naam bestemd voor een (nooit gebouwd) dorp in de buurt van Lelystad. Het duikt weer op in de naamgevingscommissie voor Zuidelijk Flevoland en inspireerde commissielid Godfried Bomans tot namen als ‘Wolderwijd’ en ‘Nuldernauw’. 
Een moderne interpretatie onderscheidt in de dorpsnaam de twee woorden "zee" en "wold" (zee/blauw/water en groen/bossen/natuur). De kleuren komen samen met de kleur geel (graan) terug in de vlag van Zeewolde.
Een inwoner van Zeewolde wordt Zeewoldenaar genoemd, voor vrouwen worden de termen Zeewoldese en Zeewoldse gebruikt. Als bijvoeglijk naamwoord wordt naast Zeewolds ook Zeewolder gebezigd.
Moderne geschiedenis.
De polder bestaat sinds 1968, het jaar waarin Zuidelijk Flevoland is drooggelegd. In eerste instantie was het nieuwe dorp Zeewolde gepland tussen Dronten en Lelystad. Later is besloten om het dorp te bouwen op de locatie waar het nu is. Eind jaren '70 vestigden zich de eerste agrariërs en ondernemers in de polder, en kwam er een multifunctioneel gebouw: De Trekker. Dat gedeelte van Zeewolde is hernoemd in 'Bedrijventerrein Trekkersveld'.
In 1981 startte de eerste basisschool, genaamd 't Wold, aan de Dasselaarweg, tussen het riet en tegenover een bos, naast het gemeentehuis, de bibliotheek en het politiekantoor. Er was een weg naar de haven. Van een dorp was nog geen sprake. Wel begonnen de eerste activiteiten, zoals het opspuiten van zand.
In 1983 werd begonnen met de eerste gebouwen en woningen van het dorp Zeewolde en in 1984 vestigden de eerste Zeewoldenaren zich. Zeewolde is ontstaan uit een deel van Lelystad en het "OL ZIJP". De gemeente Zeewolde werd bij wet ingesteld op 1 januari 1984.
De gemeente Zeewolde had oorspronkelijk als doel het dorp, hoewel ruim van opzet, klein te houden. Bij een vooraf door de gemeente vastgesteld aantal inwoners zou de huisvesting stoppen. Dit oorspronkelijke aantal (5.000) is ruimschoots overschreden. Desondanks heeft Zeewolde zijn dorpse karakter weten te behouden. Dit is met name terug te zien in de jongste wijk, de Polderwijk. Ook deze wijk is ruim opgezet, met oog voor natuur. Een bijkomend effect van het gestegen inwonersaantal is dat er meerdere grote(re) winkelketens zijn gevestigd in Zeewolde. Niettemin behoort Zeewolde tot de dunstbevolkte gemeenten van Nederland.
Politiek.
College.
In de periode 2022-2026 bestaat het college uit de partijen Leefbaar Zeewolde en ChristenUnie.
Economische activiteiten.
De eerste inwoners van de gemeente waren vooral veehouders en akkerbouwers. Door de sterke bevolkingsgroei van Zeewolde nadien zijn agrariërs relatief een steeds kleinere groep geworden. In economische zin is er eenzelfde trend. Aanvankelijk voerden voornamelijk de agrarische en aanverwante bedrijven de boventoon. Inmiddels vormt het niet-agrarische midden- en kleinbedrijf de grootste groep. Op de bedrijventerreinen Trekkersveld, Schepenveld, Gildenveld, Krachtenveld, Planetenveld en Horsterparc (voorheen Paardenveld) zijn diverse takken van bedrijven actief. Transport en logistiek nemen veel grondoppervlakte in beslag van Trekkersveld (het oudste industrieterrein, sinds de jaren zeventig), maar numeriek voeren ze niet de boventoon. De mechanisatiebedrijven en (agrarische) handelsbedrijven blijven in dat opzicht de hoofdmoot. Trekkersveld kent ook een aantal fabrikanten, waarvan de Pottertjes en Gouda's Glorie bekende merknamen zijn. Op de andere industrieterreinen is meer diversiteit.
Waar op Trekkersveld met name de uitgestrekte bedrijven gevestigd zijn, zijn het op de andere bedrijventerreinen de kantoorbedrijven, waaronder een aantal (inter-)nationaal bekende namen in de dienstensector.
Demografie.
Op 1 januari telde de gemeente Zeewolde inwoners. In 1995 telde de gemeente Zeewolde nog 12.923 inwoners.
In 1988 had Zeewolde het hoogste geboortecijfer in heel Nederland, zo'n 31.3 geboorten per duizend inwoners. Het vruchtbaarheidscijfer was in dat jaar 2.57 kinderen per vrouw. Het jaar 2016 telde ongeveer 9.7 geboorten per duizend inwoners. In dezelfde periode bedroeg het vruchtbaarheidscijfer 1.74 kinderen per vrouw. De afgelopen jaren is het geboortecijfer flink gedaald. Het ligt inmiddels onder het landelijke gemiddelde.
Het gemiddeld inkomen ligt in Zeewolde met € 25.700 het hoogst van alle gemeenten in Flevoland. Ook de gemiddelde WOZ-waarde is met € 240.000 hoger dan in de andere Flevolandse gemeenten.
Naturisme.
Zeewolde herbergt een commercieel naturistenterrein met bijhorende camping Flevo-Natuur. Als naaktstrand is er het Laakse Strand. Tussen Flevo-Natuur en het Laakse strand kunnen in het Hulkesteinse Bos geregeld naaktlopers waargenomen worden.
Monumenten.
In de gemeente is er een rijksmonument en een oorlogsmonument, zie:

</doc>
<doc id="20853" url="https://nl.wikipedia.org/wiki?curid=20853" title="Manenrob">
Manenrob

De manenrob of Patagonische zeeleeuw ("Otaria flavescens", ook wel incorrect "Otaria byronia") is een oorrob.
Kenmerken.
De volwassen bul is een imponerende verschijning met zijn enorme met manen bezette nek. De jonge mannetjes missen deze manen nog. Volwassen mannetjes worden ongeveer 2,6 m lang en wegen ongeveer 300 kg. Volwassen vrouwtjes worden ongeveer 1,8–2 m lang en wegen maar 150 kg.
Leefwijze.
Aan de kust van het zuidelijk deel van Zuid-Amerika en op de Falklandeilanden leven ongeveer een miljoen manenrobben. Ze leven in grote kolonies met daarbinnen de haremgroepen. Elke harem wordt geleid door een volwassen bul (stier) en bestaat uit gemiddeld tien wijfjes. Vooral in de voortplantingstijd zijn de bullen erg agressief. Daarbuiten houden ze zich rustiger en zijn ze voorbeeldige vaders voor de jongen in hun harem.

</doc>
<doc id="20857" url="https://nl.wikipedia.org/wiki?curid=20857" title="Ype Schaaf">
Ype Schaaf

Ype Schaaf (Leeuwarden, 12 april 1930 – Utrecht, 16 augustus 2003) was een Nederlandse predikant en journalist van Friese afkomst.
Schaaf werd in 1959 zendingspredikant in Kameroen na een studie theologie aan de Rijksuniversiteit Groningen. Na zijn terugkeer in Nederland in 1968 trad hij in dienst van het Nederlands Bijbelgenootschap.
Tussen 1977 en 1990 vormde hij samen met Sytze Faber de hoofdredactie van het "Friesch Dagblad". Hij schreef verschillende boeken, waarvan een aantal in het Frans is vertaald.
Thema's waarmee hij zich heeft beziggehouden waren de christelijke zending, Afrika, Friesland en de Friese taal, evangelie en cultuur. Voor de NCRV-omroep verscheen hij soms op de televisie. Kort voor zijn plotselinge dood was hij nog begonnen aan een proefschrift.
Schaaf, die tweetaligheid als "in deagewoane saak" (een doodgewone zaak) beschouwde, preekte regelmatig in het Fries.

</doc>
<doc id="20861" url="https://nl.wikipedia.org/wiki?curid=20861" title="Jules Verne">
Jules Verne

Jules Verne (Nantes, 8 februari 1828 – Amiens, 24 maart 1905) was een Frans auteur van avontuurlijke reisbeschrijvingen met nieuwe technieken, naar vele delen van de aarde en naar onbekende gebieden zoals de diepzee, het binnenste van de aarde en de maan. Vaak wordt Verne gezien als de vader van de sciencefiction. Dit komt waarschijnlijk door het fantastische karakter van zijn verhalen, die echter meestal op toen bestaande kennis geïnspireerd waren. Verne ontkende zelf ronduit, dat hij een futuristisch profeet was en stelde dat het voorspellende karakter toeval was. Of zoals zijn uitgever Jules Hetzel het doel van zijn boeken omschreef: “Onderwijs dat amuseert, amusement dat onderwijst”.
Levensloop.
Jules Gabriel Verne werd geboren als oudste van de vijf kinderen van Pierre Verne, een Parijse advocaat uit een geslacht van juristen, en Sophie Allotte de la Fuÿe. Zijn geboortehuis stond aan een oude kade langs de Loire. Het gezin woonde in een van de betere buurten op het kunstmatige Île de Feydeau, in Nantes. Vader zag graag zijn zoon hem opvolgen, maar Jules' hart trok naar de zee. Zeeman was een veel voorkomend beroep aan moeders kant. Zijn broer Paul koos dit vak. Het verhaal dat Verne alleen in zijn verhalen gereisd zou hebben is onwaar. Zo maakte hij een treinreis naar Schotland en stak met het eerste grote stoom-zeilpassagiersschip, de "Great Eastern", de oceaan over voor een bezoek aan Noord-Amerika, onder andere de Niagarawatervallen. Toen hij veel geld verdiend had met zijn boeken kocht hij een luxejacht, de "Saint Michel III", met een bemanning van tien koppen, doorkruiste daarmee de Middellandse Zee en maakte reizen naar Engeland, Ierland, Nederland en Scandinavië.
In 1847 ging hij naar Parijs om rechten te gaan studeren. Hij trouwde in 1857 met Honorine de Viane, een weduwe die al twee dochters had. In 1861 kregen ze een zoon, Michel Jules Verne. Hoewel Verne zijn rechtenstudie had voltooid, wilde hij schrijver worden. Hij schreef komedies in verzen en proza, waarvan sommige werden opgevoerd. In Parijs maakte hij kennis met de bekende auteurs als Alexandre Dumas père en diens zoon, Alexandre fils, die hem schrijfadviezen gaven. Verne verdiende wat als secretaris van het "Théâtre Lyrique" en vulde zijn inkomen aan door op de effectenbeurs te gaan werken. In 1862 kwam hij in contact met uitgever Jules Hetzel. Deze had het plan een populair wetenschappelijk blad uit te geven. Verne had al korte verhalen gepubliceerd in het geïllustreerd gezinsblad met wetenswaardigheden, "Musée de Familles". Hetzels tijdschrift "Magasin d’Éducation et Récreation" zou de meeste van Vernes romans in afleveringen publiceren en diens reisbeschrijvingen daarna uitgeven in de nieuwe serie "Voyages Extraordinaires" (in het Nederlands "Wonderreizen"), waarvoor hij met Verne een contract afsloot van twee tot drie boeken per jaar. De eerst verschenen wetenschappelijke roman, zoals Verne zijn werk zelf noemde, was "Cinq semaines en ballon" ("Vijf weken in een luchtballon"). Die roman betekende in 1863 zijn doorbraak en werd in verschillende talen gepubliceerd. Verne was al blij, dat hij nu zijn ideaal en een vast inkomen bereikt had. Hij onderhandelde daardoor niet te scherp met de uitgever, die veel meer aan Vernes romans zou verdienen dan de auteur zelf.
De familie Verne vestigde zich in 1871 in Amiens. Verne werd een beroemd man. Maar thuis waren er zorgen. Zijn huwelijk was niet gelukkig en zijn moeilijke zoon Michel gaf hem veel kopzorgen. Door spanningen uit zijn beginperiode had hij last van zijn maag en aangezichtspijn. Op een avond vuurde een overspannen neef, die hij financieel steunde, laag gericht met een revolver op hem. De wond aan zijn linkerbeen genas onvoldoende. Hij moest daardoor met een stok lopen. Jules Verne zat vanaf 1888 zestien jaar in de gemeenteraad van Amiens voor de Republikeinse partij, waar hij zich inzette voor onderwijs en toneel. Zo liet hij het houten circusgebouw van de stad opnieuw in steen optrekken (Cirque Jules Verne).
Jules Verne overleed te Amiens op 77-jarige leeftijd, zijn graf is te vinden in Amiens. Het "Musée Jules Verne" is gevestigd in Nantes.
Werkwijze.
Verne had een Spartaanse werkwijze. Hij stond om vijf uur op en werkte daarna aan een boek. Tegen tien uur ging hij naar de beurs. In de middag was hij in een bibliotheek te vinden om zich te documenteren door boeken en tijdschriften, in Nantes in de Bibliothèque Nationale en te Amiens in de leeszaal van de Société Industrielle. Zo vormde hij een verzameling van 20.000 fichekaarten, waaraan hij voor zijn verhalen informatie ontleende. Hij bemoeide zich weinig met het gezin en ging helemaal op in zijn reiswerelden. Verne had een technische belangstelling, maar zijn liefde ging vooral uit naar de geografie. In "De kinderen van Kapitein Grant" is de geograaf Jacques Paganel de wat verstrooide maar alles wetende metgezel van het reisgezelschap, dat op zoek naar de verloren kapitein door Zuid-Amerika, Australië en Nieuw-Zeeland reist.
Wetenschap en de verhalen.
De belangstelling voor wetenschap en het geloof in technische vooruitgang was groot in de negentiende eeuw. Reisverslagen waren er in overvloed, ook van de eeuw daarvoor. Veel gelezen was bijvoorbeeld de "Voyage autour du monde" van schrijver, tekenaar, ontdekkingsreiziger, Jacques Arago.
"De reis om de wereld in 80 dagen" (1873) is Vernes succesvolste roman geweest, later ook door verfilmingen. Tijdens zijn leven waren een half miljoen exemplaren verkocht. Hij verscheen eerst als feuilleton in "Le temps". Het reisschema ontleende Verne aan een tijdschriftartikel en aan een boek over een wereldreis, kort daarvoor gepubliceerd door William Perry Fogg, die we als de ondernemende reiziger Phileas Fogg uit het verhaal kennen. Nog lucratiever dan de roem die hij hiermee bereikte waren de inkomsten uit het op het toneel brengen van het verhaal in een groots opgezet spektakelstuk met echte olifanten op het toneel, dat een enorm succes werd.
Frankrijk begon bekend te worden met het begrip onderzeeër. Op de Wereldtentoonstelling van 1867 in Parijs was een model te zien van "Le Plongeur" (de Duiker), waarop de tekenaar van "20.000 mijlen onder zee" zich baseerde. Het vaartuig werkte op samengeperste lucht en bleek zeer onpraktisch. De natuur van de diepzee kon worden bestudeerd in boeken en artikelen. Tijdens het schrijven ontdekte Verne in het dagblad "le Petit Journal" een vervolgverhaal over een reis met een kleine duikboot aangedreven door elektriciteit. Het was geschreven door een lid van de wetenschappelijke academie van Amiens, Vernes woonplaats. Dat Verne zijn fantasie niet altijd toetste aan de werkelijkheid blijkt uit de beschrijving van de onderzeeër "Nautilus". Op de illustraties oogt het vaartuig smal en gesloten, terwijl binnenin grote ruimtes blijken te bestaan voor een bibliotheek, een eetzaal, en een groot rond venster dat uitzicht biedt op de diepzee.
Wetenschappers, meestal eigenwijs en met humor beschreven, maken deel uit van de bemanningen en reisgezelschappen. Daartegenover staat de ingenieur, een allesweter, maar vaak een ondoorgrondelijk en vervaarlijk man. Zoals kapitein Nemo, bedenker en bestuurder van de "Nautilus" en Robur, schipper van het door elektriciteit voortgedreven luchtvaartuig de "Albatros". Dit gestroomlijnde zeppelinachtig luchtschip heeft rijen propellermasten op het bovendek, gevoed door een elektromotor. Een paar jaar voor het verschijnen van "Robur de Veroveraar" (1886) hadden twee Fransen, Charles Renard en Arthur Krebs een langwerpig luchtschip met een elektrische motor gebouwd.
Verschillende genres.
Niet in alle boeken is een geografische verkenning het onderwerp. Een bekend type roman is de zogenoemde Robinsonade. Volwassenen of jongens belanden op een eiland, waar ze proberen met de beschikbare middelen en hun kennis een bestaan op te bouwen, zoals Robinson Crusoe dat deed. Voorbeelden hiervan zijn "Het geheimzinnige eiland" en "Twee jaar vakantie". Dit laatste is een verhaal geschreven voor kinderen. Ook "Een kapitein van vijftien jaar", waarin de jonge held op een verdraaid kompas een avontuurlijke reis maakt, kan hiertoe worden gerekend. In andere verhalen van Verne spelen de gebeurtenissen zich af tegen de achtergrond van een historische gebeurtenis, een spookgeschiedenis of een liefdesverhaal.
Een roman met een politieke strekking is "Eldorado en het Monsterkanon van Staalstad" van 1879. Hierin worden de bewoners van een vreedzame nieuwe Franse stad geconfronteerd met de dreiging van een nieuwe Duitse stad, geheel gericht op staalproductie. Het enorme kanon, een voorganger van de "Dicke Bertha" uit de Eerste Wereldoorlog, is daarvan zowel het symbool als het open gevaar. De Frans-Duitse tegenstelling na de oorlog van 1870-1871 is duidelijk de achtergrond van dit verhaal. Een boek met een patriottische inslag en met een waarschuwing is "Uit liefde voor de vlag", ook bekend als "De gevaarlijke uitvinding van 1896". In het verhaal staat een nieuw enorm explosief mélinite centraal, uitgevonden door de Franse Eugène Turpin. Deze figureert hier als de gek geworden uitvinder Thomas Roch. Uitgever en schrijver werden door Turpin een proces aangedaan, dat zij bijgestaan door de bekende Franse jurist en staatsman Raymond Poincaré wonnen. Ook het werk "Parijs in de 20e eeuw" uit Vernes beginjaren bevat een scherpe kritiek op een te ver doorgevoerde technische samenleving. Het melodramatische en satirische verhaal was echter onevenwichtig. Uitgever Hetzel wenste dit manuscript daarom niet te publiceren, een beslissing waarmee Verne instemde. Pas in de jaren negentig van de vorige eeuw is de tekst terug gevonden en uitgegeven.
Toekomstvoorspeller.
Verne is vooral bekend als de schrijver die "de toekomst voorspelde". Hij beschreef in zijn boeken veel zaken die destijds als fantasie werden beschouwd, maar later in een indrukwekkend aantal gevallen werkelijkheid werden. Hij voorzag een reis naar de maan die iets meer dan 100 jaar later voor het eerst gerealiseerd werd tijdens het Apollo-programma. Maar er zijn ook essentiële verschillen tussen dit boek en de ruimtevaart aan te wijzen. Zo worden de maanreizigers van Jules Verne afgeschoten met behulp van een reusachtig kanon en niet gelanceerd met een raket. De maanreizigers landen ook niet op de maan, maar vliegen eromheen om vervolgens terug te keren, iets wat later ook in het Apollo-programma zou gebeuren met Apollo 8 (1968, gepland) en Apollo 13 (1970, ongepland, na een ontploffing aan boord).
Noemenswaardig is dat de plaats van lancering ook op Cape Canaveral was en de plaats waar Apollo 11 neerkwam op aarde maar enkele kilometers verschilde met de kogel uit het boek van Verne.
Verder voorzag hij onder andere de langeafstandsreizen in luchtballonnen en de tochten van onderzeeboten onder het poolijs.
Zijn gave om deze voorspellingen te doen berustte echter niet alleen op fantasie. Hij was zeer intelligent, was zeer goed op de hoogte van de technische ontwikkelingen van zijn tijd, deed degelijk onderzoek en paste wetenschappelijke logica toe.
Omdat het 19e-eeuwse boeken zijn, is de informatie soms achterhaald. Zo maakt een aantal mensen in "Hector Servadac" een reis op een komeet. Terwijl de komeet van de aarde weg beweegt, daalt de temperatuur niet verder dan -60 °C omdat Jules Verne veronderstelde (op basis van destijds beschikbare informatie, en ten onrechte) dat dat het absoluut nulpunt is. En in "Van de aarde naar de maan" voelen de reizigers steeds de zwaartekracht van de aarde, terwijl ze in werkelijkheid gewichtsloos zouden zijn geweest.
Analyse.
Veel van Vernes romans kunnen worden beschouwd als populairwetenschappelijke aardrijkskunde of natuurkunde verpakt in een spannend avontuur. De vaardigheden van ingenieur Cyrus Smith in "Het geheimzinnige eiland" hebben niet ten doel het leven van de kolonisten te redden, maar zijn een praktische les in natuur- en scheikunde. Professor Lidenbrock in "Naar het middelpunt der aarde" onderneemt geen expeditie om wetenschappelijk onderzoek te verrichten, maar om een populaire uiteenzetting van de geologie te geven. En de boosaardige ingenieur uit "Robur de veroveraar" gebruikt zijn helikopter niet om de president en de secretaris van de ballonvaardersclub te ontvoeren, maar om de lezer in te wijden in de aerodynamica.
De boeken bevatten ook een volwassen humor, zoals in "De reis om de wereld in 80 dagen" wanneer inspecteur Fix van de consul in Suez te horen krijgt:
“De paspoorten dienen immers nergens anders toe dan om een fatsoenlijk man in zijn bewegingen te hinderen en een schurk bij zijn vlucht behulpzaam te zijn!”
Esperanto.
Verne was geïnteresseerd in vele uiteenlopende onderwerpen, waaronder Esperanto. Het boek met als voorlopige titel "Voyage d´études" ("Studiereis") (ongepubliceerd tot 1993) bevat 50 bladzijden over Esperanto. Daar zegt een van zijn helden: “Esperanto is het zekerste en snelste voertuig naar beschaving.” En hij zei aan zijn volgelingen: “De sleutel tot een gemeenschappelijke taal, verloren in de Toren van Babel, kan worden gevonden in het gebruik van het Esperanto.” Het boek - waaruit elke herinnering aan het Esperanto is verdwenen - zou worden voltooid door zijn zoon. Het kreeg als titel "L'étonnante aventure de la mission Barsac" (1920).
Waardering.
De ontvangst van zijn verhalen door publiek en medeauteurs was enthousiast. Maar bij de literatoren verloor Verne langzaam aan achting door het grote commercieel succes van zijn werk. Hij werd niet toegelaten tot de "Académie française", wat hij als een grote teleurstelling onderging. In de twintigste eeuw nam de waardering in zijn geboorteland echter sterk toe onder avant-garde schrijvers en critici. Zijn boek "Reis naar het middelpunt der aarde" werd op een leeslijst voor een wetenschappelijke opleiding geplaatst. In Engeland was de acceptatie aanvankelijk trager. Daar werd hij meer als een schrijver van jongensboeken gezien, wat mede te wijten was aan de onhandige vertalingen. De belangstelling voor het ontdekkingswerk van Verne is nog altijd duidelijk aanwezig, gezien de nieuwe uitgaven en de bestaande, Jules Verne-genootschappen, onder meer in Nederland.

</doc>
<doc id="20862" url="https://nl.wikipedia.org/wiki?curid=20862" title="Rattachisme">
Rattachisme

Rattachisme is een institutionele voorkeur om Wallonië, het Franstalige deel van België, al dan niet inclusief Brussel, of zelfs heel België (zeldzamer) "opnieuw" aan te sluiten bij Frankrijk. Het is een stroming binnen de Waalse Beweging.
Naamgeving.
De naam van de ideologie rattachisme is afgeleid van het Franse woord "rattacher" ("opnieuw aanhechten"), zelf een afleiding van "attacher" ("aanhechten").
Geschiedenis.
Sinds 1795 hoorden de Zuidelijke Nederlanden bij Frankrijk en kwamen de inwoners in aanraking met de Franse taal en cultuur. Echter was Frankrijk na de Russische veldtocht en de Slag bij Leipzig zo verzwakt dat de geallieerden de Franse legers verspreid in heel Europa terug wisten te drijven en uiteindelijk ook de Zuidelijke Nederlanden te bezetten. Deze kwamen in het bezit van Willem I der Nederlanden.
Toen Napoleon later van Elba ontsnapte en zijn leger heropbouwde, sloten de Europese landen opnieuw een verbond en zonden hun legers naar Frankrijk. Napoleon marcheerde de Zuidelijke Nederlanden weer binnen, maar werd in de Slag bij Waterloo verslagen, zodat deze gebieden definitief tot het Verenigd Koninkrijk der Nederlanden behoorden.
De Belgische Omwenteling.
Sommige burgers in de Zuidelijke Nederlanden (met name Franstaligen) betreurden deze scheiding en wilden zich 'opnieuw aansluiten' bij Frankrijk.
De Belgische Revolutie van 1830 was, naast tal van andere motieven, ook geïnspireerd door het rattachisme. Vooral intellectuelen uit Luik verkozen een aanhechting bij Frankrijk, een aantal van leiders van de Belgische Revolutie waren rattachisten van Franse oorsprong. Door politieke omstandigheden (de Britten en Pruisen wilden absoluut geen versterking van Frankrijk en een deel van de Belgische burgerij zoals de Luiksgezinde Charles Rogier was evenmin pro-Frankrijk), was deze optie onmogelijk, en ontstond de Belgische staat. De meeste rattachistische opstandelingen aanvaardden de feiten. Alexandre Gendebien bleef trouw aan zijn idealen, maar raakte politiek snel geïsoleerd. Zijn afstammeling Paul-Henry Gendebien is nog steeds een verwoede rattachist.
Rattachisme na de omwenteling.
Volgens de Vlaamsgezinde mythologie, hield de Belgische regering er, vooral in de jaren na de Revolutie, een zeer pro-Franse politiek op na. Zo zou Charles Rogier in 1832 in een brief aan de minister van Justitie hebben laten weten dat België Franstalig moest worden gemaakt, ter voorbereiding van aansluiting bij Frankrijk: "'Les efforts de notre gouvernement doivent tendre à la déstruction de la langue flamande pour préparer la fusion de la Belgique avec notre grande patrie la France".' Nader onderzoek, onder andere door de Vlaamsgezinde Gentenaar Leonard Willems, hebben aangetoond dat deze uitspraken apocrief zijn.
Het rattachisme werd een stroming binnen de Waalse Beweging. In 1945 werd er een Waals congres gehouden in Luik, waarbij 46 % van de afgevaardigden koos voor aansluiting bij Frankrijk.
Deze tijd.
Het electoraal succes van rattachistische partijen is klein, maar het is licht stijgend: bij de federale verkiezingen van 2003 haalde het Rassemblement Wallonie-France 25.416 stemmen (0,39%), 26.240 (0,39%) in 2007 en 35.743 stemmen in 2010 (0,55%). De lijst F.R.A.N.C.E. behaalde in 2003 5.668 stemmen (0,09%).
Er is weinig gekend over de aanhang van het rattachisme bij de andere partijen. Af en toe doet een Waalse politicus een rattachistische uitspraak, zoals Claude Eerdekens (PS) of Yvan Ylieff (PS), maar deze worden niet door iedereen ernstig genomen en ze worden nadien uitgelegd als een onderdeel van het communautaire steekspel. Toch wordt het rattachisme als een serieuze optie beschouwd voor velen als België zou ophouden te bestaan. Een opinieonderzoek uit 2008 liet uitschijnen dat 49% van de Walen voor een aansluiting bij Frankrijk is als België ophoudt te bestaan, 60% van de Fransen zou voorstander zijn. Volgens een onderzoek gepubliceerd in juni 2010 was toen zelfs twee derde van de Fransen voor aanhechting.
Discussie rond de term rattachisme.
Er is veel discussie over de "R" van rattachisme. Sommigen beweren dat die misplaatst is omdat Frankrijk en Wallonië slechts een twintigtal jaar samen waren, ten tijde van de Franse Revolutie. Voorheen behoorde Wallonië altijd tot de (Spaanse/Oostenrijkse) Nederlanden en daarvoor tot het Heilige Roomse Rijk. Deze bevinding mag dan correct zijn, attachisme is als term niet aanvaard.

</doc>
<doc id="20863" url="https://nl.wikipedia.org/wiki?curid=20863" title="Jules de Corte">
Jules de Corte

Julius (Jules) de Corte (Deurne, 29 maart 1924 – Eindhoven, 16 februari 1996) was een Nederlandse liedschrijver, componist, pianist en zanger. De Corte werd als zanger-dichter-pianist in Nederland en België bekend met liedjes als "De vogels", "Ik zou wel eens willen weten", "Hallo Koning Onbenul" en "Als je overmorgen oud bent".
Biografie.
De Corte werd geboren in Deurne als zesde kind in een gezin met socialistische idealen. Hij stamde uit een familie van Belgische immigranten (uit Ruddervoorde); in de familie De Corte komt de naam "Jules" nog altijd veel voor. Op eenjarige leeftijd werd hij door een medische fout blind. Hij bleek bij orgel- en pianolessen op het blindeninstituut in Grave zoveel aanleg te hebben voor muziek, dat hij in staat was daarvan zijn beroep te maken. Hij schreef meer dan 3000 liedjes voor onder meer de KRO-radio; hij was vanaf 1946 regelmatig te horen voor die omroep, onder andere in het programma "Negen heit de klok". Hij werd in 1953 bekend door het zingen van het actielied in "Beurzen open, dijken dicht", de inzamelingsactie na de watersnood.
Hij trad gedurende vele jaren met zijn recitalprogramma op in alle mogelijke theaters. Jules de Corte was daarnaast op zondag kerkorganist. Hij begeleidde in Helenaveen de Nederlands-Hervormde gemeente in de gemeentezang op een Ruijf-harmonium dat in het Harmonium Museum Nederland in Barger-Compascuum stond.
Hij was tweemaal gehuwd; uit zijn eerste huwelijk (1954-76) met Mien Verhoeven (1929-2006) werden zijn zes kinderen geboren. Zijn tweede echtgenote, Thea de Corte-Dekker (1945), heeft een aantal jaren na het overlijden van De Corte een luistermuseum in diens woonplaats Helenaveen nagestreefd, dat er uiteindelijk niet is gekomen. Zij beheert thans de nalatenschap waaruit af en toe niet eerder uitgebrachte opnamen op cd of dvd worden gepubliceerd. 
De Corte werd bekroond met de Visser Neerlandia-prijs, de Louis Davids-prijs, een Gouden Harp en een Edison. Hij was lid van de Maatschappij der Nederlandse Letterkunde. Internationaal werd het werk van De Corte onder meer vertolkt door Bruce Low en Rudi Carrell (Duits), Alice Babs (Zweeds), Philippe Elan (Frans), Jannie du Toit en Coenie de Villiers (Afrikaans) en James Last (instrumentaal). Hij wordt (net als Ernst van Altena) genoemd als bedenker van de term "luisterliedje", de Nederlandse vertaling van het woord chanson.
De Corte overleed op 71-jarige leeftijd in een ziekenhuis ten gevolge van hartproblemen en is begraven op begraafplaats Molenstraat 72 te Helmond.
Op 11 maart 2008 werd De Corte postuum onderscheiden met de Oeuvreprijs van de gemeente Helmond. Hij bracht een deel van zijn jeugd in die plaats door, en in de jaren zeventig woonde hij opnieuw enkele jaren in Helmond. Ter gelegenheid van die bekroning werd op 21 oktober 2008 op de hoek van de Zuid-Koninginnewal en de Lambertushof door wethouder Cees Bethlehem en schrijver Cees van der Pluijm een plaquette onthuld met de tekst van het lied "De Woorden".
In 2005 verschenen de verzamelde liedteksten van De Corte in de Pluche-reeks onder de titel "Ik zou weleens willen weten".
Begin 2012 produceerden de Nijmeegse theatermakers Guus de Klein en Cees van der Pluijm een muziektheatervoorstelling met bekende en onbekende liedjes van De Corte, getiteld "Wij Nederlanders". Tevens werd de bladmuziek van 52 liedjes van De Corte uitgegeven onder de titel "Wie in Nederland wil zingen". Er verscheen een dubbel-cd met liedjes van De Corte, afkomstig uit de radio-archieven, getiteld "Ons Nederlandje".

</doc>
<doc id="20864" url="https://nl.wikipedia.org/wiki?curid=20864" title="Jules de Korte">
Jules de Korte



</doc>
<doc id="20865" url="https://nl.wikipedia.org/wiki?curid=20865" title="Kolibrie">
Kolibrie



</doc>
<doc id="20868" url="https://nl.wikipedia.org/wiki?curid=20868" title="Michael Ende">
Michael Ende

Michael Ende (Garmisch-Partenkirchen, 12 november 1929 – Filderstadt-Bonlanden, 28 augustus 1995) was een Duits schrijver.
Hij was de enige zoon van Edgar Ende, een surrealistische schilder die later door de nazi's werd verboden om te schilderen. Op zijn zesde verhuisde hij naar München, waar hij het gymnasium volgde. Tegen het einde van de Tweede Wereldoorlog dook hij onder om aan de dienstplicht te ontsnappen. Na de oorlog voltooide hij zijn opleiding en ging studeren aan de kleinkunstacademie. Via baantjes als acteur en radiopresentator werd Michael Ende uiteindelijk auteur. Hij schreef proza, toneelstukken, liedjes, filmscripts en kritieken. Sommige werken van Ende dragen het stempel van zijn antroposofisch wereldbeeld, zoals "De Toverdrank" en "Momo en de tijdspaarders".
Hij begon met het schrijven van kinderboeken door toedoen van een vriend, die hem vroeg de tekst te schrijven bij een boek dat deze illustreerde. Zo kwam het eerste kinderboek van Michael Ende tot stand: "Jim Knoop en Lucas de machinist" (1960).
In 1971 verhuisde Ende met zijn vrouw naar Italië en keerde pas in 1985, na haar dood, terug. In 1989 trouwde hij met de Japanse vertaalster van "Het oneindige verhaal". Hij stierf zes jaar later aan maagkanker.

</doc>
<doc id="20870" url="https://nl.wikipedia.org/wiki?curid=20870" title="Stofuitdrukking">
Stofuitdrukking

Stofuitdrukking is een term uit de schilderkunst voor de manier waarop een kunstenaar de oppervlaktestructuur van een materiaal afbeeldt.
Vooral bij het schilderen van een traditioneel, realistisch stilleven is het virtuoos weergeven van de verschillende materialen de doelstelling van de schilder, naast een mooie compositie of het verbeelden van een bepaalde symboliek. Een dergelijk stilleven wordt dan ook vaak samengesteld om zo veel mogelijk verschillende oppervlakken te laten zien. Terugkerende onderdelen daarbij zijn vaak een glas, met zijn harde spiegelende oppervlak en vaak nog deels gevuld met wijn, een aantal voorwerpen van metaal, bijvoorbeeld een ietwat roestig mes, een tinnen kan, en zilveren of gouden voorwerpen. Voorts voedingsmiddelen met een verschillend oppervlak, zoals druiven, schaaldieren, brood of vruchten. Een meester van dit type schilderijen was Willem Claesz. Heda. In het hiernaast weergegeven schilderij zijn zelfs twee verschillende tafelkleden weergegeven.
Ook bij het schilderen van een portret kan de stofuitdrukking worden gebruikt om het realisme te versterken, waarbij een sterk contrast verkregen kan worden tussen de huid en verschillende onderdelen van de kleding en sieraden. Rembrandt heeft dit toegepast in bijvoorbeeld "Het Joodse Bruidje", en Jan van Eyck in "Portret van Giovanni Arnolfini en zijn vrouw". De schilders van de school der Vlaamse Primitieven waren uiterst bedreven in het zo realistisch mogelijk weergeven van de structuur van stoffen. Dit wordt verklaard doordat Vlaanderen in de 15e eeuw toonaangevend was in de productie van lakenstoffen.
Sommige hedendaagse kunstschilders vermijden juist een realistische stofuitdrukking, bijvoorbeeld Fernando Botero. Ook de kubisten vermeden in hun stillevens een natuurgetrouwe stofuitdrukking.

</doc>
<doc id="20872" url="https://nl.wikipedia.org/wiki?curid=20872" title="Nahum">
Nahum



</doc>
<doc id="20874" url="https://nl.wikipedia.org/wiki?curid=20874" title="Willem Claesz. Heda">
Willem Claesz. Heda

Willem Claeszoon Heda (1594 - circa 1680) was een kunstschilder uit de Gouden Eeuw die zich specialiseerde in het schilderen van stillevens. Samen met Pieter Claesz. behoorde hij tot de belangrijkste vertegenwoordigers van de Haarlemse School in dit genre.
Leven.
Heda werkte in Haarlem en was daar hoofdman van het Sint-Lucasgilde, maar verder is vrij weinig over het leven van Heda bekend. Een van de leerlingen van Heda was zijn zoon, Gerret Willemsz. Heda, mogelijk ook Pieter de Ring.
Werk.
Heda was een meester in het weergeven van de stofuitdrukking van de voorwerpen. Vaak hebben de stillevens van Heda een compositie in de vorm van een driehoek, waarbij de hoogste voorwerpen aan één zijde werden geplaatst. Heda gebruikte vrij weinig kleur in zijn werk, dat door sommigen monochroom wordt genoemd. De stillevens worden wel aangeduid met de term "banketjes" of "ontbijtjes". Heda gebruikte vaak dezelfde voorwerpen in zijn schilderijen. Van Heda zijn ongeveer 70 werken bekend.
In april 2022 werd bekend dat een stilleven, dat vader Willem en zoon Gerret Heda samen vervaardigd hadden, was ontdekt in New South Wales (Australië). Het olieverfschilderij was vermoedelijk in de 19e eeuw in Australië terechtgekomen. Pas bij een in 2021 gestart restauratieproject werd de authenticiteit vastgesteld doordat de Heda's minuscule handtekeningen op het doek hadden geplaatst.

</doc>
<doc id="20875" url="https://nl.wikipedia.org/wiki?curid=20875" title="Willem Claeszoon Heda">
Willem Claeszoon Heda



</doc>
<doc id="20876" url="https://nl.wikipedia.org/wiki?curid=20876" title="Dogville">
Dogville

Dogville is een film uit 2003 van de Deense regisseur Lars von Trier. De verteller (John Hurt) vertelt het verhaal van het dorpje Dogville, gelegen in de Rocky Mountains (jaren 30 van de 20e eeuw) in Amerika in een Proloog en 9 hoofdstukken. De film is het eerste deel van de "USA: Land of Opportunities"-trilogie en wordt opgevolgd door Manderlay (2005) en het nog te verschijnen Washington (uitgesteld).
Dogville opende met gepolariseerde kritieken van critici. Sommigen vonden het pretentieus of ergerlijk; anderen zagen het als een meesterwerk, en sinds de eerste release is het in aanzien gegroeid. De film werd later opgenomen in de 2016 poll van de beste films sinds 2000, uitgevoerd door BBC. Sindsdien hebben filmmakers zoals Quentin Tarantino en Denis Villeneuve de film geprezen.
Verhaal.
Op een dag komt de verwarde jonge vrouw Grace (Nicole Kidman) aan in Dogville. Zij is op de vlucht voor gangsters, en op initiatief van de jonge dorpsfilosoof Tom Edison (Paul Bettany) besluiten de nukkige dorpsbewoners haar toch onderdak te bieden, onder voorwaarde dat ze vertrekt als iemand van hen na 2 weken tégen Grace is. Grace mag uiteindelijk na veel moeite blijven en kan het goed vinden met de dorpsbewoners. Naarmate de tijd vordert beginnen de bewoners echter steeds meer te eisen voor hun gastvrijheid en gebeuren er vervelende dingen met Grace. Ze ruiken het geld dat op haar hoofd staat en hebben het ideale chantagemiddel gevonden voor de onschuldige Grace. Maar is ze echt wel zo braaf en onschuldig?
Set.
Naast enkele, maar niet alle, karakteristieke Dogma-regels, wordt de film ook gekenmerkt door het ontbreken van gebouwen. De hele film speelt zich af in Dogville dat wordt uitgebeeld door een platte set waarbij de huizen worden aangegeven door witte lijnen op de grond. Tevens zijn de namen van de bewoners op de grond geschreven. Tijdens de scènes ziet men in de achtergrond dan ook de andere dorpsbewoners in hun 'huizen' rustig hun bezigheden hebben. Von Trier maakt echter slechts enkele keren specifiek gebruik van de 'doorzichtigheid' van het dorp. Bijvoorbeeld tijdens een verkrachtingsscène zoomt de camera uit en zien we op de voorgrond dorpsgenoten die nietsvermoedend hun ding doen. Dogville is opgezet in een grote fabriekshal en daarbuiten is niet gefilmd.

</doc>
<doc id="20877" url="https://nl.wikipedia.org/wiki?curid=20877" title="Dogma">
Dogma



</doc>
<doc id="20879" url="https://nl.wikipedia.org/wiki?curid=20879" title="Dogme 95">
Dogme 95



</doc>
<doc id="20880" url="https://nl.wikipedia.org/wiki?curid=20880" title="Perspectief (doorverwijspagina)">
Perspectief (doorverwijspagina)



</doc>
<doc id="20881" url="https://nl.wikipedia.org/wiki?curid=20881" title="Formule 1 in 2000">
Formule 1 in 2000

Het Formule 1-seizoen 2000 was het 51ste "FIA Formula One World Championship" seizoen. Het begon op 12 maart en eindigde op 22 oktober na zeventien races. Het seizoen werd overschaduwd door een crash tijdens de GP van Italië waarbij de marshal Paolo Ghislimberti om het leven kwam.
Michael Schumacher wordt voor de 3e keer wereldkampioen.
Jaguar Racing nam Stewart Grand Prix over.
Alle teams reden dit jaar met banden geleverd door Bridgestone.
Ingeschreven teams en coureurs.
De volgende teams en coureurs namen deel aan het 'FIA Wereldkampioenschap F1' 2000. Alle teams reden met banden geleverd door Bridgestone.
Resultaten en klassement.
Puntentelling.
Punten worden toegekend aan de top zes geklasseerde coureurs. 
Klassement bij de coureurs.
Opmerking:&lt;br&gt;
† — Coureur is niet gefinisht in de GP, maar heeft wel 90% van de race-afstand afgelegd, waardoor hij als geklasseerd genoteerd staat.
Klassement bij de constructeurs.
Opmerkingen:&lt;br&gt;
† — Coureur is niet gefinisht in de GP, maar heeft wel 90% van de race-afstand afgelegd, waardoor hij als geklasseerd genoteerd staat.&lt;br&gt;

</doc>
<doc id="20882" url="https://nl.wikipedia.org/wiki?curid=20882" title="Mao Zedong">
Mao Zedong

Mao Zedong () (Shaoshan, 26 december 1893 – Peking, 9 september 1976) was een Chinese rebellenleider, dictator, partijleider en grondlegger van de Volksrepubliek China waarvan hij de eerste leider was. Mao vormde ruim 26 jaar het gezicht van de Volksrepubliek China.
Mao Zedong (of zoals in de toentertijd in Nederland en Vlaanderen gebruikelijke transliteratie: Mao Tse-tung of Mao Tse-toeng) was de leider van de Communistische Partij van China (CCP) vanaf 1935.
Mao ontwikkelde zich gestaag van een idealistische jongeman in de jaren 1920 die verbitterd was over de technologische, industriële achterstand en recente historie van het land, tot een machtswellusteling en radicale rode ideoloog in de jaren 1960.
Mao leidde het land van 1949 tot en met 1976 op totalitaire wijze, met geweld en terreur als middelen om zijn politieke doelen te verwezenlijken. Door Mao geleide politieke campagnes, zoals de Grote Sprong Voorwaarts en Culturele Revolutie, worden gezien als oorzaak van naar schatting 40 tot 70 miljoen doden. Verhongeringen tijdens de Grote Sprong Voorwaarts, massale zelfmoorden als gevolg van de Drie-anti- en Vijf-anti-terreurcampagnes, massa-executies van grootgrondbezitters, een sociale klasse waaraan hij al jaren voor de zeer massale executie-campagne een doodshekel had (hij had in zijn jeugd gezien hoe ondervoede en landloze boeren ten onder gingen aan buitensporige pacht) en met als gevolg dat hij in de jaren 1950 het bevel gaf alle grootgrondbezitters uit elke hoek en elk gaatje van het land op te sporen en te doden Politieke vervolging tijdens zowel de Anti-Rechtse Campagne als de "strijdbijeenkomsten" waren het gevolg van zijn beleid. Ook de historische cultuur en de gemeenschap van China zijn door zijn beleid radicaal veranderd, en relikwieën en religieuze plaatsen zijn door zijn beleid vernield in een poging 'het bewustzijn van de natie' te 'moderniseren'.
Gedurende de jaren dat Mao de macht in China in handen had, zijn er ook positieve veranderingen bereikt. Dit omvat onder meer de verbetering van de toegang tot gezondheidszorg en een drastische verhoging van de levensverwachting. Daarbij verdubbelde in die tijd de bevolking van China bijna van ongeveer 550 miljoen tot meer dan 900 miljoen Maoïsten benadrukken zijn rol als theoreticus, staatsman, dichter en visionair.
Na zijn dood maakte China een economische en politieke transitie door onder Deng Xiaoping: van een geplande economie naar een gemengde economie en van totalitarisme naar autoritarisme.
Jeugd en achtergrond.
Mao Zedong was de zoon van een welvarende middelgrote boer uit het plaatsje Shaoshan in de provincie Hunan. Zijn familie woonde al 500 jaar in het dal van Shaoshan. Mao's strenge vader, Mao Yichang (1870-1920), was de rijkste boer van het dorp geworden door de handel in rijst, en de familie bewoonde een relatief ruim huis. Mao's moeder heette Wen Qimei (1867-1919).
Tijdens zijn jeugd sloot Mao zich aan bij het Revolutionaire Leger van de Kwomintang (een nationalistische beweging onder leiding van Sun Yat-sen). Na de revolutie van 1911, waardoor China een republiek werd onder respectievelijk Sun Yat-sen en Yuan Shikai, hervatte Mao zijn studie en sloot hij zich aan bij revolutionaire studieclubs. In 1918 vertrok Mao van Hunan naar Peking. Mao werd een sympathisant van de linkse 4 Mei-beweging in Peking. Hij trouwde met de dochter van professor Jang Tsjang-jin. Dankzij de bemiddeling van zijn schoonvader vond hij een baan als assistent op de universiteitsbibliotheek van de Universiteit van Peking. Als personeelslid nam Mao deel aan anarchistische en marxistische studie- en actiegroepen, en hoewel hij niet ingeschreven was als Beida-student woonde hij ook soms seminaries of lessen bij van intellectuelen zoals Chen Duxiu, Hu Shi en Qian Xuantong.
De Britse schrijver Philip Short portretteerde de jonge Mao als een opstandige knaap, die niet wist hoe hij uiting moest geven aan zijn onvrede. Als 17-jarige steunde hij het keizerrijk nog. Een jaar later zakte het oudste regime uit de wereldgeschiedenis in. Mao groeide op in de jaren van anarchie, burgeroorlog en volksopstanden. Krijgsheren legden de bevolking hun wil op. De voedingsbodem voor een revolutie werd rijp.
Politiek leven.
Communist.
Tussen 1920 en 1921 reisde Mao door China en maakte kennis met het dagelijks leven van de arme landarbeiders, de kleine boeren, handwerklieden en arbeiders. Terug in Peking (1921) begon Mao zich in te zetten voor de rechten van de proletariërs en boeren, met deze poging tot activisme had hij echter weinig succes. In juli 1921 woonde de 27-jarige Mao het eerste congres van de Communistische Partij van China (CCP) bij en liet zich inschrijven als lid. Zijn politieke talent werd opgemerkt door de vertegenwoordiger van de Comintern die de CCP adviseerde, de Nederlander Henk Sneevliet (in China beter bekend als Maring). In 1923 werd Mao in het Centraal Comité van de CCP gekozen, maar werd daar in 1924 als 'opportunist' bekritiseerd en eruit gezet. Door een hem goed gezinde Wang Jingwei (de opvolger van Sun Yat-sen) werd hij in 1925 teruggehaald, nadat hij in zijn omgeving (hij was teruggegaan naar zijn familiehuis in Shaoshan) een aantal plaatselijke partijafdelingen had opgericht.
De CCP werkte in de jaren 1920 nauw samen met de nationalistische Kwomintang van Sun Yat-sen. Er werd besloten dat CCP-leden lid konden worden van de Kwomintang, zonder dat de twee partijen zouden gaan fuseren. In 1925 was Mao een van de zeven CCP'ers die in het Centraal Uitvoerend Comité van de Kwomintang werden gekozen, omdat hij consequent een pro-sovjet standpunt innam. Van 1925 tot 1927 was Mao Zedong directeur van het Boerenopleidingsinstituut van de Kwomintang. De Sovjet-Unie had de nationalisten en de CCP opdracht gegeven aandacht aan de boerenstand te schenken. Ze mikten erop de Chinese boeren op basis van bezit in verschillende klassen onder te verdelen: de rode (goede) klassen voor de arbeiders, soldaten, arme boeren, martelaren van de revolutie, en functionarissen van de Communistische Partij, en de zwarte (slechte) klassen voor de pachtheren, rijke boeren, rechtse elementen, contrarevolutionairen en misdadigers. Ze probeerden de armere klasse op te zetten tegen de degenen die het beter hadden. Op 1 december 1925, terwijl hij voor de nationalisten werkte, publiceerde Mao voor de eerste maal een artikel over boeren in de eerste aflevering van het nationalistische tijdschrift "Chinese Boeren".
In 1927 maakte Mao een inspectiereis naar zijn geboorteprovincie Hunan. Hier schreef hij zijn beroemd geworden "Rapport over een onderzoek naar de boerenbeweging in Hunan." Dit rapport was een vroeg-maoïstisch werk.
Vanaf eind jaren 1920 ontwikkelde Mao diverse politieke theorieën (het maoïsme). De belangrijkste door Mao ontwikkelde theorie is die over het belang van de boeren in de revolutie. Hierin week Mao af van het traditionele marxisme en het marxisme-leninisme, die uitgaan van een arbeidersrevolutie. Mao ontwikkelde de theorie van de guerrillastrijd en werkte de theorie van de dictatuur van het proletariaat verder uit.
De Lange Mars, voorzitter van de CCP.
In 1927 kwam Kwomintangleider Chiang Kai-shek (vaak gespeld als "Tsjang Kai-Sjek") aan de macht. Chiang moest niets hebben van de communisten en verbrak het bondgenootschap met hen. Vanaf 1927 was er sprake van de Chinese Burgeroorlog tussen de nationalisten (Kwomintang) en de communisten.
Samen met Zhu De richtte Mao het "Chinese Rode Leger (Sovjet-Unie van Arbeiders en Boeren") op. Mao en zijn mannen kwamen in 1927 te Changsha in opstand, maar deze opstand mislukte. Mao trouwde daarna voor de derde keer, nadat zijn tweede vrouw tijdens de strijd tegen de nationalisten was overleden. Omdat de guerrilla tegen de nationalisten niet voorspoedig verliep, nam een groep van "28 bolsjewieken" de macht in de CCP over. Mao's positie in het Centraal Comité werd hierdoor ernstig verzwakt. In 1930 vestigden de communisten zich te Jiangxi, waar in 1931 de Sovjetrepubliek China werd uitgeroepen, met Mao als voorzitter en Ruijin als hoofdstad. Langzaam maar zeker wist Mao zijn macht te herwinnen. De Jiangxi Sovjet lag voortdurend onder vuur door de aanvallen van Chiang Kai-Sheks nationalistische leger. Het gebied werd volledig omsingeld. In oktober 1934 waagden de communisten een uitbraak. Onder leiding van Mao, Zhu De en Zhou Enlai trokken de communisten van het zuidoostelijk gelegen Jiangxi naar het noordwestelijke Shaanxi. Deze tocht, die de geschiedenis inging als de "Lange Mars", duurde meer dan een jaar. Deze uitbraak heeft een dubbele kant. Het nationalistische leger (de witten) regisseerde deze uitbraak. Chiang Kai-shek probeerde de roden in de provincie Sjensi te drijven, zodat zij een legitieme reden hadden dat gebied aan te mogen vallen. Dit mislukte echter. De Mars verliep onder erbarmelijke omstandigheden. Terwijl de hogere rangen gedragen werden, kropen de soldaten door de modder heen. De vrouw van Mao raakte zwanger. Zij moest de baby achterlaten. Men legde volgens de communisten ongeveer 10.000 kilometer af. Volgens twee Britse wandelaars die de tocht in 2003 na 384 dagen volbrachten, was de mars zo'n 6000 kilometer lang.
Onderweg werd in januari 1935 een belangrijke conferentie gehouden. Op deze conferentie werd Mao Zedong tot voorzitter van de CCP gekozen. Vanaf dat moment was hij de onbetwiste leider van de Chinese communistische beweging.
Eind 1935 bereikten de communisten Yan'an in de provincie Shaanxi, waar Mao zijn hoofdkwartier opzette. In de daarop volgende jaren gaf Mao gestalte aan zijn politieke en militaire ideeën. Hij bestudeerde het marxisme, schreef meerdere geschriften, waaronder "Strategische problemen van de Chinese revolutie, Over de praktijk, Over de tegenstellingen, Over de nieuwe democratie".
Hij liet Edgar Snow in 1936 een boek schrijven "Red Star over China" met een hoge propagandistische waarde, dat in de westerse wereld sympathie wekte voor Mao en de Chinese communistische zaak.
Samenwerking met de nationalisten.
Van 1937 tot 1945 was China in oorlog met Japan, dat grote stukken van Oost-China had bezet en een vazalstaat in Mantsjoerije had gesticht. In juli 1937 sloten Mao en Chiang Kai-shek een bondgenootschap om in een verenigd front gezamenlijk de Japanners te bestrijden. De nationalisten en communisten sloten een wapenstilstand.
Tijdens de Tweede Wereldoorlog legde Mao in de door de communisten gedomineerde gebieden de grondslag voor de bestuurspraktijken waarmee de CCP ten slotte heel China zou gaan besturen. In 1939 scheidde Mao en trouwde daarna met Jiang Qing. Zij zou later een grote machtspositie bereiken. In 1942 begon de eerste rectificatiecampagne. Partijleiders werden gedwongen verregaande zelfkritiek uit te oefenen. Later zouden er nog meer rectificatiecampagnes worden gevoerd.
In 1945 werd Mao op het 7e partijcongres van de CCP tot staatshoofd van het door de communisten beheerste Chinese gebied gekozen.
Voorzitter van de Volksrepubliek China.
Na de Japanse capitulatie in augustus 1945 viel het broze bondgenootschap tussen Chiangs nationalisten en Mao's communisten uiteen. Mao's positie was echter aanzienlijk versterkt, mede dankzij de Russische aanwezigheid in Mantsjoerije en Sinkiang, maar ook dankzij de propaganda die de communisten tijdens het bondgenootschap onder de boeren en arbeiders hadden verspreid. Ondanks de Amerikaanse bemiddeling duurde de burgeroorlog voort tot december 1949, toen de laatste restanten van Chiangs leger zich terugtrokken en naar Taiwan werden overgebracht.
Tijdens de laatste maanden van de burgeroorlog vestigde Mao zich even buiten Peking (in Xiangshan). Tot oktober 1949 werd China bestuurd door een militaire regering geleid door Mao. Op 1 oktober 1949 proclameerde Mao vanaf de Poort van de Hemelse Vrede (Tiananmen) de Volksrepubliek China en werd er een voorlopige grondwet aangenomen. Mao Zedong werd tot voorzitter van de centrale regering gekozen, dat wil zeggen tot staatshoofd. Mao verenigde het voorzitterschap van de republiek en het voorzitterschap van de CCP in zijn persoon en vestigde zich in Zhongnanhai, een ommuurd traditioneel complex in Peking.
De nieuwe regering werd volledig geleid door de CCP, en in het bijzonder door het Permanente Comité van het Politbureau, het dagelijks bestuur van de communistische partij. China werd in naam geen eenpartijstaat; in het Volkscongres voor Politieke Adviezen werden 8 "democratische" partijen opgenomen, met een adviserende functie.
Vrijwel direct na zijn aantreden als voorzitter van de republiek vertrok Mao naar Moskou voor besprekingen met de toenmalige Sovjetleider Jozef Stalin. Mao en Stalin kwamen overeen dat de laatste zijn troepen uit het noordoostelijke Mantsjoerije en het noordwestelijke Sinkiang zou terugtrekken. Mao was erg wantrouwig, omdat de Sovjet-Unie de CCP tijdens de burgeroorlog niet had gesteund. Hij verdacht Stalin ervan dat hij liever zag dat slechts de helft van China communistisch werd, omdat een ongedeeld China te groot was om als Sovjet-satelliet te kunnen fungeren. Verder zou Mao in ruil voor de terugtrekking de onafhankelijkheid van Mongolië erkennen.
In januari 1950 keerde Mao naar China terug. De regering pakte de omvorming van China tot een communistische staat behoedzaam aan. In de voorlopige grondwet werd China ook niet specifiek omschreven als een socialistische staat, maar meer als een socialistische staat in wording.
In 1954 nam China een nieuwe grondwet aan. Mao werd opnieuw voorzitter van de Volksrepubliek. De nieuwe grondwet omschreef China als een socialistische volksrepubliek en het gematigde beleid werd overboord gezet. In 1956-1957 was er nog korte tijd de mogelijkheid openlijk discussie te voeren omtrent het beleid en over de richting die de Volksrepubliek op moest gaan tijdens de "Honderd-bloemencampagne", hoewel hier halverwege 1957 plotseling een hardhandig einde aan kwam en vele kritische intellectuelen met dwangarbeid bestraft werden.
Mao's bewind.
De Grote Sprong Voorwaarts.
In de jaren 1950 werden de Campagne voor de onderdrukking van contrarevolutionairen en de Campagne tegen rechtse elementen gestart. Rechtse elementen waren de bureaucratie (in de ogen van Mao vertraagden zij het revolutionaire beleid), bepaalde elementen in het leger, en een deel van de partijleiding. In 1958 begon de "Grote Sprong Voorwaarts". De Grote Sprong Voorwaarts was typisch maoïstisch te noemen, omdat Mao via enkele "grote sprongen" China wilde omvormen tot een moderne, zelfvoorzienende en gecollectiviseerde natie en daarmee met één sprong China tot supermacht maken. Onafhankelijke boerenbedrijven werden afgeschaft en samengevoegd tot "volkscommunes". Op de achtererven van de boerderijen werden staaloventjes opgericht. In die oventjes moesten de boeren uit ijzererts ijzer ("staal") halen. Via dit simpele - en qua investeringen goedkope - beleid wilde Mao China omvormen tot de grootste staalproducent ter wereld. Een groot probleem was het gebrek aan ijzererts. Om toch de productiedoelen te halen werden ook metalen producten als bestek, pannen en fietsen gebruikt om gesmolten te worden en op die manier "staal" te winnen. De producten van deze ovens waren van slechte kwaliteit. Dit beleid leidde tot grote hongersnoden, omdat de investeringen in de bewapeningsindustrie ten behoeve van Mao's supermachtsprogramma aan de Sovjet-Unie en het Oostblok betaald moest worden met het enige dat China kon leveren: voedsel dat massaal opgeëist werd bij de boeren, en de bevolking daarmee op een tekortkomend rantsoen gezet werd (vooral aan calorieën en eiwitten was gebrek). Daarnaast was een probleem dat de mankracht die werd ingezet voor de staalproductie, onttrokken werd aan de landbouw, waardoor voedsel in delen van het land niet kon worden geoogst.
De Grote Sprong, maar vooral de gevolgen ervan voor de bevolking, riep kritiek op binnen de CCP. In 1959 trad Mao daarom af als voorzitter van de volksrepubliek en werd in die functie opgevolgd door Liu Shaoqi. Mao's positie was nu verzwakt, maar hij bleef voorzitter van de CCP. Ook werd minister van Defensie Peng Dehuai, die openlijk kritiek op Mao had geuit, uit zijn functie gezet en opgevolgd door Lin Biao, een trouwe volgeling van Mao (naar de buitenwereld toe, althans).
Staalovens.
Het produceren van staal was in 1958 de eerste campagne als onderdeel van de Grote Sprong Voorwaarts. Mao gelastte dat iedere commune, fabriek, school, ziekenhuis en overheidsinstelling een eigen hoogoven moest bouwen om staal te produceren. De wens van Mao was om de staalproductie van Groot-Brittannië te overschrijden. Omdat de hoogovens boven een minimumtemperatuur moesten blijven was dit een zeer tijdrovende werkzaamheid, waardoor het eigenlijke werk nauwelijks meer gedaan werd. Tegelijk was het geproduceerde staal van dermate slechte kwaliteit dat er weinig mee gedaan kon worden. Doordat ook de boeren verplicht werden staal te maken in plaats van hun velden te bewerken, was dit een van de oorzaken van de hongersnood, die duurde van 1959 tot 1961.
De Grote Mussencampagne.
De Grote Mussencampagne (Vereenvoudigd Chinees: ) was een campagne ondernomen als onderdeel van de Grote Sprong Voorwaarts. Er moesten met deze sprong voorwaarts vier 'plagen' worden uitgeroeid: ratten, vliegen, muggen en mussen. Mussen werden aan de lijst toegevoegd omdat ze graszaden eten en daarom de landbouw zouden verstoren. Er werd besloten dat alle boeren in China pannen en potten moesten gebruiken om lawaai te maken om de mussen in angst te doen wegvliegen. Ze zouden te bang zijn om te landen en uiteindelijk uit de lucht vallen van uitputting. Plichtsgetrouw of uit angst volgden veel Chinezen dit bevel op, waardoor de mus bijna werd uitgeroeid.
Zonder de mussen was de oogst beter dan het jaar daarvoor, maar Mao had een belangrijk feit over het hoofd gezien. Zonder de mussen werden sprinkhanen niet meer opgegeten, en het jaar dat volgde werd het Chinese platteland getroffen door sprinkhanenplagen met hongersnood als gevolg. Tussen 1959 en 1961 stierven 45 miljoen Chinezen de hongerdood als gevolg van de Grote Mussencampagne en de collectivisatie van het boerenleven en de leveringen van voedsel aan de Sovjet-Unie. Volgens recenter onderzoek van de Chinese journalist Yang Jisheng stierven er tussen 1958-1962 36 miljoen mensen de hongerdood.
De Culturele Revolutie.
Mao Zedong reisde in zijn luxueuze trein door China en logeerde als gast bij lokale partijsecretarissen. Hij sprak met het volk en hoorde hun klachten aan. Mao, die sterk geloofde in zijn "missie", besloot dat hij de macht moest terugwinnen en de oude partijleiding (met name Liu Shaoqi die hem eerder beentje gelicht had), van de troon moest stoten. In april 1966 werd het 'Dood aan de Cultuur'-manifest van Mao's vrouw Jiang Qing openbaar gemaakt in opdracht van Mao. Dit anticulturele manifest heeft de naam gegeven aan deze campagne. Mao richtte eind mei 1966 een kantoor op ten behoeve van de "Grote Zuivering": "De Kleine Groep voor de Culturele Revolutie". Een van Mao's naaste medewerkers, maarschalk Lin Biao, lid van "De Kleine Groep", publiceerde in 1966 het boekje "Citaten van voorzitter Mao". Dit boekje, dat korte uitspraken van Mao bevat en gerangschikt is in hoofdstukken, zou de geschiedenis ingaan als het Rode Boekje. Linkse studenten begonnen het "Rode Boekje" als een heilig geschrift te beschouwen en beschouwden het als hun ultieme politieke inspiratiebron. Jongeren richtten Rode Gardes op en eigen tribunalen om "contrarevolutionaire elementen" te berechten, dit ook deels uit verveling, daar Mao alle vormen van ontspanning had verboden. Alle tijd moest aan de revolutie gewijd worden. Mao werd de "Grote Roerganger" van de Culturele Revolutie en wist meer macht naar zich toe te trekken. Al gauw werden voorzitter Liu Shaoqi, Deng Xiaoping, Hua Guofeng en anderen tot "volksvijanden" en "contrarevolutionairen" betiteld, en kwamen in de gevangenis terecht. Het voorzitterschap van de republiek kwam tijdelijk te vervallen. De leemte werd opgevuld door de vicevoorzitter.
De partij wist de massa’s opnieuw te mobiliseren door middel van directieven, kaderactivisme, propaganda en terreur. De Rode Garde, een burgerbeweging die vooral bestond uit jongeren, werd aangemoedigd het "oude China" te vernietigen. In de praktijk kwam dit neer op het vernielen van eeuwenoude gebouwen als tempels en het bestormen van scholen, fabrieken en partijgebouwen. Huizen werden bestormd, alle antiek vernield, bibliotheken en universiteiten werden verwoest. In de Culturele revolutie werd een groot deel van het Chinese culturele erfgoed verwoest. Vervolgens vielen de gardes mensen aan die als verraders van het communisme werden beschouwd. De jongeren vernederden en vermoordden hun eigen leraren en zelfs hun ouders. De schattingen over het aantal sterfgevallen ten gevolge van de gewelddadigheden tijdens de Culturele Revolutie variëren tussen de 1,7 miljoen en 8 miljoen mensen. Alhoewel de Culturele Revolutie in de jaren 1970 officieel was voltooid, zette de partij het beleid voort om dissidenten naar de kaderscholen te sturen. Maar in feite waren deze scholen niets anders dan werkkampen waar critici gehersenspoeld werden om het communisme kritiekloos te aanvaarden.
Gedurende de Culturele Revolutie werden leraren, intellectuelen, artsen en hoogleraren, alsook opstandige boeren en opstandige arbeiders opgesloten in concentratiekampen/werkkampen (officieel "heropvoedingskampen" of "kaderscholen" genoemd) of simpelweg vermoord. Ook was deze periode bijzonder slecht voor de Chinese economie. De landbouw lag in de jaren 1966-1969 vrijwel stil en er heerste hongersnood. Op het 9de partijcongres verklaarde Mao dat de Culturele Revolutie tot een einde was gekomen.
Begin jaren 1970 kwam Lin Biao om bij een mysterieus vliegtuigongeluk. Lin was mogelijk betrokken geweest bij coupplannen, gericht tegen Mao Zedong.
Vanaf 1975 werd de Chinese politiek beheerst door een ernstig conflict tussen de zogenaamde Bende van Vier, waartoe ook Mao's vrouw Jiang Qing behoorde, en de gematigden, waartoe premier Zhou Enlai behoorde. Zhou overleed op 8 januari 1976 en dit betekende een (tijdelijke) overwinning voor de Bende van Vier.
Slachtoffers.
Het bewind van Mao Zedong heeft op korte en lange termijn gevolgen gehad voor de Chinese samenleving en het verloop van de geschiedenis van het land. Schattingen van het aantal doden lopen uiteen van 40 tot 72 miljoen.
Ook pleegden honderdduizenden mensen, al dan niet gedwongen, zelfmoord. Dit kwam voornamelijk voor tijdens de Drie Anti-Campagne van 1951 en de Vijf Anti-Campagne van 1952. Deze campagnes waren onder meer gericht tegen corruptie, bureaucratie en omkoping. Tijdens deze campagnes ontstond een klimaat waarin medewerkers hun collega's en bazen aangaven, vrouwen hun mannen en kinderen hun ouders. Daders werden gedwongen bekentenissen af te leggen bij strijdbijeenkomsten. Deze strijdbijeenkomsten werden na de dood van Mao verboden.
Nalatenschap.
Mao heeft de Communistische Partij van China de macht gegeven over een groot land, na een 23-jarige burgeroorlog met miljoenen doden, jarenlange spanningen, rebellie en consolidatie van macht op het Chinese vasteland na de burgeroorlog met ook de nodige doden, en hij heeft de partij dusdanig strak georganiseerd dat ze die macht kon behouden en infiltratie van buitenlandse partijen als CIA, Sovjet-Unie en Kuomintang succesvol kon neerslaan. In de jaren 1950 bijvoorbeeld werden in een kort tijdsbestek de nodige Stalin-infiltranten de dood ingejaagd door Mao. In de jaren 1960 gebeurde hetzelfde met CIA-infiltranten in Tibet.
Nadat de macht was geconsolideerd voor de Communistische Partij van China over het vasteland van China, droomde Mao van een machtig China, staal voor industrialisatie, productieve landbouw (hongersnoden met miljoenen slachtoffers waren schering en inslag in zijn tijd), atoomwapens en waterstofbommen (dat werd bereikt in de jaren 1960), raketten (dat werd bereikt aan het begin van de jaren 1970) en zware industrie om tanks, vliegtuigen en schepen te produceren (kopieën van primitieve gevechtsvliegtuigen, tanks en andere wapens rolden van de fabrieksbanden in de jaren 1960 en 1970). De Koreaanse oorlog bood hem die kans. Mao rekte de oorlog om meer technologie en fabrieken van Stalin (onder andere fabrieken voor de productie van kunstmest) los te krijgen. In de late jaren 1950 begon hij ook de Grote Sprong Voorwaarts om in rap tempo het land te industrialiseren met catastrofale gevolgen.
Mao was naast Chinese nationalist eveneens een zeer radicale extreemlinkse rode ideoloog, die andere geluiden keihard neer liet slaan met als gevolg groot menselijk leed. De Culturele Revolutie (1966-76) was de grootste manifestatie daarvan met als gevolg een decennia-lange anarchie, vernietiging van culturele artefacten en idealistische, gemakkelijk beïnvloedbare jeugd, die zich organiseerde als Rode Garde en jacht maakte op alles en iedereen die afweek van het maoïsme.
Vanaf begin jaren 1970 werd Mao fysiek en mentaal steeds zwakker en had de Bende van Vier veel macht. De macht van de Bende van Vier werd in 1978 doorbroken met hun arrestatie door Hua Guofeng, die op zijn beurt weer door middel van een coup van zijn positie werd gelicht door Deng Xiaoping.
Ziekte en overlijden.
Mao, die leed aan de ziekte van Parkinson (volgens zijn lijfarts Li Zhisui ging het echter om amyotrofe laterale sclerose), werd kort na Zhou Enlai's dood ernstig ziek. Mao kreeg zijn eerste hartinfarct halverwege mei 1976, tijdens een ruzie, zijn tweede op 26 juni en zijn derde op 5 september. Alle artsen wisten nu dat zijn dood nabij was. Mao overleed in zijn ziekbed om 00:10 uur op 9 september 1976, na een paar dagen in coma te hebben gelegen. Er werd besloten zijn lijden niet langer te verlengen. De openbaarmaking van zijn dood aan het publiek werd uitgesteld tot 16:00 uur. Zijn lichaam werd gebalsemd en te ruste gelegd in een mausoleum op het Tiananmenplein.
Direct na Mao's overlijden brak er een twee jaar durende machtsstrijd los tussen de Bende van Vier en hun tegenstanders, onder leiding van Deng Xiaoping. Dit resulteerde in een overwinning voor Deng en de zijnen: Mao's opvolger Hua Guofeng liet alle leden van de Bende van Vier arresteren en gevangenzetten.
Na de dood van Mao heeft de partijleiding van de Communistische Partij van China verklaard dat hij 30 procent slecht en 70 procent goed was.
Status en gedachtegoed.
Maoïsme.
Maoïsme is de Chinese variant van het stalinisme en kan het best omschreven worden als een 'creatieve aanpassing van het marxisme-leninisme aan Chinese omstandigheden'. Het Chinese communisme was sterk gericht op de boeren en op gewapende strijd en revolutie; dit in tegenstelling tot het beleid van de Sovjet-Unie en communistische partijen in West-Europa, dat eerder gericht was op de industriële arbeiders.
Net als het stalinisme richtte het maoïsme zich op een socialisme binnen een bepaalde staat. Deze interpretatie moet gezien worden in het licht van de lange strijd tegen de nationalisten van Chiang Kai-shek, waardoor de internationale revolutie wat op de achtergrond verdween.
In het China onder Mao werd de term maoïsme zelf niet gebruikt. In plaats daarvan werd doorgaans de term "Mao Tse-tung"- of "Mao Zedong-denken" gebezigd: "Mao Zedong Sixiang" in het Pinyin of "Mao Tse-tung Ssu-hsiang" in de Wade-Giles-romanisering.
Hoewel Mao ook na zijn dood in ere werd gehouden als de leider die China na lange tijd van vernedering en bezetting (bekend als de "Eeuw van Vernedering") weer op de kaart zette, oefende de nieuwe partijleiding openlijk kritiek uit op de Grote Sprong Voorwaarts en de Culturele Revolutie. Op economisch gebied werd door de feitelijke leider Deng Xiaoping al snel een pragmatischer koers ingeslagen.
Persoonsverheerlijking.
Rondom de persoon van Mao was met name in de jaren 1960 en 1970 een persoonsverheerlijking ontstaan. Het onderwijssysteem was ingericht op deze persoonsverheerlijking. Op meerdere plaatsen in China zijn gelukbrengende amuletjes met zijn foto te koop en in bepaalde steden en op campussen staat een beeld van Mao.
Mao als dichter.
Mao was ook dichter en kalligraaf. Zijn gedichten zijn in Traditioneel Chinees geschreven.
De meeste van Mao's gedichten werden geschreven in de ci-stijl. Deze stijl was veel voorkomend tot aan het einde van de negentiende eeuw. Men vindt in deze stijl geen welbepaald rijmschema en ook de lengte van de regels kan verschillen. Het was dus een erg vrije stijl, die wel overeenkomt met de gedachten van de jonge Mao, die in zijn jonge jaren erg veel belang hechtte aan zijn eigen vrijheid.
Mao voelde persoonlijk niet veel voor de moderne Chinese gedichten. Hij zei hierover: "De nieuwe poëzie is vormloos. Niemand leest haar. Ik zou haar tenminste niet lezen, behalve als je me er geld voor zou geven." Over de kwaliteit van de gedichten van Mao variëren de meningen.
Privéleven.
Mao had tien kinderen van drie verschillende vrouwen: drie van Yang Kaihui, zes van He Zizhen en één van Jiang Qing. Zijn tweede vrouw Yang Kahui werd in 1930 door de Chinese nationalisten gedood, die gedurende de Chinese burgeroorlog eveneens twee broers en een nicht van hem executeerden. In 1939 huwde hij de actrice en intrigante Li Yunho, die als Jiang Qing grote macht verwierf.
Mao was in de late jaren 1910 veel te vinden in de bibliotheek van Changsha (hoofdstad van zijn geboorteprovincie Hunan) voor zelfstudie. Hij werkte in de jaren 1920 een periode in de bibliotheek van de Universiteit van Peking als assistent bibliothecaris onder Li Dazhao. Zijn disciplinaire vader Mao Yichang (1870-1920) verloor meermalen zijn beheersing, omdat zijn oudste zoon Mao Zedong in de avond en nacht recreatief aan het lezen was bij kaarslicht. Dit beschouwde Mao Yichang als een verspilling van kostbare tijd. De leesdrang van Mao verbreedde als jongeman zijn bewustzijn over historie, geografie en geopolitiek met verstrekkende gevolgen voor zijn ontwikkeling.
Vooral klassieke Chinese literatuur consumeerde Mao actief, ondanks zijn communistische normen en waarden. Toen Mao zijn zicht verloor in de laatste fase van zijn leven, eiste hij een literatuurexpert die aan hem zou voorlezen en te allen tijde beschikbaar zou zijn. Mevrouw Di Lu werd aangesteld voor die taak. Tijdens hun eerste ontmoeting in 1975 brabbelde Mao over de Tang-poet Liu Yuxi (772-842), maar Di Lu kon hem niet verstaan aangezien hij steeds moeizamer woorden ging articuleren. Het communiceren ging via papier.
Mao was een kettingroker gedurende zijn volwassen leven. Volgens zijn lijfarts Li Zhisui verslond hij ook veel jonge vrouwen, aangeleverd door zijn hoofd veiligheid Wang Dongxing, en kon hij ook niet van de jonge mannen afblijven. Hij was vaak te vinden naast het zwembad in Zhongnanhai (overheidscompound in traditionele Chinese architectuur gebouwd door Yuan Shikai) waar hij allerlei documenten over stand van zaken in het land en dergelijke aan het doornemen was. Hij reisde bij voorkeur met zijn privétrein door het land. Met de persoonlijke hygiëne van Mao was het volgens zijn lijfarts heel slecht gesteld. Hij weigerde zijn onderlijf te wassen en zijn soa's te laten behandelen. "Zolang ik er zelf geen last van heb maakt het mij niet uit. Ik was mijn onderlichaam met vrouwen," antwoordde Mao zijn lijfarts.
Mao Zedong zag zijn oudste zoon Mao Anying als een mogelijke opvolger, maar deze stierf tijdens een Amerikaans bombardement tijdens de oorlog in Korea in 1950. Mao's tweede zoon Mao Anqing (1923-2007) was door mentale gezondheidsproblemen niet geschikt als opvolger.

</doc>
<doc id="20884" url="https://nl.wikipedia.org/wiki?curid=20884" title="Gjirokastër (stad)">
Gjirokastër (stad)

Gjirokastër (; bepaalde vorm: "Gjirokastra"; Gegisch: "Gjinokastër"; Grieks: Αργυρόκαστρο, "Argyrokastro"; Italiaans: "Argirocastro"; Turks: "Ergiri") is een stad ("bashki") in het zuiden van Albanië en is de hoofdstad van de Gjirokastër-prefectuur tegen de Griekse grens. Gjirokastër is een van de oudste steden van het land, en een cultureel centrum van de Griekse minderheid in Albanië; er is ook een Grieks consulaat. De stad is de geboortestad van dictator Enver Hoxha en van de schrijver Ismail Kadare. Ze speelt een belangrijke rol in veel van Kadare's boeken, onder andere in "Kroniek van de stenen stad" ("Kronikë në gur").
Het historische deel van deze stad (67,80 ha) is door UNESCO op de Werelderfgoedlijst geplaatst onder de titel "Historische centra van Berat en Gjirokastër".
Bestuurlijke indeling.
Administratieve componenten ("njësitë administrative përbërëse") na de gemeentelijke herinrichting van 2015 (inwoners tijdens de census 2011 tussen haakjes):
Antigonë (998) • Cepo (1727) • Gjirokastër (19836) • Lazarat (2801) • Lunxhëri (1941) • Odrie (433) • Picar (937).
De stad wordt verder ingedeeld in 39 plaatsen: Andon Poçi, Arshi Lengo, Asim Zeneli, Çepun, Dhoksat, Erind, Fushëbardhë, Gjat, Gjirokastër, Golem, Humelicë, Hundëkuq, Kakoz, Kaparjel, Kardhiq, Karjan, Këllëz, Kodër, Kolonjë, Kordhoce, Krinë, Labovë e Madhe, Labovë e Vogël, Lazarat, Mashkullorë, Mingul, Nokovë, Palokastër, Picar, Plesat, Prongji, Qesorat, Saraqinisht, Shtëpëz, Taroninë, Tërbuq, Tranoshisht, Valare, Zhulat.
Geschiedenis.
In 1420 werd de toen Griekse (Byzantijnse, Oost-Romeinse) stad Argyrocastron bezet door de Turken, die er de scepter bleven zwaaien tot 1912, toen de staat Albanië het levenslicht zag. Eerdere Griekse pogingen de stad te heroveren liepen op niets uit; alleen tijdens de Tweede Wereldoorlog waren de Grieken er weer enkele maanden de baas (van december 1940 tot april 1941), nadat ze de Italiaanse bezetters hadden weten te verdrijven.
Bevolking.
De stad telt 28.673 inwoners (2011), een cijfer dat in de loop der tijd sterk is gestegen (6000 inwoners omstreeks 1880, 11.000 rond 1950, 20.630 in 2001), maar de laatste jaren opnieuw in dalende lijn gaat (van 43.095 inwoners in 2009 naar 29.000 in 2011).
Gjirokastër heeft een gemengde religieuze samenstelling. Ongeveer 39,22 procent van de bevolking is islamitisch, zo'n 15,23 procent behoort tot de Albanees-Orthodoxe Kerk, 3,24 procent is lid van de Katholieke Kerk en 3,08 procent behoort tot de mystieke stroming van het Bektashisme.
Sport.
Voetbalclub Luftëtari Gjirokastër speelde van 2008-2009 tot en met 2011-2012 in de Kategoria e Parë, Albaniës tweede nationale klasse. In 2012 werd de vereniging er kampioen, en promoveerde ze naar de Kategoria Superiore. Het team heeft zijn thuisbasis in het Stadiumi Subi Bakiri.

</doc>
<doc id="20886" url="https://nl.wikipedia.org/wiki?curid=20886" title="Fianchetto">
Fianchetto

In het schaakspel is een fianchetto (van het Italiaanse "fianco", 'flank') de ontwikkeling van de loper op de lange diagonaal. Bij de witspeler wordt de loper naar het veld b2 of g2 gespeeld, en bij de zwartspeler naar de velden b7 of g7. Om dit voor te bereiden wordt meestal de zet b3, g3, b6 of g6 gespeeld. In sommige gevallen wordt de pion voor het fianchettoveld twee velden vooruit geschoven, waardoor de speler soms aanvalskansen krijgt, maar de positie van de gefianchetteerde loper meestal kwetsbaarder is.
Strategie.
Het nut van het fianchetto is dat de loper vanaf (bijvoorbeeld) g7 uitzicht heeft over de lange diagonaal, en daarmee ook op het centrum. Als een gefianchetteerde loper echter geblokkeerd wordt door een pion worden zijn mogelijkheden sterk beperkt. Vaak doet de speler die een fianchetto doet een concessie (hij geeft zijn tegenstander bijvoorbeeld een ruimtelijk voordeel) in ruil voor een open diagonaal.
Omdat voor een fianchetto de pion moet worden opgespeeld ontstaan er vaak zwakke velden die niet meer gedekt worden door de pion, maar door de loper. Om deze reden wordt een gefianchetteerde loper vaak niet zomaar afgeruild. Zeker als de loper op de koningsvleugel gefianchetteerd wordt en vervolgens wordt afgeruild, ontstaan er gevaarlijke zwaktes op f3, h3 en g2 (of in het geval van zwart f6, h6 en g7). In sommige gevallen is een gefianchetteerde loper zelfs meer waard dan een toren.
Fianchetto's komen vaak voor bij hypermoderne openingssystemen.
Dubbelfianchetto.
Bij "dubbelfianchetto" fianchetteert een speler beide lopers (zoals in diagram 1). Dit komt niet vaak voor aangezien een van de lange diagonalen meestal gesloten is, behalve in het geval van een open centrum; in dat geval hebben de lopers betere vooruitzichten als ze vlak bij het centrum staan en dus meerdere diagonalen bestrijken. Toch kan het dubbelfianchetto voorkomen in de Breyer-variant van het Spaans of in het geweigerd Wolgagambiet.
Openingen.
Voorbeelden van openingen die gebruikmaken van een fianchetto op g7 zijn het Koningsindisch, het Grünfeld-Indisch en de Drakenvariant van het Siciliaans.

</doc>
<doc id="20888" url="https://nl.wikipedia.org/wiki?curid=20888" title="Roeien (sport)">
Roeien (sport)

Roeien is een sport waarbij met behulp van roeiriem een roeiboot vooruit gestuwd wordt. Roeien onderscheidt zich van kanoën omdat de roeiers tegengesteld aan de vaarrichting kijken. Ook levert de boot het draaipunt voor de roeiriem, terwijl bij kanoën de peddel geen verbinding met de boot heeft. Als sport kan roeien individueel of in ploegverband beoefend worden.
Er is een aantal verschillende disciplines bij het roeien. In de skiff, een boot voor één persoon, wordt er altijd geroeid met twee riemen. Bij boten met twee of meer roeiers zijn er twee mogelijkheden. Of iedere roeier heeft één riem (boordroeien) of iedere roeier heeft twee riemen (scullen). In het grootste reguliere nummer, de acht met stuurman, wordt altijd geroeid met één riem per roeier.
Een andere, minder bekende vorm van roeien is sloeproeien.
De bemanning.
In alle boten -behalve de skiff- hebben de plekken in de boot een nummer. Deze nummering begint bij de boeg van de boot en eindigt achterin. De roeier voorin, 'op boeg' heeft dus altijd nummer één.
Er zijn een paar speciale posities:
De slag zit geheel achter in de boot. Hij zit met zijn rug naar de overige roeiers, de anderen moeten exact zijn tempo volgen. De slag kan ook gemakkelijk communiceren met de stuurman indien de stuurman achter in de boot zit. Het is de verantwoordelijkheid van de slag om gedurende een race een constant tempo te varen, en eventueel te versnellen wanneer dat door de stuurman aangegeven wordt. De slag is vaak de meest ervaren roeier van een boot.
De boeg zit helemaal voor in de boot, hij ziet de overige roeiers in de boot op de rug. In ongestuurde boten is de boeg meestal verantwoordelijk voor het sturen van de boot en voor het geven van commando's. Er zijn ook boten waarbij de stuurman in de boeg ligt in plaats van achterin. In die boten moet de stuurman nog veel vertrouwen op communicatie met de boeg, hij kan immers achterop komend verkeer niet aan zien komen.
De stuurman:
Het is handig wanneer de stuurman licht is, dan hoeft een ploeg zo min mogelijk extra gewicht mee te dragen. Er zijn echter wel minimum gewichtseisen, wanneer de stuurman te licht is moet er extra ballast meegenomen worden.
De waarde van een goede stuurman zit niet zozeer in het recht houden van de boot. De waarde zit in het motiveren, in het de ploeg er toe brengen nog net iets meer te doen wanneer ze al op hun maximumvermogen zitten. Wanneer een stuurman het vertrouwen van de ploeg heeft gewonnen zie je dat ook direct terug in de race, de roeiers leveren meer dan wat er van ze verwacht werd. De verantwoordelijkheid van de stuurman maakt wel dat diegene soms wat buiten de ploeg kan staan, hij moet namelijk ook duidelijk aangeven wanneer iemand niet voldoende presteert. Hij heeft dus een duidelijke coach-verantwoordelijkheid.
Degene die stuurt gebruikt voor de communicatie in de boot een roeptoeter. Maar die is inmiddels bij het serieuze sportroeien vervangen door een geluidsinstallatie in de boot, met een speaker per roeiplaats.
Gebruikelijk fietst de coach mee met de boot en geeft vanaf de wal aanwijzingen. Daar werd een megafoon voor gebruikt, maar in de huidige tijd is dat een aan de geluidsinstallatie van de boot gekoppelde voorziening. Een coach in de boot heeft nauwelijks zicht op de roeibeweging en is afhankelijk van het gevoel om te bepalen of het maximum eruit wordt gehaald. Vanaf de wal kunnen veel gemakkelijker fouten in de roeibeweging worden geconstateerd, zoals het "door het bankje trappen" of een "pikhaal".
Roeitechniek.
In het roeien zijn vijf fasen te onderscheiden:
1 Dit is gebaseerd op het idee dat de benen het sterkst zijn gevolgd door de rug en dan de armen. Probeer met de schoenzool het vliegwiel tegen te houden: de rug komt pas als de benen helemaal uitgetrapt zijn, de armen komen pas na het voltooien van de rugzwaai. Hiernaast hebben de spieren een bepaald kracht-snelheidsverband; grote kracht-lage snelheid, kleine kracht-hoge snelheid.
"Speciale combinaties zijn te trainen"
Je moet oproepen door met losse voeten in de hielen van de schoenen te roeien. Men krijgt dan een reflex om de rugzwaai te stoppen en explosief de armen naar zich toe te trekken op het moment dat men voelt dat de voeten loskomen en het evenwicht naar achteren dreigt te verliezen. Als men maar goed doortrapt naar het eind van de trap, gaat het overnemen van benen naar rug 'vanzelf' goed. Bij rug naar armen moet dus coördinatie aangeleerd worden.
2 Tijdens het grootste deel van de rugzwaai wordt de in de romp opgeslagen bewegingsenergie samen met de spiervermogen via de gestrekte armen aan het water afgegeven.
"Afstuwen:" Op 'het juiste moment' nemen de schouder(s) en de armen het versnellen van de boot over van de rug. De schouders roteren om de ruggengraat en de buitenarm wordt in horizontale positie met de elleboog goed naar de boegbal doorgetrokken(boord), bij scullen worden de schouders naar achteren getrokken en de borst naar voren geduwd. Resultaat moet zijn dat in de laatste '10 centimeter' van de haal de rug niet meer beweegt. De rug blijft vanzelf vrij rechtop en wordt bijna over de paal naar de kont getrokken als inleiding op het inbuigen; hoe hoger de snelheid hoe meer dit nodig is om het tempo te kunnen halen.
"Ontspannen aan het water:" diepe verticale beweging vanuit de schouders. Doordat er goed afgestopt is er groot gezeten wordt, bevinden de schouders zich bijna boven de riem(en), zodat deze(n), net zoals wanneer men zich met de armen op borsthoogte van een muurtje omhoog opduwt, vanuit de schouders krachtig en diep word(t)(en) uitgedrukt. De beweging naar de romp, het afstuwen, houdt pas na het laatste water-contact op. Dit is een kwart rondje afgelegd, beide polsen zijn tot dit moment nog vlak om de verticale beweging effectief op de riem(en) over te brengen. Vanaf dit moment stuurt de buitenarm de riem nog steeds met vlakke pols door het tweede kwart van de halve cirkel die de uitpik is en vertraagd pas hier aangekomen in wat de 1 1/2 stop is. De binnenhand draait in dit tweede kwart rustig het blad horizontaal.
Het verticaal met druk loslaten van het water is een belangrijke reden. De boot wordt zo lang mogelijk aangedreven en de boot wordt middels de verticale kracht die een resultaat is van de bladhoek tot het laatste moment in balans gehouden.
1 1/2 stop is de haal beëindigd en moet er ontspannen worden.
3 bodypreparation: massa over het bankje, hoofd rechtop, buitenschouder al naar voren ingedraaid.
"wegglijden." De handen bewegen vanuit de relatieve rust van de 1 1/2 stop met een vloeiende doorgaande beweging naar de inpik. Op het moment dat de bodypreparation wordt bereikt, glijdt men zo weg, dat de handen dezelfde snelheid houden.
De snelheid van het bankje neemt nu gelijkmatig toe tot, bijvoorbeeld in de skiff in ed-haal, iets verder dan halverwege de slidings. Bij de acht daarentegen is dit later. Tijdens dit glijden wordt door de continue versnelling de boot op snelheid gehouden.
"" Zet je je blad vast, je hebt veel druk, maar goed doortrappen is er niet meer bij. De beenspieren hoeven eerst alleen het lichaam te versnellen waarvoor een bepaalde kracht ontwikkeld wordt, maar er komt nog de druk bij, een extra belasting.
4 Drifting in the catch. Dit wil zeggen dat de snelheid van het blad zo is dat tijdens de hele inzet(catch), van het eerste water-contact tot volbedekt, je geen druk hebt.
Drifting is drijven, Vanuit deze situatie kan de boot wel goed doorversneld worden op de benen. De truc is dus dat het inveren zo moet zijn dat je precies de goede trapsnelheid hebt op het moment van inzetten. Bijna iedereen hit. Het moet niet zwaar zijn in de "inpik maar je moet door de haal kunnen versnellen."
Versnelling door de haal." Als er gehit wordt zie je geen versnelling door de haal. Bij drifting kun je zeer waarschijnlijk meer vermogen door de hele haal uit je spieren halen, en ga je dus harder. Vermogen is kracht en snelheid.
5 Contrast haal. Tijdens de haal, inspanning, worden de spieren niet tot slecht doorbloed. Om de inspanning lang vol te houden moeten de spieren goed doorbloed worden om de benodigde zuurstof en brandstof aan te voeren en de afvalstoffen af te voeren. Dit is alleen bij een lage tot geen spierspanning mogelijk.
Wedstrijden.
Er zijn twee hoofdtypen van wedstrijden in het roeien: de baanwedstrijd en de head-wedstrijd.
Hierboven zijn de zogenaamde gladde boten opgesomd, de boten die gebruikt worden voor wedstrijden. Het zijn wankele bootjes (met name de skiff), die training vereisen om er zelfs maar in overeind te blijven. Voor het leren roeien zijn er ook de trimmi en C-boten, de C1, C2, C4. Deze boten zijn minder wankel, zijn zwaarder en veiliger voor de beginnende roeier.
De wherry, ten slotte, is een overnaadse boot die nog stabieler is, waar ook meer ruimte heeft voor het meenemen van bagage. Het is een toerboot. Een bijzonder type wherry is nog de zeilwherry, een type waar er nog een paar van in Nederland varen, en waarmee niet alleen geroeid maar ook gezeild kan worden.
Startvelden.
Op roeiwedstrijden wordt gestart in verschillende velden. Er wordt onderscheid gemaakt naar een aantal verschillende aspecten:
Startvelden worden ingedeeld naar aanleiding van de hierboven aangegeven indeling in velden, gecombineerd met het type boot waarin geroeid wordt, bijvoorbeeld het JW2- veld zijn alle dames-junioren (tot en met 18 jaar) die in de twee-zonder starten; of de MSA8+ is het open veld van de mannen Senioren A-achten.
Het moge duidelijk zijn dat zo een enorm aantal verschillende startvelden kan ontstaan. Per wedstrijd zal bepaald worden welke velden kunnen starten. Op de Randstad Regatta bijvoorbeeld zullen geen veteranen starten, terwijl de Amsterdam Masters daarentegen met name voor de veteranen bedoeld is.
Roeibladmotieven.
Het motief en de kleuren op een roeiblad zijn een belangrijk gegeven in de roeisport. Het is een authentiek en typisch gegeven met doorgaans een lange geschiedenis en traditie. Naast de uniforme kledij wordt het roeiblad en het motief en de kleur ervan geregistreerd en gereglementeerd door de respectievelijke roeifederaties en door de internationale roeibond FISA. Niet alleen roeiverenigingen beschikken allen over een authentiek roeibladmotief en roeibladkleurkeuze, maar ook alle roeinaties hebben een dergelijk herkenbaar roeiblad. Bij de nationale staten wordt lang niet uitsluitend naar de nationale vlag gerefereerd. Meestal worden de bekende landkleuren overgenomen, maar het motief is soms volkomen uniek, zoals het roeiblad van de Verenigde Staten, Ierland of Tsjechië.
Roei-evenementen.
Andere.
In Vlaanderen worden zogenaamde "jeugdtriathlons" georganiseerd.
Dat zijn wedstrijden die samengesteld zijn uit lopen, roeien en een roeislalom.
De afstanden die gelopen of geroeid worden zijn afhankelijk van de categorie. De categorieën die hieraan deelnemen gaan van Junioren 9-10 tot Junioren 13-14 (uitzonderlijk Junioren 15-16).
De slalomproef is voor iedereen hetzelfde.
De individuele uitslag wordt berekend op een puntenklassement per categorie. Doorgaans wordt er ook een clubklassement georganiseerd die de collectieve prestatie per club over alle categorieën bekroont.
De Koninklijke Roeivereniging Club Gent heeft het niet zo begrepen op slalommen met een ranke jeugdskiff en houdt het daarom bij zijn jaarlijkse traditionele roei-"duathlon".
Vroeger.
De Regatta van Terdonk was vanaf het laatste kwart van de 19de eeuw tot 1954 een roeiwedstrijd op het Belgisch-Nederlandse Kanaal Gent-Terneuzen. Het was gedurende vele jaren een massale publiekstrekker met groot internationaal aanzien.
Deze regatta was in de UK bekend als May Regatta en plaatselijk als bootjesvaring. Er was daar in de jaren dertig van de twintigste eeuw ook al een studentenregatta, georganiseerd door T.S.G. 't Zal Wel Gaan in samenwerking met de Koninklijke Roeivereniging Club Gent.
Tijdens de Wereldtentoonstelling van 1913 werden hier ook de voor Gent eerste FISA Europese Kampioenschappen roeien ingericht. Vanaf de tweede FISA Europese Kampioenschappen van 1955 werd de Watersportbaan de nieuwe locatie. Het was een organisatie van de Koninklijke Roeivereniging Club Gent, de allereerste buitenlandse overwinnaars van de Grand Challenge Cup op de Henley Royal Regatta.
Roeien in Nederland.
Nederland beschikt over twee tweekilometerroeibanen die aan de internationale normen voldoen (8 banen breed, 6 wedstrijdbanen, een oproeibaan en een uitroeibaan), de Bosbaan in Amsterdam en sinds 2012 de Willem-Alexanderbaan in Rotterdam. De roeibaan in Tilburg beschikt over 4 banen en is dus te smal naar internationale normen. Op deze roeibaan worden wel enkele nationale wedstrijden geroeid. Van 1991 tot 2014 beschikte Nederland nog over een andere tweekilometerroeibaan, namelijk de watersportbaan in Harkstede (Groningen). In 2014 werd echter het definitieve besluit genomen om de baan te sluiten.
Roeien in België.
In België is de baan in Hazewinkel geschikt voor wedstrijden volgens de normen van de FISA en worden
op de Watersportbaan te Gent 2 belangrijke FISA selectieregattas gehouden waaronder de bekende May Regatta.
De Belgian Rowing Foundation, de Koninklijke Belgische Roeibond, de Vlaamse Roeiliga en de Oost-Vlaamse Roeiliga (Gent)
nemen het merendeel van de organisaties voor hun rekening.

</doc>
<doc id="20889" url="https://nl.wikipedia.org/wiki?curid=20889" title="IP-adres">
IP-adres

Een IP-adres, waarin IP staat voor Internet Protocol, is een adres in een computernetwerk waarmee een netwerkinterface ("network interface") van een host in het netwerk eenduidig geadresseerd kan worden binnen het TCP/IP-model, de standaard van het internet. Het concept achter TCP/IP en de daarbij behorende IP-adressen is initieel opgezet door DARPA rond 1980. De huidige standaard wordt verder ontwikkeld door de Internet Engineering Task Force (IETF).
De wereldwijde administratie van de toewijzing van publieke IP-adressen aan organisaties is in handen van IANA, waarbij er wereldwijd door vijf regionale RIR's daadwerkelijk IP-adressen worden uitgegeven.
Elke computer die is aangesloten op het internet of netwerk heeft een nummer waarmee hij zichtbaar is voor alle andere computers op het internet. Men kan dit vergelijken met telefoonnummers. Om het mogelijk te maken dat computers elkaar kunnen vinden en identificeren, hebben deze hun eigen nummer nodig. Deze nummers zijn de IP-adressen. Een IP-adres op het internet is meestal gekoppeld aan een bedrijf of instantie. Zo is te achterhalen waar bewerkingen die onder een bepaald IP-adres gedaan zijn, vandaan komen. Bij mensen die vanuit huis werken, identificeert het IP-adres hun internetprovider. Bijdragen op het internet zijn hierdoor bijna nooit werkelijk anoniem. De locatie van een internetaansluiting is in de meeste gevallen alleen te achterhalen via de internetprovider. In sommige gevallen kan de rechter de internetprovider verplichten de gegevens van de afnemer van de internetverbinding behorende bij het IP-adres te overhandigen.
Adresruimte.
Tot nu toe gebruikt men voornamelijk IP-adressen die bestaan uit 32 bits, het zogenaamde Internet Protocol versie 4-systeem (IPv4). In de praktijk blijkt dit systeem echter te weinig bruikbare adressen op te leveren. Daarom heeft men Internet Protocol versie 6 (IPv6) ontwikkeld, met IP-adressen bestaande uit 128 bits.
IPv4.
In IPv4 is een IP-adres een reeks van 32 bits. De adresruimte van IPv4 bevat daarom maximaal IP-adressen. Dat is minder dan er mensen op aarde zijn. In werkelijkheid is het beschikbare aantal adressen minder, want in de praktijk worden bepaalde adressen als broadcastadres of netwerkadres gebruikt en is een deel van de adresruimte als privé-adresruimte voor bijvoorbeeld testdoeleinden gereserveerd, zoals beschreven staat in RFC 1918. Dit deel wordt niet over het internet gerouteerd. Verder zijn hele reeksen IP-adressen toegekend aan bedrijven en providers, bijvoorbeeld een reeks van adressen, terwijl dat bedrijf niet zo veel adressen nodig heeft. Sommige organisaties hebben grotere reeksen ingeruild voor kleinere toen de IPv4-adressen opraakten.
Het is gebruikelijk een IP-adres uit IPv4 op te delen in vier groepen van acht bits en deze weer te geven in de vorm van door punten gescheiden decimale getallen, bijvoorbeeld 192.0.2.197. Dit is korter dan de 32 bits en eenvoudiger te lezen. Elk van de vier getallen ligt tussen , beide inbegrepen. Voor de mens zijn zulke combinaties van vier getallen echter ook nog moeilijk te onthouden. Daarom wordt het Domain Name System (DNS) gebruikt om IP-adressen in leesbare en makkelijker te onthouden namen, zoals "nl.wikipedia.org", om te zetten en vice versa.
In principe bestaat een IP-adres in IPv4 uit een netwerkgedeelte, gevolgd door een hostgedeelte. Het netwerkgedeelte geeft aan welk netwerk bedoeld is en het hostgedeelte geeft de host (bv. een pc of een router) aan binnen het netwerk.
De reeks van IP-adressen binnen een subnet wordt meestal als volgt weergegeven. In een adres dat decimaal wordt aangegeven met G.H.K.L/M, waarbij G-M gehele getallen zijn, geeft het getal M aan hoeveel bits van het adres voor het netwerkgedeelte zijn (M ligt dus tussen 0 en 32); de rest van de 32 bits is voor het hostgedeelte.
Bij bijvoorbeeld 192.0.2.197/32 zijn alle bits voor het netwerkgedeelte en is er sprake van een enkele host. Indien een subnet 192.0.2.0/24 als allocatie heeft, zijn de eerste 24 bits uit het adres, dus de eerste drie door punten gescheiden decimale getallen, voor het netwerkgedeelte, en de laatste 8 bits voor de hosts binnen het subnet. Hierdoor zijn er in dit voorbeeld adressen voor adressering van individuele hosts (N.B.: het eerste adres, 192.0.2.0, en het laatste, 192.0.2.255, vallen normaal gesproken af, omdat ze dan het (sub-)netwerkadres resp. het broadcastadres zijn).
NAT.
Onder andere om aan de schaarste aan adresruimte binnen IPv4 tegemoet te komen, is network address translation (NAT), ook wel IP-masquerading genoemd, ontwikkeld. Hiermee kunnen de hosts van een intranet met IP-adressen uit de privé-adresruimte van RFC 1918 worden geadresseerd, terwijl de NAT-router dit naar buiten toe presenteert als één enkel IP-adres van de routeerbare adresruimte, dus slechts één IP-adres hoeft werkelijk gerouteerd en toegekend te worden, terwijl honderden hosts hier gebruik van kunnen maken. Men kan dit vergelijken met het systeem van een interne telefooncentrale. Er is slechts één buitenlijn (één IP-adres) maar vele gebruikers die via die telefooncentrale verbonden zijn met de buitenwereld. Voor alle andere gebruikers op het internet is er maar één IP-adres zichtbaar. Een groot nadeel van NAT is dat standaard alleen uitgaande verbindingen mogelijk zijn. Het mogelijk maken van binnenkomende verbindingen vergt specifieke oplossingen, die niet altijd even goed werken.
Speciale adressen.
Speciale IP-adressen binnen IPv4 zijn onder meer:
IPv6.
Een structurele oplossing voor de schaarste in adresruimte van IPv4 is te vinden in de opvolger hiervan: IPv6. In IPv6 zijn er 128 bits beschikbaar voor een IP-adres, en is de theoretische bovengrens dus IP-adressen. Net als bij IPv4 geldt dat in de praktijk weer adressen gebruikt worden als netwerkadres en broadcastadres, maar evengoed is het aantal toe te kennen IP-adressen hiermee enorm groot: triljarden adressen per persoon.
Soorten adressen.
Er wordt wel onderscheid gemaakt in verschillende soorten IP-adressen:
IP-blokkering.
Omdat IP-adressen door internetapplicaties makkelijk te raadplegen zijn (meestal wordt hier de "REMOTE_ADDR"-variabele voor gebruikt), zijn veel internetapplicaties ook in staat een IP-adres te blokkeren van de website of om permissies in te trekken voor dat IP-adres. Dit kan bijvoorbeeld gebeuren bij het spelen van een internetgame, wanneer de gebruiker valsspeelt.
Privacy.
Een IP-adres is op zichzelf geen persoonsgegeven, maar kan dat wel worden, in combinatie met andere gegevens. In dat geval is de Databeschermingsrichtlijn inzake privacy van toepassing.

</doc>
<doc id="20890" url="https://nl.wikipedia.org/wiki?curid=20890" title="Loper (schaken)">
Loper (schaken)

De loper (Engels: "bishop") is een van de zes verschillende stukken in het schaakspel. Hij wordt ook wel raadsheer of bisschop genoemd.
Beginpositie.
Aan het begin van de partij hebben beide spelers elk twee lopers. Ze staan opgesteld naast respectievelijk de koning en de dame. Wit heeft dus een loper op c1 en f1. De zwartspeler heeft lopers op c8 en f8 staan.
Loop van de lopers.
Een loper kan zich uitsluitend in diagonale richting bewegen, tot het eerste veld op de diagonaal vóór een eigen stuk of het eerste veld mét een vijandelijk stuk – het vijandelijke stuk wordt dan geslagen.
De twee lopers samen bestrijken maximaal 26 velden, dat is circa 41% van het schaakbord.
Benamingen.
Wit- en zwartveldige lopers.
Er wordt in de schaakterminologie onderscheid gemaakt tussen "witveldige" en "zwartveldige" lopers, omdat dit stuk zich gedurende het hele spel slechts op velden van één kleur kan bewegen. Een witveldige loper blijft dus altijd op een wit veld staan, en een zwartveldige loper op een zwart veld. De velden f1 en c8 zijn wit, dus de lopers die hier beginnen zijn witveldig. De lopers op c1 en f8 zijn zwartveldig.
In plaats van witveldige resp. zwartveldige loper spreekt men ook wel kortweg van de "witte" en "zwarte" loper. Deze laatste benaming kan echter verwarrend werken, aangezien de stukken zelf ook wit of zwart zijn.
Ook wordt wel gesproken over de "dameloper" en "koningsloper", al naargelang de beginopstelling van de betreffende loper. De witte koningsloper is witveldig, de zwarte koningsloper zwartveldig.
Ongelijke lopers.
De term "ongelijke lopers" wordt door schakers nogal eens gebezigd, meestal in de context van een eindspel dat een grote remise-tendens vertoont. Wanneer een van beide spelers een witveldige loper heeft en de ander een zwartveldige loper, ontstaat regelmatig een situatie waarbij geen van beide spelers verder kan komen omdat de stukken van de tegenstander zich bevinden op de velden die de loper niet bestrijkt. Zelfs wanneer materieel gezien de verhoudingen niet gelijk zijn, kan dit betekenen dat de partij in remise eindigt.
In het middenspel heeft over het algemeen de aanvallende speler baat bij ongelijke lopers.
Sterkte.
Aan een loper wordt traditioneel een relatieve waarde van 3 punten gegeven. De loper is daarmee ongeveer drie keer zoveel waard als een pion, en evenveel als het paard. 
De feitelijke waarde hangt echter erg van de stelling af. In een open stelling, zonder vastgelegde pionformaties, is een loper het sterkst; hij heeft dan een grotere actieradius. Een loper kan slechts de velden van één kleur bestrijken en heeft daardoor ook zwakke kanten: als een loper gehinderd wordt door eigen vastgelegde pionnen die op zijn kleur staan, spreken we van een "zwakke loper". Als een loper niet op die manier gehinderd wordt, heeft hij meer mogelijke velden waar hij naartoe kan gaan en spreken we van een "sterke loper".
Omdat een loper een grotere actieradius heeft dan een paard, is hij in het eindspel sterker dan een paard als er nog op twee vleugels gespeeld wordt: de loper kan immers snel van de ene vleugel naar de andere vleugel verplaatst worden. Ook heeft de loper, vooral in het eindspel, het voordeel dat hij en de pion elkaar dekking kunnen geven, dit in tegenstelling tot het paard. Een dubbele aanval kan dus makkelijker worden ontweken met een loper.
Bijzondere situaties.
Een bijzonder voorbeeld van een zwakke loper in het eindspel is de situatie waarin de loper het promotieveld van een overgebleven randpion (op kolom a of h) niet kan beschermen, terwijl ook de koning die taak niet (meer) kan vervullen. Zie diagram; zou wit een paard of een witveldige loper hebben, dan zou hij de zwarte koning van het promotieveld kunnen verjagen en de partij winnen. Echter in de gegeven opstelling is het enige wat zwart hoeft te doen om remise te houden, zijn koning in en uit de hoek te spelen; afgezien van triviale zetten met zijn koning of loper heeft wit in dat geval slechts de keus tussen óf zijn pion offeren, óf de zwarte koning pat zetten.
Als de overgebleven pion niet op de rand maar op een van de kolommen b t/m g staat is de stelling bij correct spel altijd gewonnen voor wit, zelfs wanneer de overgebleven loper een andere veldkleur heeft dan het promotieveld; immers doordat de zwarte koning naar een tegenoverliggende kolom kan uitwijken, heeft hij niet de mogelijkheid zichzelf pat te laten zetten tenzij door een blunder van wit. In geval van nood kan wit zijn loper ook nog benutten voor een tempozet, wat voor zwart door gebrek aan materiaal eveneens onmogelijk is (in de situatie van de randpion hebben tempozetten met de loper geen nut). In alle gevallen kan de witte koning vroeg of laat ongehinderd de 7e rij bereiken en het promotieveld veiligstellen.
We spreken van het loperpaar wanneer een van de spelers nog over beide lopers beschikt, terwijl de andere speler nog slechts één loper heeft of geen lopers meer heeft. Dit is een voordeel als de stelling open is, terwijl paarden vaak handiger zijn bij gesloten stellingen.
In andere talen.
De naam die men aan het schaakstuk geeft verschilt sterk per taal. In het Frans heet de loper "fou" (lett: "nar"), in het Spaans "alfil" ("olifant", uit het Arabisch) en in het Engels "bishop". Deze laatste benaming verklaart het symbool voor een loper: meestal een bisschopsmijter.

</doc>
<doc id="20891" url="https://nl.wikipedia.org/wiki?curid=20891" title="Kenau Simonsdochter Hasselaer">
Kenau Simonsdochter Hasselaer

Kenau Simonsdochter Hasselaer (1526-1588/1589) was een scheepsbouwster en houthandelares die bekend is geworden door de legende over haar verzet bij de verdediging van Haarlem tijdens de Tachtigjarige Oorlog.
Biografie.
Hoewel Kenau bekend geworden is onder de naam Kenau Simons Hasselaer, gebruikte zij die naam zelf niet. Ze is geboren in 1526. In authentieke stukken komt zij slechts voor als Kenau Simonsdochter. De naam Hasselaer komt van moederszijde. Haar moeder was Guerte Coenen, dochter van Coen Hendricksz Hasselaer. De vader van Kenau was Simon Gerritsz, brouwer te Haarlem aan het Donkere Spaarne. Hoewel in sommige publicaties wordt vermeld dat Kenaus vader burgemeester van Haarlem was, is dit onjuist. Hij komt als zodanig niet in de Haarlemse archieven voor. Haar zwager was Hadrianus Junius, de lijfarts van Willem van Oranje. Tijdens het Beleg van Haarlem leverde ze scheepshout voor schepen die via het Haarlemmermeer in verbinding stonden met de prins. Haar neef Pieter Hasselaer diende als bode van de prins.
Tijdens het beleg van Haarlem hielpen alle inwoners van de stad (mannen, vrouwen en kinderen) mee aan de reparaties aan de stadswallen die door Spaans kanonvuur waren beschadigd, aldus de ooggetuigenverslagen van tijdgenoten. Een in het Latijn geschreven ooggetuigenverslag uit Delft maakte in het bijzonder melding van een zekere Kenau die uitblonk in haar inzet om aarde naar de stadswallen te dragen om deze te repareren. Het anonieme Delftse verslag beschreef daarnaast dat de bevolking van Haarlem vanaf de wallen met brandend stro en kokende pek (zogenaamde teerkransen) de Spaanse belegeraars bevochten. Na verloop van tijd doken verhalen op dat het Kenau was geweest die met teerkransen tegen de Spanjaarden had gevochten. 
Na afloop van het verloren beleg mocht een groot deel van de Haarlemse bevolking onder betaling aan de Spanjaarden de stad verlaten. Kenau verliet Haarlem om haar handel voort te zetten. Zo sloot zij een contract met de Delftse bierbrouwer David Jansz, waarna zij in september 1574 een lucratieve positie wist te bekleden in de stad Arnemuiden. In 1577 was zij volgens documenten inmiddels inwoner van Leiden. Hierna keerde zij terug naar Haarlem, waar zij in 1579 weer in documenten opduikt, zonder vermelding van enige heroïsche status. 
Tijdens haar leven had ze al een slechte bijnaam onder de Haarlemmers. Dit kwam vooral door haar moeilijke karakter. Uit verschillende rechterlijke bronnen is op te maken dat ze voortdurend procedeerde. Bijna twintig jaar na haar dood werd ze zelfs nog uitgemaakt voor een tovenares. Ze procedeerde in 1585 ook tegen de stad Haarlem, die nooit had betaald voor het hout dat zij had geleverd. Pas na haar dood werd het geld aan haar erfgenamen uitbetaald. Haar naam werd uiteindelijk gebruikt als scheldwoord voor vrouwen die als ‘mannelijk’ worden gezien. Soms wordt met 'Kenau' echter ook een moedige, doortastende en zelfstandige vrouw bedoeld.
Het einde van Kenau is een mysterie. Tijdens een zeereis naar Noorwegen waar zij hout zou inkopen, werd zij volgens haar dochters vermoord door zeerovers. Haar dochters spanden daarop een proces aan tegen de eigenaar van het schip waarop zij meevoer. Anderen beweerden dat Kenau zou zijn gevlucht vanwege financiële problemen.
Kenau als legende.
Reeds aan het einde van de zestiende eeuw ontstonden verhalen over Kenau als een uitzonderlijk moedige vrouw tijdens het beleg van Haarlem. Haar rol tijdens de reparaties van de verdedigingswerken is in de loop der tijd steeds verder opgeblazen, totdat zij eind negentiende eeuw zelfs geacht werd een leger van 300 vrouwen te hebben aangevoerd in de strijd tegen de Spanjaarden. Latere Nederlandse schrijvers hebben deze (fictieve) versie van Kenau als inspiratie voor hun boeken gebruikt. 
De Nederlandse schrijver P.C. Hooft was een van de eersten die onderzocht wat de rol van Kenau tijdens het beleg was geweest. Volgens sommige ooggetuigenverslagen van Duitse huursoldaten vocht Kenau actief mee tegen de Spanjaarden. Zo zou ze aan het hoofd hebben gestaan van 300 vrouwen die met kokend water, brandend stro en gesmolten pek vanaf de stadsmuren de vijand van zich afhielden. Hooft schijnt soortgelijke verhalen hierover gebaseerd te hebben op gesprekken met haar neef, Pieter Dirksz. Hasselaer. Volgens Hooft was ze niet bang om met spies, geweer en degen tegen de vijand te strijden. De vrouwen vochten volgens hem actief mee omdat ze wisten hoe de Spanjaarden waren omgegaan met de vrouwen in andere veroverde steden. 
Een andere tijdgenoot, Emanuel van Meteren, schreef het volgende: Door dergelijke beschrijvingen is de mythe om haar persoon ontstaan. 
Volgens de meeste historici is echter niet vast te stellen dat ze daadwerkelijk meevocht. In een in 1586 geschreven verzoekschrift aan de burgemeesters, schepenen en vroedschappen van Haarlem zinspeelde Kenau hier zelf niet op, hoewel ze wel aangaf dat ze als een goede patriot had meegeholpen aan de verdediging van de stad. De Haarlemse medicus en historicus Cornelius Ekama was in 1872 een van de eersten die kritisch naar de toen bestaande legende van Kenau onderzoek deed. Ekama wees erop dat de Spanjaarden na het beleg een lijst van oorlogscriminelen hadden opgesteld, waarop enkel mannelijke Haarlemmers stonden genoteerd en geen melding van enig vrouwelijk verzet. Op de lijst stond bovendien wel de naam van de 18-jarige Pieter Dirksz Hasselaer, de neef van Kenau, vermeld. Ekama wees ook op het feit dat er van de veronderstelde 300 vrouwen die tegen de Spanjaarden vochten in de Kenau-legende, alleen het verhaal van Kenau zou zijn overgeleverd en over de overige 300 vrouwen helemaal niets bekend is.
Contemporaine gravures en verslagen van belegeringen elders in Nederland wijzen erop dat er tijdens het beleg van Haarlem enkel mannelijke Haarlemmers tegen de Spanjaarden vochten. Berichten over de terechtstelling van inwoners van Haarlem na het beleg berichten alleen over mannelijke slachtoffers. Afgaand op het gebrek aan bewijs voor een status van heldin voor Kenau in Haarlem tijdens haar leven, alsmede het geringe bewijs voor een leger van vrouwen tijdens het beleg, wordt het verhaal van Kenau door historici doorgaans als mythe gezien.

</doc>
<doc id="20892" url="https://nl.wikipedia.org/wiki?curid=20892" title="Onvolledigheidsstelling van Gödel">
Onvolledigheidsstelling van Gödel



</doc>
<doc id="20895" url="https://nl.wikipedia.org/wiki?curid=20895" title="Zwarte loper">
Zwarte loper



</doc>
<doc id="20898" url="https://nl.wikipedia.org/wiki?curid=20898" title="José Raúl Capablanca">
José Raúl Capablanca

José Raúl Capablanca (Havana, 19 november 1888 – New York, 8 maart 1942) was een Cubaanse schaker, wereldkampioen van 1921 tot 1927.
Levensloop.
Hij was een wonderkind. Reeds in 1909 versloeg hij de Amerikaan Frank Marshall in een match te New York.
In 1909 speelde hij simultaan tegen 720 schakers. Hij won 686 partijen (95%), hij verloor 14 partijen (2%) en speelde 20 remises (3%). In het beroemde toernooi in Sint-Petersburg in 1914 werd Capablanca tweede achter Emanuel Lasker. Hij versloeg Siegbert Tarrasch, Aleksandr Aljechin en Frank Marshall. In 1918 speelde Frank Marshall zijn befaamde Marshallgambiet tegen Capablanca. Capablanca won.
In 1921 kwam het tot een tweekamp met Lasker, ze speelden om het wereldkampioenschap schaken. Lasker was al oud en wilde eigenlijk de titel gewoon aan Capablanca geven, zonder erom te spelen. Lasker klaagde ook over het klimaat: de match werd in Havanna gespeeld. Capablanca won overtuigend en was daarmee dus wereldkampioen.
In 1927 vond nog een groot internationaal toernooi plaats in New York. Hierbij behaalde Capablanca ook een eclatante overwinning. Later in dit jaar werd hij, tegen zijn verwachting in, in Buenos Aires door Aljechin verslagen. Capablanca had zijn tegenstander onderschat. Een kans op een rematch gaf Aljechin hem niet.
Hij speelde ook mee met het AVRO-toernooi in 1938 en vierde daar zijn 50e verjaardag. Hij leed erg aan hoge bloeddruk.
Capablanca overleed in 1942 op 53-jarige leeftijd te Manhattan op zijn schaakclub aan een hartaanval, tijdens het analyseren van een partij. Hij had al lange tijd hartproblemen.
Openingen.
Capablanca had geen voorkeur voor een schaakopening, hij opende zowel met de d- als met de e- en de c-pion. Met zwart speelde hij graag de Spaanse opening. Hij staat vooral bekend om zijn geweldige beheersing van het eindspel en zijn goede positionele inzicht – en het feit dat hij liever domino speelde dan schaakboeken te bestuderen.
Vernoeming.
Capablanca was in de jaren negentig de naam van een band uit Roosendaal.

</doc>
<doc id="20899" url="https://nl.wikipedia.org/wiki?curid=20899" title="AVRO-toernooi">
AVRO-toernooi

Het AVRO-toernooi uit 1938 is een van de sterkst bezette schaaktoernooien uit de geschiedenis van het schaken. Het werd in november 1938 in tien steden in Nederland gehouden. Het toernooi werd gewonnen door Paul Keres en Reuben Fine.
Achtergrond.
De deelnemers waren de sterkste schakers uit die tijd: Paul Keres, Reuben Fine, Michail Botvinnik, Max Euwe, Samuel Reshevsky, Aleksandr Aljechin, José Raúl Capablanca en Salo Flohr. Aljechin was toen regerend wereldkampioen. Capablanca (1921-1927) en Euwe (1935-1937) waren het geweest. Botwinnik zou het in 1948 worden.
De winnaar van het toernooi zou wereldkampioen Aljechin mogen uitdagen, maar door de Tweede Wereldoorlog is dit niet gebeurd.
Er werd gespeeld in Amsterdam, Groningen, Zwolle, Arnhem, Den Haag, Haarlem, Rotterdam, Breda, Utrecht en Leiden.
Tweede toernooi.
Als herdenking heeft de AVRO in 1973 een tweede AVRO-toernooi georganiseerd, maar dit was naar verhouding niet zo sterk bezet als het oorspronkelijke toernooi.

</doc>
<doc id="20900" url="https://nl.wikipedia.org/wiki?curid=20900" title="Percussie">
Percussie



</doc>
<doc id="20901" url="https://nl.wikipedia.org/wiki?curid=20901" title="Paul Keres">
Paul Keres

Paul Keres (Narva, 7 januari 1916 – Helsinki, 5 juni 1975) was een Estische schaker.
Schaakcarrière.
In zijn jeugd was hij niet in de gelegenheid met sterke schakers te spelen en daarom speelde hij talloze correspondentie-partijen. In 1935 trok hij voor het eerst de internationale aandacht met zijn spel op de Schaakolympiade van Warschau. De jaren daarna boekte hij uitstekende resultaten in een aantal toernooien, culminerend in het, samen met Reuben Fine, winnen van het AVRO-toernooi in 1938. In 1939 versloeg hij Max Euwe in een match.
In 1940 werd Estland door de Sovjet-Unie geannexeerd. Daardoor werd Keres Sovjetburger en kon hij dat jaar meedoen aan het kampioenschap van Sovjet-Unie, waarin hij als vierde eindigde. De schaakautoriteiten waren niet erg blij met de winnaars van dit toernooi, Bondarevski en Lilienthal, en in plaats van een beslissingsmatch organiseerden ze het Absolute Kampioenschap van de Sovjet-Unie, waar behalve deze twee ook Botvinnik, Smyslov, Boleslavski en Keres deelnamen. Dit toernooi werd in het voorjaar van 1941 gespeeld. Keres eindigde nu als tweede, na Botvinnik.
Later dat jaar bezette Duitsland Estland en in daarop volgende jaren speelde Keres een paar toernooien in Duitsland en de door Duitsland bezette gebieden. In 1944 heroverde de Sovjet-Unie Estland. Hoewel Keres naar Sovjet-maatstaven ernstig met de nazi's had gecollaboreerd, werd hij niet gestraft. In 1947 deed hij weer mee met het kampioenschap van de Sovjet-Unie, dat hij won. In 1948 deed hij mee met het toernooi om het wereldkampioenschap dat een opvolger voor Aljechin moest aanwijzen. Keres eindigde gedeeld derde.
In 1950 stelde de FIDE de titel van internationaal grootmeester in. Keres verkreeg deze titel ook. In jaren vijftig en zestig bleef hij een van de sterkste schakers, maar bereikte nooit een match om het wereldkampioenschap. Hij deed vijf maal mee aan een kandidatentoernooi, eindigde altijd hoog (1950:4e 1953:2e/4e 1956:2e 1959:2e 1962:2e/3e ) maar won er geen. Hij is wel drie keer kampioen van de USSR geweest, in 1947, 1950 en 1951. Tijdens de 11e Schaakolympiade in Amsterdam behaalde Keres een score van 96,4%, een record. Hij moest eenmaal een remise toestaan, maar won alle overige partijen.
In 1964 won Keres samen met Iivo Nei het Hoogovenstoernooi. In 1975 stierf hij onverwacht aan een hartaanval.
Openingstheorie.
Keres heeft veel aan de openingentheorie gedaan en een dertigtal openingsvarianten nagelaten, waaronder de naar hem vernoemde Keresaanval in het Siciliaans:
1.e4 c5 2.Pf3 d6 3.d4 cd 4.Pxd4 Pf6 5.Pc3 e6 6.g4 ("zie diagram").
De Siciliaanse opening, de Spaanse opening, het Dame-Indisch en het Nimzo-Indisch werden door hem het meest gespeeld.

</doc>
<doc id="20902" url="https://nl.wikipedia.org/wiki?curid=20902" title="Keres">
Keres



</doc>
<doc id="20904" url="https://nl.wikipedia.org/wiki?curid=20904" title="Amnesie">
Amnesie



</doc>
<doc id="20905" url="https://nl.wikipedia.org/wiki?curid=20905" title="Wilkinson Microwave Anisotropy Probe">
Wilkinson Microwave Anisotropy Probe

De Wilkinson Microwave Anisotropy Probe (WMAP) is een satelliet die tot taak heeft de temperatuurfluctuaties van de kosmische achtergrondstraling in kaart te brengen. WMAP is op 30 juni 2001 oorspronkelijk gelanceerd als MAP, maar werd na de dood van de kosmoloog David Todd Wilkinson naar hem vernoemd.
WMAP meet simultaan bij frequenties van 23 GHz, 33 GHz, 41 GHz, 61 GHz, en 94 GHz.
WMAP bereikte op 1 oktober 2001 zijn observatiepositie op Lagrangepunt 2 (L2). Dat punt bevindt zich op 1,5 miljoen kilometer afstand aan de nachtzijde van de aarde. WMAP heeft een veel groter oplossend vermogen dan de eerdere COBE satelliet en kan dus scherpere afbeeldingen maken. De afbeelding hierbij toont het "oudste licht" van het heelal, 379.000 jaar na de oerknal. De kaart toont de zeer geringe temperatuurverschillen in het jonge heelal. Hoe roder, hoe warmer en hoe blauwer hoe koeler. De resolutie van de waarnemingen bedraagt 1 miljoenste graad.
In februari 2003 waren de eerste resultaten beschikbaar in de vorm van uiterst gedetailleerde en nauwkeurige waarnemingen van de achtergrondstraling. De temperatuur van de sindsdien afgekoelde straling werd bepaald op 2,73 kelvin.
Dankzij WMAP kwamen de wetenschappers er verder achter dat de eerste sterren eerder waren ontstaan dan gedacht: 200 miljoen jaar na de oerknal. Ook kon de ouderdom van het heelal nauwkeurig (met een marge van ± 0,5%.) worden vastgesteld op 13,772 miljard jaar. Een ander wetenschappelijk resultaat is de bevestiging van de voorspelling van de inflatietheorie dat het heelal niet gekromd is, maar vlak.
In oktober 2010 kwam er een einde aan deze ruimtemissie, toen de sonde zijn Lagrangepunt verliet en in een baan om de zon terechtkwam.

</doc>
<doc id="20906" url="https://nl.wikipedia.org/wiki?curid=20906" title="WMAP">
WMAP



</doc>
<doc id="20909" url="https://nl.wikipedia.org/wiki?curid=20909" title="Witte loper">
Witte loper



</doc>
<doc id="20911" url="https://nl.wikipedia.org/wiki?curid=20911" title="Capablanca">
Capablanca



</doc>
<doc id="20912" url="https://nl.wikipedia.org/wiki?curid=20912" title="Artseneed">
Artseneed



</doc>
<doc id="20913" url="https://nl.wikipedia.org/wiki?curid=20913" title="Syndroom van Wernicke-Korsakov">
Syndroom van Wernicke-Korsakov



</doc>
<doc id="20915" url="https://nl.wikipedia.org/wiki?curid=20915" title="Borsele (gemeente)">
Borsele (gemeente)

Borsele () is een gemeente op Zuid-Beveland, in de Nederlandse provincie Zeeland. De gemeente telt inwoners (, bron: CBS) en heeft een oppervlakte van 194,42 km² (waarvan 52,39 km² water).
De gemeente ontstond op 1 januari 1970 door de samenvoeging van de gemeenten Borssele, Baarland, Driewegen, Ellewoutsdijk, 's-Gravenpolder, 's-Heer Abtskerke, 's-Heerenhoek, Heinkenszand, Hoedekenskerke, Nisse, Oudelande, Ovezande en het deel van de gemeente 's-Heer Arendskerke dat ten zuiden van de A58 lag, c.q. de dorpen Nieuwdorp en Lewedorp.
De gemeente is voornamelijk bekend vanwege de kerncentrale Borssele en de centrale opslag voor radioactief afval en valt grotendeels samen met het Waardevol Cultuurlandschap de Zak van Zuid-Beveland.
Toponymie.
De gemeente dankt haar naam aan het voormalige eiland Borssele. In de 19e eeuw waren de namen "Borsele" (1883) en "Borselen" (1889) in gebruik voor het dorp en de gelijknamige gemeente die in 1815 ontstond. Begin 20e eeuw gebruikten de posterijen en de officiële instanties van Zeeland echter de naam "Borsselen". In 1936 werd door het KNAG een 'lijst der aardrijkskundige namen van Nederland' gepubliceerd, waarin de naam "Borsele" werd opgenomen. Het ministerie van Binnenlandse Zaken gebruikte in brieven aan de gemeente daarop deze naam. Het gemeentebestuur van de plaats kreeg zodoende deze naam onder ogen en stuurde daarop op 24 september 1937 een brief aan de Minister van Binnenlandse Zaken, waarin werd verzocht om niet "Borsele" maar de naam "Borssele" voortaan als officiële schrijfwijze voor plaats en gemeente te gebruiken. Op 14 oktober 1937 werd dit besluit gepubliceerd en sindsdien werd de naam "Borssele" de officiële naam voor het dorp en gemeente.
Op 1 januari 1970 fuseerde de gemeente met een groot aantal andere gemeenten, waarbij de naam Borssele weer ter sprake kwam. Om het onderscheid tussen dorp en gemeente te verduidelijken werd de naam van de nieuwe gemeente vastgesteld op "Borsele", waarbij werd vermeld dat de keuze was bepaald door het feit dat dit "een van de oudst voorkomende namen is in het gebied".
Verkeer en vervoer.
In maart 2003 is de vaste-oeververbinding met Zeeuws-Vlaanderen gereedgekomen: de Westerscheldetunnel verbindt Ellewoutsdijk met Terneuzen.
Gemeenteraad.
De gemeenteraad van Borsele bestaat uit 19 zetels. Hieronder staat de samenstelling van de gemeenteraad sinds 1998:
Jongerenraad Borsele.
Sinds 2003 heeft de gemeente Borsele als eerste in de provincie Zeeland een jongerenraad. De Jongerenraad Borsele bestaat geheel uit jongeren en heeft als voornaamste taak het vertegenwoordigen van de jongere bewoners in de gemeente Borsele. De jongerenraad organiseert ook evenementen zoals Spectra en geeft advies aan het college en de gemeenteraad over het lokale jeugdbeleid. In 2023 is de jongerenraad opgeheven vanwege een tekort aan leden.
Cultuur.
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Natuur.
Het Natura 2000-gebied Westerschelde &amp; Saeftinghe, 
ligt voor een deel in de gemeente Borsele. Binnendijkse Natura 2000-gebieden, onderdelen van "Westerschelde &amp; Saeftinghe", zijn de Sint Jacobspolder (bij Scheldeoord), 
Inlaag 1887 (~ 600 meter noordwest van het dorp Ellewoutsdijk) en ~ 2 km noordwest van "Inlaag 1887" een naamloos stuk. 
Het Zeeuwse Landschap heeft ook in de gemeente Borsele een aantal percelen in eigendom of beheer.
Een groot deel van de gemeente is de Zak van Zuid-Beveland en is aangewezen als deel van Nationaal Landschap Zuidwest-Zeeland.

</doc>
<doc id="20916" url="https://nl.wikipedia.org/wiki?curid=20916" title="Goes">
Goes

Goes () (Zeeuws: "Hoes") is een stad op het schiereiland Zuid-Beveland, centraal gelegen in de Nederlandse provincie Zeeland. De stad Goes telt inwoners () en de gemeente inwoners (, bron: CBS). Goes is tevens de hoofdplaats van de gelijknamige gemeente Goes. Goes is qua inwoneraantal de derde stad van de provincie Zeeland na Middelburg en Vlissingen.
Geschiedenis.
Goes is in de 10e eeuw ontstaan aan de rand van een kreek genaamd de Korte Gos. Het op een kreekrug gebouwde dorp groeide snel en reeds in de 12e eeuw was er sprake van een marktplein en een aan Maria Magdalena gewijde kerk. Door de snelle groei kreeg Goes in 1405 stadsrechten van de graaf van Zeeland, Willem VI en in 1417 officieel toestemming om zich te versterken met stadsmuren en een stadsgracht. De welvaart van de stad was gebaseerd op lakennijverheid en de winning van zout, dat uit veen gewonnen wordt, het zogeheten darinkdelven. In de 16e eeuw ging het Goes minder voor de wind. De verbinding met zee verzandde en in 1554 vernietigde een grote stadsbrand het noordwestelijk deel van de stad. De oorzaak was een in brand geraakte zoutkeet in combinatie met een straffe noordoostenwind.
Begin 1572 namen de Spanjaarden de stad in; de op dat moment heersende gouverneur van Walcheren (in naam van Willem van Oranje), Jerome Tseraerts, ondernam met Engelse huurlingen een poging de stad te heroveren. Dit werd geen succes door voedsel- en munitietekorten en de belegering werd ontbonden. In 1577 verlieten de Spaanse troepen die op dat moment de stad bestuurden Goes, en de stad sloot zich aan bij de Prins van Oranje. Tussen 1585 en 1625 werd de verdedigingsgordel rond Goes verder aangelegd die tegenwoordig nog gedeeltelijk aanwezig is. In de eeuwen hierna speelde Goes geen belangrijke rol behalve die van agrarisch centrum van Zuid-Beveland. In 1868 kreeg Goes een treinverbinding. Dit leidde echter niet zoals bij veel steden tot industrialisatie. De economie bleef zich richten op dienstverlening en distributie. Eveneens bleef de agrarische sector een belangrijke rol spelen, tot op de dag van vandaag.
De wereldoorlogen hebben relatief weinig materiele schade aangericht in Goes. Tijdens de Eerste Wereldoorlog raakten 7 bommen Goes en Kloetinge; dit was een vergissing van de bemanning van een Brits vliegtuig. In Kloetinge vielen 3 bommen, de schade viel mee. In Goes werd een huis aan de Magdalenastraat verwoest, er viel 1 dode. Ook een aantal vrachtschepen in de haven werd geraakt en liep grote schade op. Tijdens de Tweede Wereldoorlog heeft Goes niet veel gemerkt van het oorlogsgeweld dat toch vlak naast de stad (de Sloedam en de slag om de Schelde) plaatsvond. Er werd in Goes weinig vernield, wel stond de stad tot de bevrijding op 29 oktober 1944 onder bevel van de Duitsers.
Tijdens de watersnood van 1953 bleef Goes droog. De dijken ten noorden van de stad hielden het, al scheelde het niet veel, zoals de dijk bij Kattendijke die door versterking door zandzakken overeind bleef. Als dit niet zo was geweest waren de gevolgen voor Goes en de rest van Zuid-Beveland niet te overzien geweest. Wel getroffen werden Wolphaartsdijk en Oud-Sabbinge, toen nog een eigen gemeente, nu onderdeel van de gemeente Goes. In die dorpen kwamen in totaal 14 mensen om. De stad Goes gold in de ramptijd als opvangplaats voor de vele mensen die uit overstroomde dorpen als Wolphaartsdijk, Kortgene en Kruiningen geëvacueerd werden. In de Grote kerk in Goes werden bovendien lijken opgebaard.
De eerstvolgende groeistuipen kreeg Goes pas weer in de jaren 60 en 70 van de 20e eeuw. De industrie nam toe en de rol van dienstencentrum werd versterkt. Het noordwestelijk deel van de binnenstad, de Smallegangesbuurt, werd grotendeels gesloopt. Vanaf 1982 werd het wijkje herbouwd. De stad groeide sterk door de aanbouw van nieuwe wijken als de Noordhoek, het Goese Meer, Oostmolenpark, Overzuid en Ouverture. Sindsdien gaat het Goes voor de wind; het is nu na Middelburg, Terneuzen en Vlissingen, volgens CBS-gegevens, een aanzienlijk economisch centrum in Zeeland en dat valt te zien aan het moderne kantorenpark 'Stationspark'. Volgens het CBS is Goes wat bedrijfshuisvesting, commerciële dienstverlening en cultuur/recreatie betreft na Middelburg en Terneuzen de derde stad van Zeeland. Wat detailhandel betreft is het zelfs, na Middelburg, de tweede stad. Op onderwijsgebied (aantal leerlingen voortgezet, hoger en wetenschappelijk onderwijs) moet Goes de eer laten aan Middelburg, Terneuzen en Vlissingen. Na Terneuzen en Vlissingen is Goes de grootste Zeeuwse industriestad.
Op 27 oktober 1976 vond er een ernstig treinongeluk plaats bij Goes, waarbij 7 doden en 8 gewonden vielen.
Toekomst.
Er zijn veel nieuwe wijken in voorbereiding, zoals Goese Schans (door problemen met bestemmingsplan uitgesteld), Mannee, Aria, en Riethoek samen goed voor ongeveer 3250 nieuwe woningen.
Naamgeving.
De meest waarschijnlijke herkomst van de naam Goes is een tekst uit 976 die Curtagosum vermeldt. De waternaam Gosa met de aanduiding curt wordt gelezen als Korte Gos. Goes heeft vermoedelijk in 1405 stadsrechten verkregen en vierde daarom in 2005 zijn 600-jarig bestaan als stad.
Het wapen van Goes toont onder andere een witte gans, die afkomstig is van Zuid-Beveland. Over de reden dat de gans opduikt in het stadswapen bestaan verschillende theorieën. Volgens de website van de gemeente Goes zijn de ganzen waarschijnlijk een verwijzing naar de wilde ganzen die op Zuid-Beveland overwinteren. Vaak wordt gesuggereerd dat Goes een Hanzestad is, voornamelijk ingegeven door de gans in het wapen en de Hanze-bank die in het begin van de 20e eeuw bestond. Goes heeft echter nooit tot de groep Hanzesteden behoord. Tijdens carnaval wordt de naam tijdelijk veranderd in 'Hanzehat', Zeeuws voor 'Ganzegat'.
Cultuur en recreatie.
Bouwwerken en architectuur.
Bekende of opmerkelijke bouwwerken in Goes:
Muurschilderingen.
In 2015 is op initiatief van "De Culturele Raad Goes" het evenement "Mural Goes" gestart.Sindsdien zijn er muurschilderingen verdwenen maar zijn er ook weer bijgekomen.
Beeldhouwwerken.
Verspreid in de stad staan klassieke maar ook moderne beeldhouwwerken.
Film en theater.
Sinds 2009 beschikt Goes over een bioscoop: Da Vinci theater. Een paar jaar had Goes geen bioscoop omdat de voormalige bioscoop aan de Singelstraat gesloten was.
Tevens zijn er twee theaters in de stad. De Mythe, grenzend aan het stadscentrum, is het grootste theater van de stad. 't Beest, theater en filmhuis, is gevestigd op slechts enkele tientallen meters van De Mythe.
Evenementen.
In Goes zijn er jaarlijks terugkerende grootschalige evenementen:
• Kermis Goes 2e week van augustus
Sport.
De sportvelden van Goes liggen in het noorden van de stad. Sportpark Het Schenge is de thuisbasis voor een aantal verenigingen. Sportpark Het Schenge bestaat uit vijf voetbalvelden, vier tennisbanen, twee hockeyvelden, een rugbyveld, een korfbalveld en een atletiekbaan. Tevens is er een roeivereniging gevestigd aan het kanaal naast het sportpark.
Tevens worden er bij het Omnium verschillende zaalsporten beoefend als zaalvoetbal, basketbal, volleybal, korfbal, zwemmen, waterpolo, judo en rolstoelhockey.
Naast de wijk Goese Meer ligt de Goese Golf. Deze golfbaan is de grootste van Zeeland.
Verenigingen:
Winkelen.
In de wijken Goes Zuid, Goese Polder en Goese Schans zijn kleine winkelcentra. De belangrijkste winkelgebieden in Goes liggen in het centrum (Lange Vorststraat, Lange Kerkstraat, Ganzepoortstraat, Klokstraat, Gasthuisstraat, Sint Adriaanstraat, Kolveniershof, Schuttershof: omgeving Grote Markt). Goes behoort door dit relatief groot aantal winkels samen met Middelburg en Sluis tot de drie belangrijkste winkelsteden van Zeeland.
Monumenten.
Een deel van Goes is een beschermd stadsgezicht, waaronder ook de Oostsingel, en is daarmee een van de 17 beschermde stads- en dorpsgezichten in Zeeland. Verder heeft Goes een paar gemeentelijke monumenten en vele tientallen rijksmonumenten, in zowel de plaats als de gemeente, zie hiervoor de:
"Kaart van het oude centrum van Goes, met de vestinggracht."
Wijken en bedrijventerreinen.
Goes telt vijf stadsdelen. Dit zijn Centrum, Noord, Oost, West en Zuid. In ruimere zin worden de wijk Oostmolenpark en de wijk Riethoek ook als deel van Goes gezien, en samen als een apart stadsdeel "Kloetinge".
Topografie.
"Topografisch kaartbeeld van Goes, december 2014. Klik op de kaart voor een vergroting."
Verkeer en vervoer.
Goes ligt aan de A58, wat voor de bereikbaarheid vanuit het westen (Vlissingen en Middelburg) en oosten (Bergen op Zoom en Roosendaal) zorgt. Vanuit het noorden (Zierikzee en Rotterdam) is Goes bereikbaar via de N256, die ten zuidwesten van Goes snelweg is (A256).
Goes heeft een station aan de spoorlijn Roosendaal - Vlissingen. Vanuit dit station rijden intercity's naar Vlissingen en Amsterdam Centraal en sprinters naar Vlissingen en Roosendaal. Het naastgelegen busstation biedt verbindingen met onder meer Zierikzee, Kamperland, Middelburg, Terneuzen en Gent. Verder vertrekt er vanaf het naastgelegen station de museumtrein SGB (Stoomtrein Goes - Borsele) naar Hoedekenskerke.
De oude Stadshaven (de kaden hiervan zijn rijksmonument) wordt gebruikt als jachthaven, het vaarwater is CEMT-klasse II. Een tweede haven is de jachthaven “De Werf”. 
Vanaf de Ringbrug, en de andere havens, is de vaarweg CEMT-klasse III met de naam het Havenkanaal. Het kanaal is via de schutsluis van het Goese Sas met de Oosterschelde verbonden.
Goes heeft een zeer hoog fietsgebruik (meer dan 50% van de verplaatsingen binnen de gemeente wordt per fiets afgelegd, 2008) en een relatief laag autogebruik. Vanwege deze modal split is Goes in 2008 door de Fietsersbond genomineerd als fietsstad van Nederland.
Zusterstad.
Goes "was" de zusterstad van:
Op 22 juli 2021 heeft de gemeenteraad besloten de stedenband te beëindigen.

</doc>
<doc id="20917" url="https://nl.wikipedia.org/wiki?curid=20917" title="Noord-Beveland">
Noord-Beveland

Noord-Beveland () is een (voormalig) eiland en tevens een gemeente en streek in de Nederlandse provincie Zeeland. Het eiland ligt ten noorden van Walcheren en Zuid-Beveland en is daar met twee dammen mee verbonden. Daartussen ligt het Veerse Meer. Aan de noord- en oostzijde van Noord-Beveland ligt de Oosterschelde met wegverbindingen over de Oosterscheldekering en de Zeelandbrug naar Schouwen-Duiveland.
Het eiland is geheel vlak en ligt 1 meter boven zeeniveau. De naam "Beveland" is een verbastering van Bavoland, genoemd naar de missionaris Sint Bavo.
Als gemeente ontstond Noord-Beveland in 1995 uit een fusie van de gemeenten Kortgene en Wissenkerke. De gemeente telt inwoners (, bron: CBS) en heeft een oppervlakte van 120,29 km² (waarvan 34,21 km² water).
Geschiedenis.
Eerste bedijkingspogingen.
Bij Colijnsplaat heeft zich (net als bij Domburg) een tempel bevonden die gewijd was aan Nehalennia; een Keltisch-Germaanse beschermgodin van vissers en zeelui. Rond deze tempel ontstond een handelsnederzetting die Ganuenta werd genoemd. Rond 275 raakte het gebied ontvolkt als gevolg van invallen van de Germanen en wegens aanhoudende overstromingen. Vanaf 700 begonnen de schorren bevolkt te raken. Na de grote stormvloed van 1014 werden de eerste dijken aangelegd en werden terpen verhoogd. Rond 1100 werd op Noord-Beveland te Welle de eerste kerk gebouwd. Na de grote stormvloed van 1134 werd Noord-Beveland bedijkt. Het waren echter net als in andere delen van Zeeland niet erg hoge en smalle dijken, die niet bestand waren tegen zware zeevloeden. In de 15e eeuw werd gesproken van 'quade dijckage' als teken dat het er niet goed voor stond. Hoewel er hulp werd toegezegd, kwam deze uiteindelijk te laat: Een stormvloed op 5 november 1530 (de Sint-Felixvloed) overspoelde heel Noord-Beveland. Een keizerlijke visitatie en enkele herstelwerkzaamheden konden niet voorkomen dat het eiland bij de Allerheiligenvloed (1532) vervolgens volledig werd weggevaagd. Alleen de kerktorens van Kortgene en Wissenkerke staken nog boven water uit en werden nog lange tijd gebruikt als bakens voor de scheepvaart. De schorren ter plaatse van het eiland werden echter door de zee weer verhoogd en vanaf 1549 konden deze weer worden verpacht aan schapenhouders. 
Ontstaan van het huidige eiland.
Vanaf 1592 werd er gesproken over het herinpolderen van het eiland. Na veel discussie verleenden de Staten van Zeeland uiteindelijk in 1596 hun octrooi om het eiland weer in te polderen. Het jaar erop werd met behulp van de herders een kaart gemaakt van het te bedijken land en in het voorjaar van 1598 werd begonnen met de bedijking van de Oud-Noord-Bevelandpolder. In juli werd een kaart vervaardigd met de grenzen tussen de ambachtsheerlijkheden om de rechten vast te leggen op de opwassen enerzijds (het land van de bestaande te herbedijken polder; van oudsher eigendom van de grafelijkheid) en de aanwassen anderzijds (het land dat buitendijks door de zee werd afgezet; eigendom van de ambachtsheerlijkheden). In 1598 werd Noord-Beveland aldus weer gedeeltelijk ingepolderd. De dorpen Colijnsplaat en Kats werden aangelegd. Nadat de schorren aan zuid- en westzijde van het eiland steeds verder aangroeiden werd in 1616 overgegaan tot het inpolderen van deze buitendijkse gronden (aanwassen) als de Nieuw-Noord-Bevelandpolder. In 1652 volgde Wissenkerke, in 1658 de Kamperlandpolder (opwas), in 1668 Geersdijk, en in 1684 werd de rest van Noord-Beveland ingepolderd (de Stadspolder). Het oude verdronken Kortgene vormde de basis voor een nieuw dorp Kortgene. Aan de kerktoren van het oude Kortgene werd een nieuw schip gebouwd. Tussen 1598 en 1856 werden 33 bedijkingen uitgevoerd met een totale omvang van ongeveer 8800 hectare. Hiervan ging ongeveer 1200 hectare weer verloren. Met name aan noordzijde van het eiland werd de dijk verschillende malen teruggelegd onder invloed van vele dijkvallen en oeverafschuivingen.
Bevolking.
De bevolking van Noord-Beveland kwam uit andere delen van Zeeland, maar ook uit Vlaanderen, Holland, Brabant, Limburg, en zelfs uit Duitsland, Frankrijk, Engeland, Schotland, en Zwitserland. Het dialect van Noord-Beveland wijst erop dat de meeste kolonisten van Schouwen-Duiveland kwamen. Deels ging het hierbij om arbeiders, ambachtslieden, en schippers die na de aanleg van de dijken, de polder en de dorpen hadden besloten hier te blijven wonen. Vanaf de jaren-1870 vond op grote schaal suikerbietenteelt plaats. De bieten werden naar de vele haventjes gebracht, vanwaar ze naar de suikerfabrieken in bijvoorbeeld Dinteloord werden vervoerd. Voor de mensen voer er een veerbootje de Zandkreek tussen Kortgene en Wolphaartsdijk op Zuid-Beveland.
Ontwikkelingen sinds de Watersnood van 1953.
Tijdens de Watersnood van 1953 werd een dijkdoorbraak bij Colijnsplaat op het nippertje voorkomen. Deze gebeurtenis staat bekend als het wonder van Colijnsplaat. Op andere plaatsen in Noord-Beveland, onder andere bij Kortgene, vonden wel dijkdoorbraken plaats. Daardoor overstroomden alsnog grote gedeelten van het eiland.
Tot aan de bouw van de beide dammen in 1961 met Walcheren en Zuid-Beveland en de Zeelandbrug in 1965 leefden de bewoners van Noord-Beveland vrij geïsoleerd. Er waren alleen pontverbindingen naar Zierikzee, Goes en Veere. Mede door betere wegverbindingen met de rest van Zeeland nam de welvaart geleidelijk toe. Tussen 1978 en 1980 werd de dijk verzwaard om verdere dijkvallen te voorkomen. De kustlijn werd hierbij van een rafelig geheel tot een strakke vorm teruggebracht.
Kernen.
Verder zijn er de buurtschappen Plankendorp en Stroodorp.
Gemeenteraad.
De gemeenteraad van Noord-Beveland bestaat uit 13 zetels. Hieronder staat de samenstelling van de gemeenteraad sinds 1994:
Herindelingen.
De gemeente Noord-Beveland is tot stand gekomen na opeenvolgende herindelingen. De huidige gemeente ontstond op 1 januari 1995. Hieronder een overzicht van de voormalige gemeenten:
Ligging.
Noord-Beveland ligt ten noorden van Walcheren en Zuid-Beveland aan de Oosterschelde en wordt van deze eilanden gescheiden door het Veerse Meer. De Oosterscheldekering en de Zeelandbrug verbinden het met Schouwen-Duiveland.
Verkeer en vervoer.
De belangrijkste weg is de N255, die vanaf de N57 van Brielle naar Middelburg in het westen naar het oosten dwars over Noord-Beveland loopt, en in het oosten aansluit op de N256 van Goes naar Zierikzee (via de Zeelandbrug). Noord-Beveland is via de Veerse Gatdam verbonden met Walcheren, via de Zandkreekdam met Zuid-Beveland en via de Oosterscheldekering en de Zeelandbrug met Schouwen-Duiveland.
Monumenten.
In de gemeente zijn er een aantal rijksmonumenten en oorlogsmonumenten, zie:
Natuur.
De Natura 2000-gebieden Veerse Meer, Oosterschelde en Voordelta liggen voor een deel binnen de gemeentegrenzen. Enkele stukken binnendijks Natura 2000-gebied "Oosterschelde" zijn te vinden tussen Sophiahaven en Jacobahaven (in het noorden van de gemeente), het Bokkegat oost van Wissenkerke, en zuid van Kats een gebied rond de Katse Kreek. 
Het Nationaal Park Oosterschelde ligt ook voor een deel in de gemeente Noord-Beveland.

</doc>
<doc id="20919" url="https://nl.wikipedia.org/wiki?curid=20919" title="Syndroom van Wernicke">
Syndroom van Wernicke

Het syndroom van Wernicke of de encefalopathie van Wernicke is een ernstige stoornis van het centraal zenuwstelsel door een lichamelijke oorzaak. Het komt tegenwoordig het meest voor als uiting van een vitamine B1-tekort bij alcoholisten. Recente studies tonen aan dat ook mensen met ernstige eetstoornis deze diagnose kunnen hebben door het langdurige en ernstige vitaminetekort, waaronder vitamine B1.Omdat het syndroom van Wernicke in 80 tot 90% van de gevallen voorafgaat aan het Syndroom van Korsakov spreekt men vaak over het "syndroom van Wernicke-Korsakov".
Karl Wernicke beschreef in 1881 voor het eerst de symptomen van het syndroom. Dit zijn:
De verschijnselen kunnen verminderen als men direct thiamine (vitamine B1) toegediend krijgt en stopt met het drinken van alcohol.
De behandeling van het syndroom van Wernicke bestaat uit de eerste 3-5 dagen met 1 dd min 250 mg thiamine HCl iv. (opgelost in 100 ml NaCl 0,9%; inlooptijd 30 min). Indien er na deze 2 à 3 dagen geen respons is opgetreden, dan dient de behandeling gestaakt te worden. Is er wel respons, dan de behandeling continueren met 250 mg/dag thiamine iv. of im. gedurende 3–5 dagen of totdat er geen klinische verbetering meer optreedt.

</doc>
<doc id="20920" url="https://nl.wikipedia.org/wiki?curid=20920" title="Roepnaam">
Roepnaam



</doc>
<doc id="20921" url="https://nl.wikipedia.org/wiki?curid=20921" title="Sluis (gemeente)">
Sluis (gemeente)

Sluis () is een gemeente in het westen van Zeeuws-Vlaanderen, in de Nederlandse provincie Zeeland, die na de gemeentelijke herindeling van 1 januari 2003 tot stand kwam als fusie van de gemeenten Oostburg en Sluis-Aardenburg. De gemeente is genoemd naar het vestingstadje Sluis, maar het gemeentehuis staat in Oostburg. De gemeente telt inwoners (, bron: CBS) en heeft een oppervlakte van 307,01 km² (waarvan 26,74 km² water). Toerisme is een belangrijke bron van inkomsten in deze gemeente. De burgemeester is Marga Vermue-Vermue (CDA).
Sluis is de meest westelijke gemeente van Europees Nederland.
Sluis is ook de naam van een gemeente die bestond tot 1995.
Kernen.
De gemeente Sluis telt vijftien officiële kernen en een groot aantal buurtschappen. De hoofdplaats is Oostburg. Sluis is een van de dunst bevolkte Nederlandse gemeenten.
Buurtschappen.
Naast deze grotere kernen bevinden zich in de gemeente de volgende buurtschappen:
Akkerput, Bakkersdam, Balhofstede, Biezen, Boerenhol, Cadzand-Bad, Draaibrug, Het Eiland, Heille, Hoogeweg, Kapitalendam, Klein-Brabant, Koninginnehaven, Kruisdijk, Kruishoofd, Maaidijk, Marollenput, Moershoofde, Mollekot, De Munte, Nieuwesluis, Nieuwland, Nieuwvliet-Bad, Nummer Een, Oostburgsche Brug, Oudeland, Plakkebord, Ponte, Ponte-Avancé, Pyramide, Ronduit, Roodenhoek, Sasput, Scherpbier, Sint Anna ter Muiden, Slijkplaat, Slikkenburg, Smedekensbrugge, Steenhoven, Stroopuit, Terhofstede, Tragel, Turkeye, Valeiskreek, Veldzicht, Veldzicht (deels) en Vuilpan.
Herindelingen.
De huidige gemeente Sluis is tot stand gekomen na opeenvolgende herindelingen. Hieronder een overzicht van de voormalige gemeenten:
Zetelverdeling gemeenteraad.
De gemeenteraad van Sluis bestaat uit 19 zetels. Hieronder staat de samenstelling van de gemeenteraad sinds 2002:
Cultuur.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Natuur.
Het Natura 2000-gebied Westerschelde &amp; Saeftinghe ligt voor een deel in de gemeente Sluis, bij het Natura 2000-gebied horen ook de Herdijkte Zwarte Polder en de Verdronken Zwarte Polder. Helemaal binnen de gemeente liggen Natura 2000-gebieden Zwin &amp; Kievittepolder en Groote Gat. Waterdunen is een nieuw (2021) aangelegd natuur- en recreatiegebied. Aan de "Zwin &amp; Kievittepolder" grenst het Vlaamse natuurgebied Zwin Natuur Park. In de Westerschelde liggen de Hooge Platen

</doc>
<doc id="20922" url="https://nl.wikipedia.org/wiki?curid=20922" title="Geheugenverlies">
Geheugenverlies

Geheugenverlies, ook wel amnesie, is een stoornis van het geheugen, die wordt veroorzaakt door hersenletsel, ziekte, of psychotrauma. Daarnaast kan geheugenverlies tijdelijk ontstaan na het gebruik van sedativa of slaapmiddelen. Afhankelijk van de ernst van de schade, kunnen herinneringen gedeeltelijk of volledig verloren gaan.
Er bestaan twee hoofdtypen amnesie: retrograde amnesie en anterograde amnesie (zie het figuur hiernaast). Bij retrograde amnesie kan informatie van vóór het moment dat geheugenverlies optrad niet langer worden opgehaald. Meestal treedt geheugenverlies op na een ongeluk of hersenoperatie; de herinneringen van daarvoor zijn bij retrograde amnesie aangedaan en niet langer beschikbaar. Bij anterograde amnesie is er een onvermogen om informatie vanuit het kortetermijngeheugen naar het langetermijngeheugen over te brengen, waardoor het lastig is om nieuwe herinneringen te vormen. De twee typen amnesie sluiten elkaar niet uit: één persoon kan beide vormen van amnesie hebben.
Uit onderzoek blijkt dat amnesie veelal ontstaat na schade aan de mediale temporale kwab. Amnesie kan ook in hypnose opgeroepen worden, mits de te hypnotiseren persoon het toestaat. Daarnaast speelt de hippocampus een belangrijke rol in (voornamelijk) het episodisch geheugen.
Oorzaken.
De algemene oorzaken van geheugenverlies kunnen worden onderverdeeld in drie hoofdcategorieën: hoofdletsel, traumatische ervaringen en fysieke afwijkingen in de hersenen.
Geheugenverlies kan ook ontstaan door meer specifieke oorzaken, zoals:
Wanneer er geen aanwijsbare oorzaak is en het geheugenverlies van korte duur is, spreekt men van transient global amnesia.
Bij bronamnesie is vooral het geheugen voor de context van gebeurtenissen verstoord. Hieronder valt bijvoorbeeld het onderscheid tussen of iemand daadwerkelijk iets heeft meegemaakt of alleen gedroomd. Men vermoedt dat vooral de prefrontale schors hierbij betrokken is.
Soorten.
Anterograde amnesie.
Anterograde amnesie is het onvermogen om nieuwe herinneringen te vormen, terwijl al bestaande herinneringen bewaard blijven. Het ontstaat als gevolg van hersenletsel. Het letsel kan ontstaan door langdurig alcoholmisbruik, ernstige ondervoeding, beroertes, hoofdletsel, hersenontsteking, een operatie, het syndroom van Korsakov, cerebrovasculaire accidenten (CVA), anoxie of ander trauma. De twee hersengebieden die zijn gerelateerd aan anterograde amnesie zijn de mediale temporale kwab en het mediale diëncephalon. Vanwege het verlies van zenuwcellen kan anterograde amnesie niet worden verholpen met medicijnen. Patiënten kunnen echter wel leren omgaan met het geheugenverlies door in hun dag een duidelijke routine aan te brengen. Ook steun vanuit de omgeving helpt de kwaliteit van leven te verbeteren.
Retrograde amnesie.
Retrograde amnesie is het onvermogen om herinneringen van vóór het geheugenverlies op te halen. Het aanmaken van nieuwe herinneringen is niet per se aangetast. Retrograde amnesie ontstaat door hersenletsel, met name schade aan de gebieden rond de hippocampus. Het episodisch geheugen is vaker aangetast dan het semantisch geheugen. Patiënten hebben vaak een beter geheugen voor algemene zaken dan voor details. Recentere herinneringen zijn lastiger op te halen dan oude herinneringen, die met de tijd beter zijn geconsolideerd. Retrograde amnesie is vaak terug te draaien door een patiënt bloot te stellen aan de herinneringen. Dit duidt erop dat de herinneringen bij retrograde amnesie niet daadwerkelijk verloren gaan, maar dat het vooral een probleem is in het ophalen.
Posttraumatische amnesie.
Posttraumatische amnesie ontstaat doorgaans door hersenletsel, bijvoorbeeld na een val. Posttraumatische amnesie gaat meestal weer over, maar kan ook permanent zijn. Het kan zowel anterograde, retrograde, of gemengd zijn. Hoe lang en hoe ernstig de amnesie is, hangt af van de ernst van het hersenletsel.
Dissociatieve amnesie.
Dissociatieve amnesie heeft een psychologische oorzaak en dus geen fysieke oorzaak zoals posttraumatische amnesie. Dissociatieve amnesie kan zich op verschillende manieren uiten:
Amnesie en hersenen.
Amnesie treedt het duidelijkst naar voren bij hersenletsel in de mediale temporale cortex, bijvoorbeeld na een hersenoperatie. Patiënten kunnen zich dan geen feiten of episodes herinneren uit hun eigen leven uit de periode na het opgelopen hersenletsel, en/of kunnen geen nieuwe informatie meer opslaan in het langetermijngeheugen (zie ook HM (patiënt)). Vaak is het mede een gevolg van beschadiging in het gebied van de hippocampus waardoor de opslag of consolidatie van nieuwe informatie is verstoord.
Het kortetermijngeheugen (bijvoorbeeld het voor korte tijd kunnen onthouden van cijferreeksen) is daarbij meestal gespaard.
Amnesie en vergeten.
Amnesie kan ook mildere vormen aannemen, zoals bij vergeten: het proces waarbij kennis in het langetermijngeheugen moeilijker beschikbaar is of verloren gaat. Naarmate de tijd verstrijkt, wordt meer en meer vergeten.

</doc>
<doc id="20924" url="https://nl.wikipedia.org/wiki?curid=20924" title="Schouwen-Duiveland">
Schouwen-Duiveland

Schouwen-Duiveland (; Zeeuws: "Schouwen-Duveland") is een eiland en gemeente in de Nederlandse provincie Zeeland. De gemeente telt inwoners () en heeft een oppervlakte van 488,94 km² (waarvan 257,91 km² water).
Het eiland heeft een tweetal vaste verbindingen naar Goeree-Overflakkee: de Brouwersdam en de Grevelingendam. De Oosterscheldekering gaat net als de Zeelandbrug naar Noord-Beveland. Het eiland is grotendeels vlak en delen liggen onder het zeeniveau. Op de westpunt is een duingebied (de 'Kop van Schouwen') waarvan het hoogste punt ongeveer 42 meter boven de zeespiegel ligt. Het eiland is in trek bij toeristen. Vooral de plaats Renesse is een populaire vakantiebestemming voor jongeren. Renesse probeert zich vanaf circa 2010-2015 meer te ontwikkelen als badplaats voor gezinnen en ouderen.
Geschiedenis.
De naam verwijst naar de eilanden Schouwen en Duiveland waartussen het water de Gouwe liep. Twee plaatsen op Schouwen-Duiveland, Zierikzee en Brouwershaven, hebben in het verleden stadsrechten verkregen. Brouwershaven werd tussen de 16de en 18de eeuw aangeduid als “smalstad”. Dit is een Zeeuwse benaming voor zeven kleinere steden die wel stadsrechten hadden, maar die geen zitting mochten nemen in de Staten van Zeeland.
Het eiland Schouwen-Duiveland bestond ooit uit vier eilanden: Schouwen, Duiveland, Dreischor en Bommenede. In de loop der eeuwen zijn deze door natuur en mens aan elkaar gegroeid. De dam tussen Schouwen en Duiveland dateert van 1610.
Op 30 april 1900 opende de Rotterdamsche Tramweg Maatschappij een stoomtramlijn op het eiland, die het openbaar vervoer verzorgde tot 1 februari 1953. Na de Watersnoodramp van 1953 werd de dienst niet meer hersteld en vervangen door een buslijn.
Na de voltooiing van de Brouwersdam in 1972 is het eiland een centrum van watersport geworden. Aan de Noordzeestranden en op het Grevelingenmeer kan met name de surf-, zeil- en duiksport beoefend worden.
Kernen.
Gemeente Schouwen-Duiveland omvat navolgende zestien dorpen:
Bovendien zijn er negen buurtschappen op Schouwen-Duiveland: Brijdorpe, Burghsluis, Capelle, Den Osse, Elkerzee, Looperskapelle, Moriaanshoofd, Nieuwerkerke ('t Schutje), Nieuw-Haamstede, Schuddebeurs, Westenschouwen en Zijpe. Het gemeentehuis staat aan de rand van Zierikzee.
Natuur op Schouwen-Duiveland.
De Natura 2000-gebieden Grevelingen, Oosterschelde en Voordelta liggen voor een deel in de gemeente Schouwen-Duiveland. Zo ook het voorgenomen Natura 2000-gebied Krammer-Volkerak.
Het Nationaal Park Oosterschelde (deels overeenkomend met het Natura 2000-gebied "Oosterschelde") ligt ook voor een deel binnen de gemeentegrenzen.
Op Schouwen-Duiveland is een aanzienlijk aantal natuurgebieden te vinden. Deze gebieden worden meestal beheerd door Staatsbosbeheer. De meeste natuurgebieden zijn toegankelijk voor bezoekers. De gebieden zijn bijzonder geschikt voor vogelaars en fietsers. In de natuur van Schouwen Duiveland zijn Europees bijzondere soorten zoals kluut, wulp en strandplevier te vinden. Boswachterij Westerschouwen is het grootste bos van de provincie Zeeland. Naast de natuur in en rond het Grevelingenmeer zijn op Schouwen-Duiveland de volgende natuurgebieden te vinden:
Politiek.
Herindeling.
De gemeente Schouwen-Duiveland is op 1 januari 1997 tot stand gekomen nadat zes gemeenten werden samengevoegd. Deze gemeenten waren Brouwershaven, Bruinisse, Duiveland, Middenschouwen, Westerschouwen en Zierikzee. Deze zes gemeenten waren op 1 januari 1961 ontstaan uit een voorgaande herindeling. 
Gemeenteraad.
De gemeenteraad van Schouwen-Duiveland bestaat uit 23 zetels. Hieronder staat de samenstelling van de gemeenteraad sinds 1997:
¹ 13 november 1996 werden herindelingsverkiezingen gehouden. De eerste gemeenteraad is op 1 januari 1997 van start gegaan.
² Een raadslid van de VVD verliet de partij in 2018 en sloot zich in 2019 aan bij Leefbaar Schouwen-Duiveland
³ Een raadslid van de ChristenUnie verliet de partij in 2019 en sloot zich aan bij het CDA
⁴ Een raadslid van GroenLinks verliet de partij in 2018 en ging verder onder de naam "Lijst Jet van Gent", later "Hart voor Schouwen-Duiveland", een partij die in 2021 fuseerde met Leefbaar Schouwen-Duiveland.
College van B en W.
Coalitieakkoord 2022-2026.
Het college van burgemeester en wethouders bestaat naast burgemeester Jack van der Hoek (D66) uit een coalitie van twee wethouders namens Leefbaar Schouwen-Duiveland en een wethouder namens CDA, een wethouder namens SGP en een wethouder namens GroenLinks. Op 2 juli 2024 nam wethouder Schot (SGP) ontslag, haar taken zijn tijdelijk verdeeld over drie wethouders.
Cultuur.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:

</doc>
<doc id="20925" url="https://nl.wikipedia.org/wiki?curid=20925" title="Tholen">
Tholen

Geografie
Personen
Schepen

</doc>
<doc id="20927" url="https://nl.wikipedia.org/wiki?curid=20927" title="Desoriëntatie">
Desoriëntatie

Desoriëntatie is de aanduiding voor het niet goed weten waar men zich bevindt, het niet georiënteerd zijn (oriënt = oosten, dus oriëntatie → weten waar het oosten is).
In de geneeskunde wordt de oriëntatie vaak getest op drie aspecten: oriëntatie in tijd, plaats en persoon. 

</doc>
<doc id="20928" url="https://nl.wikipedia.org/wiki?curid=20928" title="Mariënberg">
Mariënberg

Mariënberg (spreek uit: Mariënberg) (Nedersaksisch: "Mainbarg") is een klein dorp in de gemeente Hardenberg in de Nederlandse provincie Overijssel. Het is gelegen tegen de grens met de gemeente Ommen, tussen Hardenberg en Vroomshoop en nabij de Vecht. 
Historie.
Prehistorie.
In de jaren 1975 - 1993 werden op zandruggen op een perceel tussen de Hardenbergerweg en de Vecht uitgebreide opgravingen verricht. Naast duizenden kleine voorwerpen zoals vuurstenen werktuigen werden er honderden ronde kuilen gevonden. De kuilen bevatten veel houtskool en werden waarschijnlijk als stookplaats (kuilhaarden) gebruikt. Deze kuilhaarden laten zien dat de zandrug bij Mariënberg gedurende de Midden-Steentijd (Mesolithicum) (9000 v. Chr. - 5300 v. Chr.) bewoond is geweest. De vondsten werden onderverdeeld in ten minste twaalf verschillende bewoningsfases, die in totaal een periode van ca. 2500 jaar omvatten. Rondtrekkende jagers-verzamelaars bezochten het gebied klaarblijkelijk geregeld. Ook werden zes grotere kuilen ontdekt, waarschijnlijk grafkuilen uit het einde van het Mesolithicum. In deze grafkuilen (zitgraven) werden de doden in zittende houding begraven. In de kuilen werden o.a. een vuurstenen pijlpunt, enkele grote vuurstenen klingen en zes pijlschachtpolijsters gevonden. Naar aanleiding van deze opgravingen is een aantal wetenschappelijke publicaties verschenen: 
In 2010 werd besloten de straten in de nieuwe wijk Mark II te noemen naar de belangrijkste vondsten. De straatnamen zijn: Zitgraven, Klopsteen, Vuursteen en Pijlspits.
Middeleeuwen en later.
De oorsprong van het dorp ligt in de 14e eeuw toen de Broeders des gemeenen levens uit het klooster bij Sibculo de "Hut Mariaborch" bouwden. Deze hut vormde de basis voor hun werk in de veengebieden die toen ten oosten van het huidige dorp lagen.
Vanaf 1850 is sprake van enige bebouwing bij het kruispunt van de huidige Hardenbergerweg en de Nieuweweg.
Op 20 juni 1868 ontstond tijdens een warme en droge periode aan de windzijde van Mariënberg een brand, die zich snel uitbreidde en in een uur tijd de gehele buurtschap in de as legde. Bij de brand werden vier woonhuizen, vier schuren, een schapenhok en een hooiberg vernietigd. Ook kwamen enkele koeien, kalveren, varkens en een paard om. De burgemeester van Ambt Hardenberg, H.N. van Roijen, bracht op 21 juni aan de Commissaris van de Koning uitgebreid verslag uit van de brand.
In de jaren 1903–1906 werd door de NOLS de spoorlijn van Zwolle naar Stadskanaal
en de aansluitende lijn van Mariënberg naar Almelo aangelegd. In de daaropvolgende jaren ontstond de kern van Mariënberg. In de dertiger jaren van de 20e eeuw werden ten noorden van het station woningen gebouwd. Na de Tweede Wereldoorlog ontwikkelde het dorp zich tot zijn huidige vorm.
Verkeer en vervoer.
Aan de zuidkant van de kern ligt station Mariënberg. Dit station is gebouwd door de NOLS, die ook de lijnen naar dit station vanaf Zwolle, Emmen (aanvankelijk Stadskanaal) en Almelo had aangelegd. Het stationsgebouw werd ontworpen door Eduard Cuypers, die bij de bouw van de lijnen van deze maatschappij de stations- en haltegebouwen ontworpen heeft. Het werd gebouwd in 1903, gelijktijdig met de stations van Gramsbergen, Hardenberg en Bergentheim.
Het station wordt één keer per uur bediend door de sneltrein Emmen - Zwolle, een keer per uur door de stoptrein Emmen - Zwolle en een tot twee keer per uur door de stoptrein naar Almelo. Tot station Hardenberg rijdt maximaal twee keer per uur een extra stoptrein.
Mariënberg ligt dicht bij de N36 (Twentseweg) en het kanaal Almelo-De Haandrik.
Dorpsleven.
Voorzieningen.
Er is een belangenvereniging "Plaatselijk Belang (PB) Beerzerveld-Mariënberg", opgericht in 1955.
Het dorp, met een inwoneraantal van in , telt één gereformeerde school voor het basisonderwijs: GBS De Regenboog. Mariënberg heeft een voetbalvereniging, VV Mariënberg genaamd, en gymnastiekvereniging Mabeco. Het voetbalveld en de gymzaal staan allebei in Beerzerveld. Er is een Gereformeerde Kerk (PKN), de Sionskerk genaamd, en een Nederlandse Gereformeerde kerk in het dorp, waaruit in 2004 een gemeente behorend bij het kerkverband van de Gereformeerde Kerken (hersteld) (later Gereformeerde Kerken) is ontstaan. De laatstgenoemde gemeente kwam eerst samen in gebouw 'De Ark', maar komt tegenwoordig samen in het kerkgebouw van de Hervormde Gemeente in Beerzerveld.
Toerisme en markante gebouwen.
Aan de oostkant van het dorp is een camping, de Pallegarste. Langs het dorp loopt de LF 16 Vechtdalroute.&lt;br&gt;
Gebouwen:

</doc>
<doc id="20929" url="https://nl.wikipedia.org/wiki?curid=20929" title="Percentiel">
Percentiel

In de statistiek is een percentiel van een geordende dataset een van de in principe 99 punten die de dataset in 100 delen van gelijke grootte verdelen. Het formula_1-de percentiel is dan een getal dat de formula_1% kleinste data van de formula_3% grootste scheidt. Het 95e percentiel is bijvoorbeeld een getal zodanig dat 95% van de data kleiner is of eraan gelijk en 5% groter of eraan gelijk. Veelal zal een percentiel een van de data zelf zijn, maar in sommige gevallen is het percentiel het gemiddelde van twee opeenvolgende data. Percentielen zijn op soortgelijke wijze ook gedefinieerd voor kansverdelingen.
Definitie.
Laat formula_4 een reëel getal tussen 0 en 1 zijn.
Het formula_5-de percentiel van de dataset bestaande uit de formula_6 getallen formula_7, is het getal formula_8 dat voldoet aan:
Het formula_5-de percentiel van de kansverdeling van de stochastische variabele formula_16 is het getal formula_8 dat voldoet aan:
en
Gerelateerde termen.
Percentielen zijn kwantielen die bij een percentage behoren. Percentielen verdelen een dataset in 100 ongeveer gelijke delen. Het 50e percentiel wordt ook de mediaan genoemd. Het 25e, 50e en 75e percentiel worden ook respectievelijk het 1e, 2e en 3e kwartiel genoemd. Decielen zijn de percentielen die bij de percentages 10, 20, ... , 90 behoren.
Berekening.
De bovenstaande definitie leidt niet in alle gevallen tot een eenduidige bepaling van de percentielen. Er worden verschillende berekeningswijzen gehanteerd. Hieronder worden tien verschillende methoden besproken. Een voorbeeld laat zien hoe divers de uitkomsten van de berekeningen kunnen zijn.
Dichtstbijzijnde rangnummer.
De geordende steekproef formula_20 bestaat uit de van klein naar groot geordende formula_6 data. Voor het formula_5-de percentiel neemt men het element in de dataset met het rangnummer dat "het dichtst" bij formula_9 ligt, en wel, met formula_24:
Verschillende softwarepakketten: verschillende percentielen.
Hoewel de bovenstaande geijkte crf-definitie van het formula_4-de percentiel een eenduidig bepaalde waarde oplevert, blijken softwarepakketten en rekenmachines, afhankelijk van de specifieke dataset, verschillende waarden voor hetzelfde percentiel te geven. Een percentielcalculator kan op maar liefst acht verschillende methoden de percentielen berekenen.
TI-83 en TI-84.
Iets van de problematiek van praktische percentielberekeningen ziet men bij de berekening van kwartielen door de rekenmachines TI-83 en TI-84, die veel in het middelbaar onderwijs worden gebruikt. Voor de dataset 1, 2, ... , 9 geven deze rekenmachines formula_27 en formula_28, terwijl volgens de crf-definitie formula_29 en formula_30. Datzelfde verschijnsel treedt op bij alle datasets met formula_31.
Dat probleem is op te lossen door in voorkomende gevallen de kwartielen te berekenen, waarbij de mediaan "inclusief" zowel tot de linkerhelft als de rechterhelft van de dataset wordt gerekend.
Het instructieboekje van de TI-83 vermeldt dat formula_32 de mediaan is van de punten tussen formula_33 en formula_34, en dat formula_35 de mediaan is van de punten tussen formula_34 en formula_37. Bij oneven formula_6 wordt echter de mediaan niet meegerekend, noch in de linker-, noch in de rechterhelft. Wel worden de kleinste en de grootste waarde in de rij meegerekend. De relatie tussen de geijkte percentielen en formula_32 en formula_35 is zwak. Bij bijvoorbeeld de dataset 1, 2, ... , 11 vallen drie punten uit de dataset: 3, 6 en 9, die immers medianen van een oneven aantal getallen zijn. Daardoor ligt links van formula_32 slechts 18,2% van de getallen en niet 25%. We zien dat door bepaalde keuzes percentielpunten, in dit geval kwartielen, anders berekend worden dan volgens de hierboven besproken geijkte crf-methode.
Referentiepunten.
In softwarepakketten worden diverse methoden gebruikt om percentielen van niet-geklasseerde data te berekenen. Dat er voor verschillende berekeningen wordt gekozen, heeft te maken met een eigenaardigheid van de crf-definitie. Alle formula_4-de percentielen, met formula_43. Voor veel percentages formula_4 vallen de percentielen dus samen met hetzelfde datapunt. Dat is een gevolg van het discrete karakter van een eindige dataset. Als de dataset een steekproef is uit een continue stochast en een percentiel van de dataset een schatting is van de percentiel van de populatie, dan is dat samenvallen van percentielen ongewenst. Dat is de reden dat percentielen vaak via lineaire interpolatie worden berekend. Feitelijk vervangt men dan de discontinue crf-grafiek door een continue polygoon. Men kan daarbij echter op verschillende manieren te werk gaan, waarbij verschillende methoden ook verschillende waarden voor hetzelfde percentiel kunnen opleveren.
Om verschillende methoden om percentielen te berekenen te kunnen onderscheiden, gebruiken we een referentiepunt, een getal, zoals formula_45, dat is afgeleid van formula_4 en formula_6. We onderscheiden van het betreffende referentiepunt het gehele deel formula_1 en de fractie formula_49, zodat formula_50.
Methode A.
Bij deze methode is formula_51.
Submethode A1: 
formula_52, bovenstaande geijkte crf-methode
Submethode A2: 
formula_53, variant op geijkte crf-methode, zonder gemiddelde
Submethode A3: 
formula_54, gewogen gemiddelde
Methode B.
Bij deze methode is formula_55.
Submethode B1: 
formula_54
Submethode B2: 
formula_57, gewogen gemiddelde
Submethode B3: 
formula_58
Methode C.
Bij deze methode is formula_59.
Het afronden van deze methode vindt op de gebruikelijke wijze plaats, maar om statistische vertekening te voorkomen, is 'afronden op even' hier aan te raden.
Methode D.
Bij deze methode is formula_61.
Methode E.
Bij deze methode is formula_63.
Voorbeeld.
Gegeven de volgende dataset van 13 geordende getallen:
Met behulp van de negen besproken methoden en de TI-83 berekenen we de drie kwartielen en het 40e percentiel:
We zien dat afhankelijk van de berekeningsmethode, voor bovenstaande dataset, het 40e percentiel kan variëren van 8 tot 13. Opmerkelijk is dat methode A3 een mediaan oplevert die niet het middelste datapunt is.
Microsoft Excel: Inclusieve en exclusieve percentielen.
De versie 2013 van Excel kent zowel methode B1 als methode E voor het berekenen van percentielpunten. Het verschil tussen de rangnummers van een "exclusief" berekende percentiel en een "inclusief" berekende percentiel is: formula_65. Het inclusief berekende percentiel ligt daardoor dichter bij de mediaan dan het exclusief berekende percentiel, maar het verschil neemt toe met de afstand tot de mediaan. Hoe groter deze afstand, des te meer ‘trekt’ de mediaan aan het percentiel.
Nemen we als voorbeeld het percentiel formula_66 van de dataset in het voorbeeld. Het rangnummer van het eerste kwartiel volgens de exclusieve methode (B1) is 3,5 en het bijbehorende eerste kwartiel is dus 4. Het rangnummer van het eerste kwartiel volgens de inclusieve methode (E) is 4 en het bijbehorende eerste kwartiel is 5. De inclusieve kwartielen liggen een half rangnummer dichter bij de mediaan dan de exclusieve kwartielen.
Waarschuwing.
Zoals uit het bovenstaande blijkt berekenen softwarepakketten percentielen van niet over klassen verdeelde data met verschillende methoden. Men mag dus niet zeggen dat de percentielwaarde die een pakket produceert ‘het’ percentiel is. De gebruiker van het pakket dient zich bewust te zijn van de methode waarmee de berekening wordt uitgevoerd. Statistische software kan niet blindelings worden gebruikt.
Percentielen van continue toevalsvariabelen.
Als formula_49 de kansdichtheid is van een continue toevalsvariabele formula_16 en formula_69 de bijbehorende verdelingsfunctie, dan kunnen we voor &lt;math&gt;0 het formula_4e percentiel formula_8 berekenen via de inverse van de verdelingsfunctie: formula_72. 
De oppervlakte onder de kansdichtheidsfunctie wordt verdeeld in een linkerdeel met oppervlakte formula_4 en een rechterdeel met oppervlakte formula_74.
Statistische software en de grafische rekenmachines bevatten rekenroutines voor het berekenen van waarden van de inverse van de verdelingsfunctie van diverse continue stochasten en dus van het formula_4e percentiel.
Voorbeeld.
Het 40e percentiel van de standaardnormale verdeling is formula_76.
Percentielen van discrete toevalsvariabelen.
Bij het berekenen van percentielen van discrete toevalsvariabelen gaan we op dezelfde wijze te werk als bij het berekenen van percentielen van niet-gegroepeerde data. Als formula_69 de verdelingsfunctie is van de discrete toevalsvariabele formula_16, volgt uit de definitie van percentiel voor niet-gegroepeerde data: 
Als formula_80 en formula_81 twee opeenvolgende waarden zijn van formula_16, en formula_83. Als daarentegen formula_84, kan elk getal in het interval formula_85 het percentiel formula_8 zijn. Men zou in dat geval het percentiel gelijk kunnen kiezen aan het midden van het interval: formula_87.
Percentielen van gegroepeerde data.
Zijn de formula_6 data verdeeld over formula_89 klassen formula_90, is formula_91 de frequentie van de formula_1-de klasse, zijn formula_93 en formula_94 de cumulatieve frequenties op de linker-, respectievelijk rechtergrens van de formula_1-de klasse, en is formula_96, dan kunnen we het formula_4-de percentiel berekenen door toepassing van lineaire interpolatie:
formula_98
Voorbeeld.
Zeven studenten beoordelen hun leraar op een schaal van 1 tot en met 5. Als de scores 3, 3, 3, 3, 4, 4, 4 zijn, dan is de mediaan van de niet-gegroepeerde data 3. Als de scores 3, 3, 3, 4, 4, 4, 4 zijn, dan is de mediaan van de niet-gegroepeerde data 4. Men kan zich afvragen of het verschil tussen deze twee medianen wel realistisch is. Als men daarentegen de scores over twee klassen verdeelt, vindt men de medianen 3,375 en 3,675. Gezien de twee rijen scores lijken dit ‘eerlijker’ medianen.
Men ziet ook hier dat de keuze voor een specifieke methode bepalend is voor het verkregen antwoord.

</doc>
<doc id="20930" url="https://nl.wikipedia.org/wiki?curid=20930" title="Friedrich Mohs">
Friedrich Mohs

Friedrich Mohs (Gernrode, 29 januari 1773 — Agordo, 29 december 1839) was een Duitse mineraloog.
Mohs studeerde wiskunde, natuurkunde en scheikunde in Halle (Saale). Aan de mijnbouwakademie in Freiberg rondde hij met een studie mechanica zijn opleiding af. Een van zijn leraren in Freiberg was de mineraloog en geoloog Abraham Gottlob Werner. In 1812 werd Mohs benoemd tot hoogleraar mineralogie in Graz. 
Hij karakteriseerde mineralen aan de hand van hun fysische eigenschappen (kristalvorm, hardheid, dichtheid). Tot dan toe werden mineralen voornamelijk gekarakteriseerd door hun chemische samenstelling. Friedrich Mohs is met name bekend vanwege de naar hem benoemde hardheidsschaal voor stoffen die hij in 1812 bedacht. 
Mohs stierf tijdens een bezoek aan Italië in Agordo nabij Belluno. Hij werd in Wenen herbegraven.

</doc>
<doc id="20932" url="https://nl.wikipedia.org/wiki?curid=20932" title="S.A. Tartakower">
S.A. Tartakower



</doc>
<doc id="20934" url="https://nl.wikipedia.org/wiki?curid=20934" title="Francois Philidor">
Francois Philidor



</doc>
<doc id="20935" url="https://nl.wikipedia.org/wiki?curid=20935" title="Formule 1 in 1999">
Formule 1 in 1999

Het Formule 1-seizoen 1999 was het 50ste "FIA Formula One World Championship" seizoen. Het begon op 7 maart en eindigde op 1 november na zestien races.
Mika Häkkinen won zijn tweede wereldtitel, na een duel met Eddie Irvine.
Michael Schumacher die tijdens de Grand Prix van Groot-Brittannië zijn been brak bij een zwaar ongeluk werd vervangen door Mika Salo bij Ferrari.
BAR kwam voor het eerst aan de start.
Alle teams reden dit jaar met banden geleverd door Bridgestone na het afhaken van Goodyear.
Kalender.
Afgelast.
De Grand Prix van China zou in 1999 voor het eerst op de kalender staan, maar werd afgelast vanwege problemen bij de organisatie. De race werd van de kalender gehaald op 20 december 1998, mede door het nieuws dat vrachtvliegtuigen niet snel genoeg gelost konden worden op de lokale luchthaven. De Grand Prix van China verscheen uiteindelijk voor het eerst op de Formule 1-kalender in 2004, gehouden op het Shanghai International Circuit.&lt;br&gt;
De Grand Prix van Argentinië, die de race in China had moeten vervangen, werd vervolgens ook afgelast door financiële problemen en er kon geen overeenstemming worden bereikt met commerciële partijen. Met het afgelasten van de race ontstond er een gat van vijf weken tussen de eerste en tweede race van het seizoen.
Ingeschreven teams en coureurs.
De volgende teams en coureurs namen deel aan het 'FIA Wereldkampioenschap F1' 1999. Alle teams reden met banden geleverd door Bridgestone.
Resultaten en klassement.
Puntentelling.
Punten worden toegekend aan de top zes geklasseerde coureurs.
Klassement bij de coureurs.
† — Coureur is niet gefinisht in de GP, maar heeft wel 90% van de race-afstand afgelegd, waardoor hij als geklasseerd genoteerd staat.
Klassement bij de constructeurs.
† — Coureur is niet gefinisht in de GP, maar heeft wel 90% van de race-afstand afgelegd, waardoor hij als geklasseerd genoteerd staat.

</doc>
<doc id="20936" url="https://nl.wikipedia.org/wiki?curid=20936" title="Kos">
Kos

Kos (Grieks: Κως) is een eiland in het oosten van de Egeïsche Zee, dat tot Griekenland behoort. Kos is het op twee na grootste eiland van de Dodekanesos, de Twaalf Eilanden. De hoofdstad van het eiland is de gelijknamige plaats Kos, aan het noordoosten van het eiland. Het eiland ligt voor de kust van Turkije ter hoogte van Bodrum, ten noordwesten van Rodos en ten zuidoosten van Samos. Kos is tevens de naam van de gemeente (δήμος, "dimos"), waartoe de stad Kos behoort.
Het eiland is 40 km bij 8 km groot en heeft een oppervlakte van circa 290 km². Bij de volkstelling van 2011 telde het eiland 33.300 inwoners. Deze inwoners zijn verdeeld over drie deelgemeenten: Dikaio, Irakleides en Kos stad. Toerisme is een zeer belangrijke bron van inkomsten voor Kos.
Geschiedenis.
Het eiland werd oorspronkelijk door Kariërs gekoloniseerd. De Doriërs namen het eiland in de elfde eeuw v.Chr. in. Het grootste deel van de Doriërs was afkomstig uit Epidaurus en zij namen hun Asklepios-cultus mee. Tijdens de Perzische Oorlogen werd Kos door tirannen geregeerd, terwijl het officieel een oligarchisch bewind had. Later trad het eiland toe tot de Delische Bond.
Tijdens de Peloponnesische Oorlog diende Kos als belangrijkste basis op de Egeïsche Zee voor Atheense troepen en vloot (411-407 v.Chr.), nadat Rhodos in opstand was gekomen. De Perzen werden er tweemaal verdreven. In 366 v.Chr. werd de democratie op Kos gevestigd en de stad Kos gebouwd. Tijdens de Bondgenotenoorlog (357-355 v.Chr.) keerde Kos zich tegen Athene, om daarna onder het bewind van koning Maussollos van Carië te vallen.
Onder Alexander de Grote en de Ptolemaeën bereikte de ontwikkeling van Kos haar hoogtepunt. In 310 v.Chr. veroverde Ptolemaeus I Soter Kos op Antigonos I Monophthalmos. De Ptolemeeën gebruikten Kos als maritieme buitenpost om de Egeïsche Zee te beheersen. Op de dependance van het gymnasium van Alexandrië op Kos kregen de Ptolemeïsche prinsen onderwijs. Cleopatra bewaarde een deel van haar goudvoorraad op Kos.
In de oudheid werd Kos ook wel Meropis of Nymphaea genoemd. Diodoros van Sicilië en Strabo omschrijven een goed ommuurde haven. De ligging van Kos gaf het een belangrijke rol in de handel op de Egeïsche Zee, terwijl het eiland zelf volgens Plinius bekendstond om zijn goede wijn en later ook vanwege de zijde-industrie. Dichters die moe waren van Alexandrië vestigden zich op Kos.
In de oudheid was Kos beroemd vanwege het sanatorium, het Asklepieion. Behalve Hippocrates zijn ook de schilder Apelles en de dichter Philitas en misschien Theocritus beroemde Griekse burgers van Kos.
In het jaar 2 werd Kos onderdeel van het Romeinse Rijk waar het vanaf het jaar 53 de titel kreeg van "vrije stad". Nadat het Romeinse Rijk uit elkaar was gevallen werd Kos deel van het Byzantijnse Rijk. In de middeleeuwen kreeg de Republiek Venetië het eiland in handen, deze verkocht het in 1315 weer aan de Johannieters. Tweehonderd jaar waren de Johannieters op het eiland aanwezig, waarna ze Kos weer verlieten. Kos dreigde door Turkije te worden bezet, het maakte vanaf 1523 deel van het Ottomaanse Rijk uit. Het kwam in 1912 weer in handen van Italië.
In de Tweede Wereldoorlog waren de eilanden lang bezet door de Italianen. Nadat Italië had gecapituleerd, ontstond er een strijd om de macht op de Dodekanesoseilanden. Britse en Duitse troepen probeerden het gebied te bezetten. Nadat Britten het eiland hadden bevoorraad, namen de Duitsers het eiland na de Slag om Kos in. Na de Tweede Wereldoorlog kwam het eiland onder Brits protectoraat te staan, waarna het vanaf 1947 onderdeel ging uitmaken van Griekenland.
Er vond tijdens de nacht van 20 juli op 21 juli 2017 rond 1.30 uur 's nachts op Kos en in de Turkse stad Bodrum een zware aardbeving plaats. De aardbeving was het zwaarst te voelen in de stad Kos, met een kracht van 6,7 op de schaal van Richter. De aardbeving werd door een kleine tsunami gevolgd. Er vielen twee doden. 115 mensen raakten gewond, waarvan 12 ernstig.
Geografie.
Kos is een langgerekt eiland, grofweg georiënteerd in oostnoordoostelijke richting. Het van oorsprong vulkanische eiland kent zowel vruchtbare vlaktes als onvruchtbaar bergland. Het hoofddeel van het eiland meet ruim 30 bij 8 km en wordt gedomineerd door een keten van heuvels en bergen op de zuidelijke helft, met als hoogste top de Dikeos (846 m). Aan de zuidkant van deze keten is de kuststrook zeer smal, aan de overige zijden zijn er uitgestrekte glooiende en vlakke gebieden. De Dikeos (of Dikaios) is niet meer actief vulkanisch, maar het karakter is wel te merken aan enkele warmwaterbronnen, zoals de Embros Thermae.
Aan het zuidwestelijke uiteinde van Kos is er een heuvelachtig schiereiland, Kefalos, met het gelijknamige dorp.
Aan de kust van Kos komen verschillende soorten zeeschildpadden voor, waaronder de beschermde onechte karetschildpad. Verder kan men overal op het eiland landschildpadden tegenkomen.
Kos-Stad is de hoofdstad van het eiland, heeft de grootste haven en is het toeristische en culturele centrum. Dicht bij de haven ervan staat de 14e-eeuwse burcht de Neratzia, die in 1315 door de ridders van St. Johannes van Rodos is gebouwd. In het centrum van de stad ligt een oude marktplaats, een agora. Het oude Asklepieion bevindt zich tussen Kos-Stad en de Dikeos.
Afgezien van de hoofdplaats lagen de belangrijkste nederzettingen van het eiland traditioneel in het heuvelland, zoals de plaats Antimachia. De kustplaatsen vormden satellietdorpen waar mensen vooral tijdelijk verbleven. Door de opkomst van het toerisme is het zwaartepunt verschoven naar de badplaatsen. Op de helling van de Dikeos ligt het zeer toeristische dorpje Zia.
Plaatsen.
Enkele grotere plaatsen op het eiland zijn Kos, Kefalos, Kardamena, Tigaki, Antimachia, Mastichari, Marmari en Pyli.
Kleinere plaatsen zijn Asfendiou, Zipari, Platani en Lagoudi.
Bestuurlijke indeling.
Het eiland Kos is sinds de bestuurlijke herindeling van 2011, met het Programma Kallikratis, één gemeente (δήμος = dimos). De vroegere gemeenten op het eiland (Dikaios, Irakleides en Kos-Stad) werden toen als zelfstandig bestuursorgaan opgeheven en werden deelgemeenten van Kos. Per deelgemeente zijn de verschillende plaatsen gegroepeerd in lokale gemeenschappen (δημοτικές κοινότητες = dimotikes kinótites).
Samen met de naburige eilandgemeente Nisyros vormt Kos een regionale eenheid, die eveneens Kos heet (Περιφερειακή ενότητα Κω), binnen de regio Zuid-Egeïsche Eilanden.
Deze plaatsen liggen in de gemeente Kos.
Economie.
Toerisme is een belangrijke inkomstenbron voor Kos. De zandstranden zijn de voornaamste attractie. Verder zijn er grote hotels, horecagelegenheden en souvenirwinkels.
Landbouw.
De vruchtbare delen van het eiland, en dan vooral het vlakkere deel, worden voor landbouw gebruikt. De belangrijkste producten die worden verbouwd zijn druiven, amandelen, vijgen en olijven.
Vis.
Hoewel Kos een eiland is, is er betrekkelijk weinig vis te koop. Lange tijd is er rondom Kos met dynamiet gevist. Door de explosies kwamen de vissen verdoofd naar het oppervlak drijven waarna het eenvoudig was ze te vangen. Hoewel dit een effectieve manier van vissen leek, bleken later de visgronden dermate zwaar beschadigd dat de visstand rondom Kos ernstig teruggelopen was.
Veel restaurants huren lokale vissers in die zorgen voor een dagelijkse verse aanvoer van vis.
Bezienswaardigheden.
Op Kos zijn diverse gedenktekens voor de arts Hippocrates, alsmede voor de god voor de geneeskunst uit het Griekse pantheon: Asklepios, die leermeester zou zijn geweest van Hippocrates. Beroemd is bijvoorbeeld de plataan van Hippocrates, die in de hoofdstad Kos staat. Er is ook een museum aan Hippocrates gewijd. Verder bevinden zich diverse archeologische sites in of bij de stad, waaronder het Asklepeion, een Romeins theater en een gymnasium.
Verkeer en vervoer.
Kos heeft een vliegveld, luchthaven Kos. Er zijn goede veerverbindingen, vanaf de stad Kos, tussen Kos en andere Griekse eilanden. Vanaf het zuiden van Kos, van havenplaats Kardamena is er een bootverbinding naar Nisyros, aan het noorden vanaf Mastichari onder andere naar Kalymnos. Ook is er een veerverbinding met Bodrum (stad).

</doc>
<doc id="20938" url="https://nl.wikipedia.org/wiki?curid=20938" title="Dodekanesos">
Dodekanesos

De Dodekanesos (Grieks: Δωδεκάνησα, "Dodekánisa" = "twaalf eilanden"; do-deka = 2 + 10 = 12) is een
Griekse eilandengroep en voormalig departement "(nomos)" in de oostelijke Egeïsche Zee, voor de kust van Zuidwest-Turkije. De hoofdstad is de stad Rhodos.
Met uitzondering van het eiland Kastelorizo, maar samen met het ten noorden van de Dodekanesos gelegen Samos, wordt de Dodekanesos ook tot de Zuidelijke Sporaden gerekend.
Geschiedenis.
De grote eilanden van de Dodekanesos, Kos en Rhodos, kenden in de oudheid een bloeiende beschaving. Kos was in de gehele Hellenistische wereld beroemd om zijn Asklepieion, een aan de god van de genezing Asklepios gewijd tempel- en genezingscomplex. Dit was gesticht door de grondlegger van de moderne geneeskunde, de arts Hippokrates van Kos. Rhodos was de hoofdstad van een bloeiend handelsimperium.
Na de deling van het Romeinse Rijk kwamen de eilanden onder Oost-Romeins (Byzantijns) bestuur. Een reeds in de late oudheid ingezet verval zette door en leidde tot het wegvallen van handel en een daling in de bevolking. De eilanden waren regelmatig het slachtoffer van Saraceense piraten (zie: Saracenen). In de latere middeleeuwen bleven de eilanden nominaal Byzantijns, maar wisten dankzij een zwak centraal gezag een grote mate van autonomie te ontplooien. Lokale heersers maakten zich van de macht meester. Soms waren dit Grieken, maar vaak ook Frankische of Italiaanse baronnen, zoals op Astipalaia. In 1309 veroverden de Johannieterridders een groot deel van de huidige Dodekanesos en vestigden een kruisvaardersstaat met als hoofdstad Rhodos. Zowel op het eiland Rhodos als op andere eilanden herinneren de restanten van verdedigingswerken en kastelen aan het bestuur van de Johannieters. In 1522 werd de eilandengroep veroverd door de Osmaanse Turken onder Süleyman I.
De eilanden behoorden tot het Ottomaanse Rijk voordat ze in 1911 door Italië bezet werden. Na de Eerste Wereldoorlog (waarin de Turken de zijde van Duitsland hadden gekozen) kwamen de Dodekanesos onder Italiaans bestuur. Gebouwen op de eilanden in Italiaanse stijl herinneren nog aan deze tijd. Tijdens de Tweede Wereldoorlog (waarin Italië de zijde van Nazi-Duitsland had gekozen) werden de eilanden, toen de rest van Griekenland was bevrijd, bezet door fanatieke Italiaanse fascisten. Zelfs na de capitulatie van Italië en Duitsland bleven de eilanden in Italiaanse handen, tot de bezetters zich moesten overgeven. Na de Tweede Wereldoorlog kwamen de eilanden met de Vrede van Parijs aan Griekenland, waar ze nog steeds toe behoren. De eilanden zouden wel permanent gedemilitariseerd blijven.
Eilanden.
De volgende eilanden maken deel uit van de Dodekanesos (de twaalf eilanden waaraan de eilandengroep zijn naam dankt, staan vetgedrukt):
Gemeenten en gemeenschappen.
Onderstaande tabel geeft een weergave van de gemeenten voor de herindeling in 2011.

</doc>
<doc id="20939" url="https://nl.wikipedia.org/wiki?curid=20939" title="Dodekanisos">
Dodekanisos



</doc>
<doc id="20940" url="https://nl.wikipedia.org/wiki?curid=20940" title="Plaveiselcelcarcinoom">
Plaveiselcelcarcinoom

Plaveiselcelcarcinoom, afgekort PCC, of carcinoma spinocellulare is een carcinoom uitgaande van plaveiselcellen, een bepaald type epitheelcel. Een groot deel van de gevallen van longkanker, baarmoederhalskanker, strottenhoofdkanker en mondkanker zijn van dit type. Plaveiselcelcarcinoom is een kwaadaardige tumor met kans op uitzaaiing, vooral grotere tumoren en tumoren gelokaliseerd op onderlip of oor, via het lymfestelsel.
Het plaveiselcelcarcinoom van de huid ontstaat vaak in een "keratosis actinica". Zonlichtschade is een belangrijke oorzaak. Plaveiselcelcarcinomen ontstaan ook wel in littekens van bijvoorbeeld brandwonden of chronische wonden, bijvoorbeeld bij dystrofische epidermolysis bullosa. Immuunsuppressie speelt een rol: na orgaantransplantatie is de kans op plaveiselcelcarcinomen sterk verhoogd. Vooral hier lijkt infectie met humaan papillomavirus een rol te spelen. Hiv-geïnfecteerden lopen een verhoogd risico op anale PCC's.
De behandeling van eerste keus is excisie met een marge van 0,5 cm. Soms kan radiotherapie of chemotherapie een bijdrage leveren.
Keratoacanthoom is een snelgroeiende huidaandoening, mogelijk een variant van PCC, die zich relatief goedaardig gedraagt.

</doc>
<doc id="20942" url="https://nl.wikipedia.org/wiki?curid=20942" title="Kosovo">
Kosovo

Kosovo (Albanees: "Kosova", "Kosovë"; Servisch: Косово, "Kosovo"), officieel de Republiek Kosovo (Albanees: Republika e Kosovës; Servisch: Република Косово), is een gedeeltelijk erkend land in Zuidoost-Europa. Kosovo grenst aan Montenegro, Albanië, Noord-Macedonië en Servië. De hoofdstad van Kosovo is Pristina.
Kosovo riep op 17 februari 2008 een eenzijdige onafhankelijkheid uit van Servië. De etnisch Albanese bevolking, waar Kosovo voor ruim 90% uit bestaat, streefde al enige tijd naar afsplitsing van Servië. Deze onafhankelijkheid wordt door 104 van de 193 leden van de Verenigde Naties erkend. Aan de andere kant erkent Servië deze onafhankelijkheid niet en beschouwt het Kosovo als Servische provincie onder de naam "Kosovo i Metohija". Servië verloor het gezag over Kosovo echter al geruime tijd, namelijk toen het onder internationaal bestuur kwam na de Kosovo-oorlog in 1999.
Omdat Kosovo onder Resolutie 1244 staat en er voorwaarden zijn vastgesteld voor de onafhankelijkheid, verwijst de Kosovaarse vlag naar alle zes de dominerende bevolkingsgroepen namelijk de Albanezen, Serviërs, Bosniakken, Roma, Gorani en Turken. Ook het officiële volkslied is tekstloos. Dit omdat Kosovo zich als multi-etnische staat dient te presenteren.
Geschiedenis.
Vroege geschiedenis.
Het gebied dat overeenkomt met het huidige Kosovo werd oorspronkelijk bewoond door de Indo-Europese volkeren Illyriërs en Thraciërs. In 231 v.Chr. ontstond het Koninkrijk Dardanië, een staat geregeerd door een gemengd Illyrisch-Thracische stam. Na veroveringen gedurende de oudheid door het Romeinse en Byzantijnse Rijk volgden in de 7e eeuw van de middeleeuwen Slavische expansie naar de Balkan. In het jaar 836 werd Kosovo onderdeel van het Eerste Bulgaarse Rijk. In de 13e eeuw werd het vervolgens geannexeerd door het middeleeuwse Servische koninkrijk. Het bleef sindsdien ook onderdeel van het Servische keizerrijk, het moravische Servië en later het despotaat Servië. Onder de Albanese prinsen van de Dukagjini-dynastie wist het vorstendom Dukagjini uit te breiden vanuit noord-Albanië naar grote delen van het westen van Kosovo, andere delen van het gebied werden geregeerd door de Branković-dynastie. Aan het einde van de 14e eeuw verloor het moravische Servië de regio na slag op het Merelveld aan het Ottomaanse Rijk. De Ottomanen zouden het gebied na de gewonnen veldslag, en hierna het grootste gedeelte van de Balkan, vijf eeuwen lang bezetten en de islam introduceren op de inheemse bevolking. Met name het merendeel van de Albanezen en enkele Slavische volkeren, zoals de Bosniakken en Gorani, gingen over tot de islam, waar de Serviërs grotendeels oosters-orthodox bleven.
Val van het Ottomaanse Rijk.
In 1877 werd Kosovo administratief hervormd; het was daarmee de facto de eerste keer dat het gebied zelfbesturend was. Kosovo, op dat moment een Ottomaanse provincie, viel onder verdeling van de Albanese vilajets binnen het Ottomaanse Rijk. In 1912 verklaarde Albanië zich onafhankelijk van het Ottomaanse Rijk. Na het einde van de Tweede Balkanoorlog bepaalde de Vrede van Londen de landsgrenzen op de Balkan. Ondanks dat Albanië zijn onafhankelijkheid behield werd tijdens de conferentie besloten dat gebieden met een etnisch Albanese meerderheid, waaronder Kosovo, zouden worden opgedeeld aan Servië, Montenegro en Griekenland. Servië kreeg vanaf 1913, na de val van het Ottomaanse Rijk, de heerschappij over Kosovo. 
Het zinde Servië niet dat het Congres van Berlijn aan Oostenrijk het recht verleende om Bosnië en Herzegovina - waar ook veel Serviërs woonden - te bezetten. Deze kwestie werd in 1914 de aanleiding tot de moord op de Oostenrijkse troonopvolger Frans Ferdinand te Sarajevo. Daarop brak de Eerste Wereldoorlog uit.
Toen Duitse en Bulgaarse troepen Servië in de winter van 1915-1916 veroverden, leidde dat tot een grote exodus van Servische burgers en het Servische leger uit Kosovo. Honderdduizenden Servische soldaten stierven door honger, extreem weer en Albanese vergeldingsaanvallen, toen ze zich terugtrokken en zich bij de geallieerde Britse en Franse troepen voegden, die waren geland op Korfoe en bij Thessaloniki.
Koninkrijk van de Serviërs, Kroaten en Slovenen.
Na de Eerste Wereldoorlog smolten Servië, Montenegro, Slovenië, Kroatië, Bosnië en Herzegovina, Noord-Macedonië samen tot de nieuwe staat Joegoslavië: een verzameling van een aantal aan elkaar verwante volkeren onder de naam "Koninkrijk van de Serviërs, Kroaten en Slovenen". De Serviërs speelden vanaf het begin een dominante rol in het nieuwe koninkrijk. Deze rol zorgde op de lange duur voor wrevel met andere bevolkingsgroepen op de Balkan, die veelal sterke verlangens koesterden naar meer vrijheid en zelfstandigheid. Naast politieke, economische en culturele aspecten waren er ook godsdienstige: enerzijds vanuit het christendom de katholieke Kroaten en Slovenen (± 30%) en de orthodoxe Serviërs (± 40%), anderzijds een moslimminderheid (± 15%), vooral in Bosnië, en in Kosovo de Albanezen. In het laatste decennium van het Interbellum moedigde de overwegend Servische regering de Serviërs aan zich in Kosovo te vestigen.
In april 1941 vielen de troepen van Hitler het verdeelde land binnen. De Duitsers werden door een deel van de Kroaten als bevrijders onthaald. Het Duitsgezinde Kroatische leger 'ustaše' van Ante Pavelić mocht ongestoord zijn haat botvieren op alles wat niet-Katholiek en niet-Kroatisch was. Alleen al in het concentratiekamp Jasenovac hebben 120.000 mensen de dood gevonden. Ongeveer 90% van deze slachtoffers was Serviër. Dit kamp werd tot symbool van de ustaša's genocide op Servische bevolking. Dit zou later de Kroaten een slechte naam bezorgen in het naoorlogse Joegoslavië en mede de nauwe banden tussen Kroaten en Duitsland verklaren. In totaal kwamen ruim één miljoen mensen om tijdens de Tweede Wereldoorlog, hetgeen neerkomt op één op elke 16 inwoners.
De Italianen van Mussolini hadden via Albanië ook Kosovo bezet en geannexeerd. Aangezien Albanië sinds de val van de Albanese koning Zog een personele unie met Italië en Abessinië vormde, betekende iedere uitbreiding van Albanië een uitbreiding van Italië. Dit land had dus alle belang bij een Albanese dominantie, en trachtte dit derhalve te bewerkstelligen door Albanezen aan te moedigen zich in het gebied te vestigen en Serviërs te verjagen. In die periode kwamen meer dan 10.000 Serviërs om door de milities Balli Kombëtar, SS Skanderbeg en Vulnetari.
Vanaf 1943 werd het gebied door de Duitsers bezet, die zich op hun beurt snel moesten terugtrekken.
Kosovo in Socialistisch Joegoslavië.
In het door de oorlog verscheurde land kwam in 1945 Josip Broz Tito met zijn communistische partizanenleger als overwinnaar uit de strijd. Een saillant detail is dat Tito als Kroaat het doel had om de diverse bevolkingsgroepen tot een hechte eenheid te formeren. Hij beloofde van Joegoslavië een bondsstaat te maken, met gelijke rechten voor alle deelstaten, wat hem voor alle partijen aanvaardbaar maakte. Hij groeide van partizanenleider uit tot een gerespecteerd staatsman. Als president voor het leven voerde Tito een dictatoriaal bewind, dat hem in staat stelde zowel democraten als nationalisten voor tientallen jaren de mond te snoeren. Tijdens de staatshervorming in 1974 werd Kosovo onder de naam Socialistische Autonome Provincie Kosovo een autonome provincie binnen de Socialistische Republiek Servië, (net als Vojvodina). Hiermee kregen Kosovo en Vojvodina feitelijk evenveel zeggenschap binnen Joegoslavië als een deelrepubliek (eigen parlement, regering en rechtbank).
Onder Tito's heerschappij genoten de Albanezen aanvankelijk relatieve vrijheid, maar na repressieve acties in 1974 en 1976 bekleedden Serviërs 75% van de belangrijke (overheids)functies. De Albanezen vormden inmiddels, gesteund door een hoog geboortecijfer, rond de 85% van de bevolking. De Servische minderheid woonde (en woont) hoofdzakelijk vrij geconcentreerd in het noorden, met een aantal verspreide gemeenschappen over de rest van Kosovo.
Tito overleed op 4 mei 1980. Hij ging de geschiedenis in als de communistische leider die de Russische opmars naar het westen een halt wist toe te roepen: hij weekte zijn land los uit het Oostblok, volgde zijn eigen weg en gaf het communisme in Joegoslavië een eigen gezicht. Na de dood van Tito leidden de onderhuidse etnische spanningen echter opnieuw tot gewelddadige confrontaties: zijn levenswerk viel uiteen en bleek geen lange toekomst te hebben.
Op 11 maart 1981 brak in Kosovo een opstand uit onder de Albanese inwoners. Zij eisten dat Kosovo net als alle overige republieken behandeld zou worden met de leus "Kosova-Republikë" (Kosovo Republiek). Na het neerslaan van de opstand, waarbij volgens de Servische autoriteiten 11 doden en 257 ernstig gewonden vielen (Albanese cijfers spreken daarentegen van 1600 doden en ongeveer een gelijk aantal gewonden) werden ongeveer 2000 Albanezen gevangengezet, waaronder een belangrijk deel van de Albanese intelligentsia en Albanese partijkaders.
Een belangrijke aanleiding was het sentiment onder de Albanese bevolking dat zij werd achtergesteld. Uit de volkstelling van 1981 bleek dat van de 1.580.000 inwoners van Kosovo 1.230.000 zich als Albanezen beschouwden. Tegelijk bleek dat de banen in de publieke sector op dat moment voor twee derde deel door Serviërs bezet werden. In 1986 volgde een nieuwe opstand, die uiteindelijk ook zijn uitwerking in andere republieken van Joegoslavië zou hebben (discussie over democratie, solidariseren van politieke oppositie met de partij in sommige republieken, vragen naar de rechtmatigheid van de inzet en rol van het federale leger).
De Servische houding verhardde. Nog in 1953 hadden de Serviërs op het slagveld bij Kosovo Polje een gedenkteken opgericht voor de in deze veldslag gesneuvelde Servische soldaten én voor de koppige strijders voor de onafhankelijkheid in de eeuwen daarna. De kwestie Kosovo speelde gedurende het uiteenvallen van Joegoslavië, dat vanaf 1986 in een stroomversnelling kwam toen Slobodan Milošević een prominente plaats ging bezetten, een belangrijke rol. Servische nationalisten zoals Miodrag Bulatović, Dobrica Ćosić en Slobodan Milošević en de Servisch-Orthodoxe Kerk hamerden erop dat Kosovo de bakermat van de Servische beschaving was en dat Kosovo daarom nooit en te nimmer mocht worden prijsgegeven aan de Albanezen.
Joegoslavië valt uiteen.
Het Albanese verzet tegen de Servisch-nationalistische regering van Joegoslavië organiseerde zich onder leiding van Ibrahim Rugova, die in 1991 Kosovo tot een onafhankelijke staat had uitgeroepen maar alleen werd erkend door Albanië, ondergronds. Er ontstond een schaduwsamenleving die onafhankelijk was van de "bovengrondse" door de Serviërs geleide samenleving. De Albanese schaduwsamenleving in Kosovo kende een eigen regering en parlement, een universiteit, scholen, ziekenhuizen en zelfs een systeem van sociale zorg. Dit werd gefinancierd door middel van een eigen belastingstelsel en met behulp van Kosovaren die in het buitenland werkten (de Albanese diaspora).
De Servisch-nationalistische koers van de regering van Milošević zorgde ervoor dat in andere deelstaten van Joegoslavië de steun voor onafhankelijkheid groeide. Milošević reageerde met verdere repressie. De onafhankelijkheidsverklaringen van achtereenvolgens Slovenië, Kroatië, Bosnië en (Noord-)Macedonië leidden tot oorlog en het uiteenvallen van Joegoslavië in de jaren 90. Montenegro splitste zich later af van Servië. Tijdens de oorlogen in de buurlanden was er vanuit de internationale gemeenschap aanvankelijk weinig aandacht voor de onderdrukking van de Albanezen in Kosovo. Binnen Servië was sprake van twee provincies met beperkte autonomie: Vojvodina (met onder meer een belangrijke Hongaarse minderheid) en Kosovo (met een belangrijke Albanese meerderheid).
In 1997 zag Milošević zijn positie bedreigd door de oppositie. De economische misère van de oorlog was verergerd door een internationale boycot. Grootschalige corruptie en misdaad hadden de meeste Serviërs van hem vervreemd. Milošević reageerde opnieuw door het nationalisme aan te wakkeren, ditmaal gericht tegen de Albanezen in Kosovo. Tegelijkertijd radicaliseerde een deel van de Albanese bevolking, dat aanvoerde dat acht jaar van vreedzaam verzet geen enkel resultaat en geen enkele verbetering had opgeleverd. Zij richtten in februari 1996 het Kosovaarse Bevrijdingsleger (UÇK) op, dat brak met het pacifisme van Rugova en dat de wapens opnam tegen de Serviërs. Er volgden aanslagen op Servische militaire doelen (legerkazernes en politieposten) en op Albanezen die van collaboratie werden verdacht. Dit was de eerste fase van de Kosovo-oorlog.
In februari 1998 antwoordde Belgrado op de aanvallen van het UÇK met een groot militair offensief om het UÇK uit te schakelen. Servische militaire en paramilitaire eenheden trokken Kosovo binnen. Het Servische offensief richtte zich niet alleen op de uitschakeling van het UÇK; ook de burgerbevolking moest het ontgelden. De Verenigde Staten bestempelden het UÇK aanvankelijk als terroristische organisatie, maar veranderden hun standpunt wegens Milošević' harde optreden. Samen met NAVO steunden de VS op allerlei manieren (diplomatiek en door wapensmokkel) de strijd van het UÇK. De Serviërs werden beschuldigd van etnische zuivering en de internationale gemeenschap greep in. Men probeerde Milošević eerst via diplomatieke wegen tot andere gedachten te brengen.
In oktober 1998 werd er een akkoord bereikt, dat echter direct daarna werd geschonden. Er volgde een Kosovo-conferentie in het Franse Rambouillet in februari 1999. Hier ontstond het plan om Kosovo voor een periode van drie jaar zelfbestuur te verlenen, maar geen onafhankelijkheid. De Kosovaren tekenden het plan in maart 1999, op een vervolgconferentie in Parijs. Omdat het plan ook een NAVO-troepenmacht in Kosovo inhield bleven de Serviërs weigeren; de bezetting van Servisch grondgebied door buitenlandse troepen achtten ze onaanvaardbaar. Ook na dreiging met NAVO-luchtaanvallen ging Servië niet akkoord.
Eind maart volgden die luchtaanvallen, waarvoor overigens niet de toestemming van de VN-veiligheidsraad was gevraagd. De doelen van de luchtaanvallen waren zowel militair als civiel: bruggen, spoorlijnen, chemische fabrieken en zelfs een televisiezender in Belgrado werden door NAVO-vliegtuigen gericht bestookt en verwoest. Na 78 dagen van bombardementen op Servische doelen in heel Servië, Montenegro en Kosovo tekende Belgrado de Overeenkomst van Kumanovo, waarmee de terugtrekking van het Servische leger en de Servische politie uit Kosovo een feit werd.
Sinds de oorlogsjaren.
Na het wapengekletter kwam Kosovo onder bestuur van de Verenigde Naties te staan, die daartoe de missie UNMIK (United Nation Interim Administration Mission in Kosovo) oprichtte. Een NAVO-vredesmacht met de naam KFOR (Kosovo Force) werd ingesteld om toezicht te houden op de openbare orde. Veel Albanezen keerden naar hun huizen terug en trachtten hun leven weer op te bouwen. Veel Serviërs vluchtten op hun beurt naar Noord-Kosovo (met name rond Mitrovicë), waar de Serviërs nog een meerderheid vormden, en naar het eigenlijke Servië. Het Kosovaarse parlement bouwde in overleg met UNMIK aan wetgeving die op sommige gebieden (met name op het gebied van het strafrecht) de Servische wetgeving volledig heeft vervangen.
De status van Kosovo was ondertussen de inzet van internationale onderhandelingen, waarbij de partijen recht tegenover elkaar stonden. Het Kosovaarse parlement riep vervolgens op 17 februari 2008, op voorstel van premier Hashim Thaçi, eenzijdige de onafhankelijkheid uit. De aanwezigen stemden in een spoedzitting unaniem vóór de onafhankelijkheidsverklaring. Er waren tien afwezigen, inclusief de afgevaardigden van de Serviërs uit Kosovo.
In deze verklaring stond onder meer:
Dit was in feite de tweede onafhankelijkheidsverklaring van Kosovo. De eerste werd uitgeroepen op 7 september 1990, maar werd in die tijd slechts erkend door het buurland Albanië.
Deze onafhankelijkheidsverklaring volgde op de verkiezingsoverwinning van Hashim Thaçi in november 2007; hij eiste Kosovaarse onafhankelijkheid. Terwijl men feest vierde in Kosovo, waren er al direct enkele rellen. In de noordelijke stad Mitrovicë werd een handgranaat gegooid naar een gebouw van de Verenigde Naties (gerechtsgebouw met gevangenis) en een niet-ontplofte handgranaat naar een hotel dat ambtenaren uit de Europese Unie huisvest, evenwel zonder slachtoffers en met beperkte schade.
De voormalige Servische premier Vojislav Koštunica noemde het onafhankelijke Kosovo een "onechte" staat, opgericht in overtreding van internationale wetten. Servië weigert verdere samenwerking met Kosovo en wil zijn relaties met landen, die de onafhankelijkheid van Kosovo erkennen, opnieuw beoordelen.
Rusland riep op 17 februari 2008 de Veiligheidsraad van de Verenigde Naties in spoedberaad bijeen om de nieuwe situatie te bespreken. Rusland eiste maatregelen van de VN-missie UNMIK en van de NAVO-troepen om de onafhankelijkheid ongedaan te maken. De secretaris-generaal van de VN Ban Ki-moon drukte in een verklaring zijn bezorgdheid uit en vroeg "af te zien van elke actie of verklaring die de vrede in Kosovo en omliggend gebied in gevaar zou kunnen brengen, kan opruien tot geweld of de veiligheid in gevaar kan brengen". De Belgische VN-ambassadeur in de Veiligheidsraad, sprekend voor zes westerse naties (België, Frankrijk, Duitsland, Italië, Kroatië en de Verenigde Staten), drukte zijn spijt uit dat "de Veiligheidsraad geen overeenstemming kon bereiken hoe het verder moet. Maar deze impasse was reeds maandenlang duidelijk. De gebeurtenissen van vandaag vormen slechts een conclusie van een proces waarin alle mogelijkheden tot een onderhandeld resultaat werden uitgeput."
Ongeveer de helft van de internationale gemeenschap heeft Kosovo erkend, waaronder België, Nederland en de Verenigde Staten. Afghanistan was het eerste land dat Kosovo officieel erkende als een onafhankelijke staat. De meerderheid van de 28 EU-landen erkent Kosovo. Dit geldt niet voor de EU-landen Cyprus, Griekenland, Roemenië, Slowakije en Spanje. Enkele van deze landen kennen een of meerdere opstandige regio's die op hun beurt onafhankelijkheid nastreven. Deze landen willen geen precedent scheppen en hebben aangegeven Kosovo niet te zullen erkennen. Deze onafhankelijkheidsverklaring kan beschouwd worden als een precedent en aldus gevolgen hebben voor de wettelijke positie van een aantal afgescheurde, maar niet-erkende staten, aldus deze landen. Doordat Rusland en China, twee permanente leden van de VN-veiligheidsraad, Kosovo niet wensen te erkennen is een lidmaatschap voor Kosovo van de Verenigde Naties nog niet aan de orde.
Ondanks de Servische tegenstand is Kosovo op 9 december 2014 officieel lid geworden van het IOC. Dit betekende dat Kosovo met een eigen nationaal team mocht deelnemen aan de Olympische Spelen van 2016 in Rio de Janeiro.
Geografie.
Kosovo heeft een oppervlakte van 10.908 km² en telt ruim 1,8 miljoen inwoners. Er zijn twee hoofdvlaktes in Kosovo. Het bekken van Metohija is in het westen van Kosovo gesitueerd en de vlakte van Kosovo beheerst het oostelijke deel.
Een groot deel van de oppervlakte van Kosovo is bergachtig. Het Šargebergte ligt in het zuiden en zuidoosten, op de grens met Noord-Macedonië. Dit is een van de populairste toeristische gebieden en skigebieden van de regio, met Brezovica en Prevalla als de belangrijkste toeristencentra. De hoogste bergen van Kosovo, inclusief de hoogste berg Gjeravica (2656 m), liggen in het westen op de grens van Albanië en Montenegro. Deze bergen behoren tot de Albanese Alpen. In het noorden ligt het zuidelijke deel van de bergketen Kapaonik. De centraal gelegen gebieden van Drenica, Carraleva en het oostelijkste deel van Kosovo, bekend als Gollaku, zijn hoofdzakelijk heuvelgebieden.
Er zijn enkele noemenswaardige rivieren en meren in Kosovo. Deze zijn de Witte Drin in het westen, die uitmondt in de Adriatische Zee (met de Erenik als de belangrijkste zijrivier), de Sitnica in het midden, de bovenloop van de Zuidelijke Morava in het uiterste oosten en de Ibar in het noorden. De grootste meren zijn het meer van Gazivoda (380 miljoen m³) in het noordwesten, het meer van Radoniq (113 miljoen m³) in het zuidwesten, het meer van Batllavë (40 miljoen m³) en het meer van Badovci in het noordoosten.
Steden.
De grootste stad is de hoofdstad Pristina, met eind 2003 een geschat inwoneraantal van 165.844 inwoners. Hier bevindt zich ook de Luchthaven Pristina die de belangrijkste luchthaven van Kosovo is. Andere steden in Kosovo zijn (dd. 31 december 2003):
Kosovo heeft achtendertig gemeenten.
Bestuurlijke indeling.
Kosovo is ingedeeld in zeven statistische regio's en 38 gemeenten.
De gemeente (Albanees: "komuna"; Servisch: "opština"/општина) is de primaire bestuurlijke onderverdeling van Kosovo. Het bestuur van elke gemeente is in handen van een gemeenteraad (Albanees: "Kuvendi komunal"; Servisch: "Skupština opštine") die wordt voorgezeten door een burgemeester. De burgemeester (Albanees: "Kryetari i komunës"; Servisch: "Gradonačelnika opštine") wordt rechtstreeks verkozen. Hij stelt een bestuurlijk college (Albanees: "Bordi i drejtorëve"; Servisch: "Odbor direktora"; Engels: "Board of Directors") aan. De burgemeester en het college zijn gezamenlijk verantwoordelijk voor de uitvoering van de beslissingen van de gemeenteraad en voor de financiële huishouding van de gemeente.
Demografie.
Kosovo telde in 2020 een bevolking van ruim 1,9 miljoen inwoners, die hoofdzakelijk bestaat uit etnische Albanezen, zij vormen een meerderheid van 93% van het land. Naast Albanezen leven er in Kosovo kleinere gemeenschappen Serviërs, Bosniakken, Turken, Gorani en Roma.
Etnische samenstelling:
Kosovo heeft de jongste bevolking van Europa. Volgens de volkstelling van 2011 bestaat zo'n 28 procent van de bevolking uit kinderen tussen de 0 en 14 jaar oud (zie onderstaand tabel). Meer dan de helft van de bevolking bestaat uit mensen onder de dertig jaar oud. Desalniettemin is Kosovo langzaam aan het ontgroenen en vergrijzen: het aantal jongeren is de afgelopen vijftig jaar minder snel toegenomen vergeleken met andere leeftijdscategorieën.
Godsdienst en etniciteit.
In Kosovo is als een van de weinige landen van Europa de islam dominant. Andere godsdiensten zijn het katholicisme en de Servisch-orthodoxe kerk. De verhoudingen tussen moslims en katholieken in Kosovo zijn beter dan die tussen moslims en de Servisch-orthodoxe kerk.
Volgens een schatting van de OVSE uit 2005 is 93% van de bevolking Albanees. De Serviërs vormen zo'n 3%, de overige groepen 4%. De meeste Serviërs wonen in het noorden van Kosovo (waar zij de meerderheid vormen) en in enkele kleine enclaves.
De meeste Albanezen zijn moslim, evenals de islamitische Slaven (Gorani en Bosniakken), de Balkan-Egyptenaren/Ashkali en de Turkse minderheid.
Het aantal katholieken wordt op 60.000 geschat. Zij zijn vrijwel allemaal Albanezen, aangezien de Kroatische minderheid, die merendeels katholiek is, het gebied grotendeels is ontvlucht. De Serviërs zijn overwegend Servisch-orthodox. De Ashkali (Roma) hebben aanhangers in elk van de drie geloofsstromingen.
Albanezen definiëren hun etnische samenhorigheid door taal, maar niet door godsdienst. Bij de Slavische bevolkingsgroepen (Serviërs en Bosniakken) dient de godsdienst juist wél als onderscheidend kenmerk tegenover andere etniciteiten.
In Kosovo staat een groot aantal Servische orthodoxe kerken en kloosters. Zo'n 140 kerken zijn naar verluidt vernietigd en deels geplunderd voor de zwarte markt van 1999 tot boekjaar 2004, waarvan 30 in een enkele uitbarsting van geweld in maart 2004. Dit als vergelding op de vernietiging en plundering van vele moskeeën door de Serviërs tijdens de oorlog van 1996-1999.
Talen.
De meeste inwoners in Kosovo spreken Albanees (Gegisch dialect). Minderheden spreken Servisch, Bosnisch, Turks en Romani. Sinds de grondwetshervorming in 1974 werd het Albanees gebruikt als ambtstaal. Sinds 1999 is in wetten en andere officiële documenten het Engels maatgevend, naast de Albanese ambtstaal. De officiële taal is nu Albanees en in sommige gemeenten ook Servisch, Bosnisch en Turks.
Economie.
De economie van Kosovo is een van de minst ontwikkelde in Europa. Het bnp per inwoner bedraagt naar schatting 3565 euro. Een belangrijk deel van de economie bestaat echter uit illegale activiteiten, die niet meegenomen worden in dit bnp.
Gedurende de jaren negentig heeft Kosovo te lijden gehad onder het gevoerde economische beleid, de internationale sancties en de conflicten.
De euro fungeert als officieel betaalmiddel in Kosovo, als een van de gebieden in voormalig Joegoslavië die voorheen de Duitse mark gebruikten. In etnisch Servische gebieden wordt de Servische dinar gebruikt.
De onduidelijke status van Kosovo belemmert de economie. Het is niet eenvoudig om investeringen en leningen aan te trekken. Ook de corruptie en de invloed van de georganiseerde misdaad vormen serieuze problemen. Het UNMIK-bestuur stelt een nultolerantiebeleid te voeren tegen dergelijke activiteiten.
Toerisme.
Door het imago dat Servië heeft opgelopen tijdens de oorlog in 1999, draait (of draaide) het toerisme in Kosovo op een laag pitje. Als reden werd vaak verwezen naar de aantrekkingskracht die de naburige landen - zoals Montenegro en Albanië - hadden door hun "prachtige" stranden, die Kosovo ontbeert.
Toch zorgt het gematigd warme klimaat tijdens de zomer en de sneeuwval tijdens de koude winter ervoor dat Kosovo iets te bieden heeft in elk seizoen op het vlak van buitensport. Zo is het mogelijk om te skiën in Brezovica en bergsporten te beoefenen in de Rugova-vallei.
Enkele van de bekendste, natuurlijke trekpleisters in Kosovo zijn de Mirusha-watervallen, de Rugova-vallei, het grote natuurpark in de buurt van Prizren en de vele meren zoals Batllavë in het noordoosten van Kosovo. Ook op geschiedkundig en cultureel vlak zijn er bezienswaardigheden te ontdekken in Kosovo. Het klooster van Deçan (in het westen van Kosovo) en diverse kastelen zoals in Prizren, Novobërdë en Mitrovica zijn stille getuigen van de Ottomaanse en Romeinse bezettingen.
Gedurende het hele jaar zijn er diverse internationale filmfestivals, zoals "Prishtina FilmFest" en "Prizren Short Film Festival" en andere culturele festivals die internationaal aandacht trekken.

</doc>
<doc id="20943" url="https://nl.wikipedia.org/wiki?curid=20943" title="Fonetisch alfabet (NAVO)">
Fonetisch alfabet (NAVO)



</doc>
<doc id="20944" url="https://nl.wikipedia.org/wiki?curid=20944" title="Bernhard van Lippe-Biesterfeld">
Bernhard van Lippe-Biesterfeld

Bernhard Leopold Frederik Everhard Julius Coert Karel Godfried Pieter, Prins der Nederlanden, Prins van Lippe-Biesterfeld, geboren als "Bernhard Friedrich Eberhard Leopold Julius Kurt Carl Gottfried Peter Graf von Biesterfeld" (Jena, 29 juni 1911 – Utrecht, 1 december 2004), was de prins-gemaal van koningin Juliana der Nederlanden.
Levensloop.
Geboorteakte.
Bernhard werd geboren in het groothertogdom Saksen-Weimar-Eisenach. Volgens zijn geboorteakte is dat op 28 juni 1911 om 02.45 uur. Bernhards moeder heeft altijd aangegeven dat dit een foutieve vermelding is. Hij vierde zijn hele leven zijn verjaardag op 29 juni, de datum die in zijn naturalisatie- en trouwakte staat. In haar biografie van Bernhard stelt Annejet van der Zijl dat de functionaris van het ziekenhuis die de aangifte deed zich in de datum vergiste.
Op 1 juli verzocht Bernhard senior per brief aan zijn broer Leopold om peetoom te worden van zijn oudste zoon. "Als je", zo schreef hij, "ons dat plezier wilt doen, dan zal hij jouw naam als dubbelnaam krijgen". Leopold stemde toe en op 18 juli gaf het departement van Justitie in Weimar toestemming om de voornaam Leopold twee plaatsen naar voren te schuiven, zodat hij op 27 oktober 1911 de namen kreeg van Bernhard Leopold Friedrich Eberhard Julius Kurt Carl Gottfried Peter Graf von Biesterfeld. Zijn geslachtsnaam Graf von Biesterfeld bleek sinds 30 juni 1911 op de geboorteakte ingevuld te zijn bij zijn voornamen, iets dat niet geoorloofd is. Op 27 oktober 1911 werd een en ander officieel rechtgezet.
Jeugd in Duitsland.
Bernhard was de zoon van prins Bernhard zur Lippe (1872-1934), een jongere broer van de laatste regerende vorst van Lippe, en Armgard von Cramm (1883-1971).
Bernhard had een jongere broer, Aschwin (1914-1988). Hun ouders sloten een morganatisch huwelijk. Daarom kreeg Bernhard bij zijn geboorte de naam en titel van zijn moeder, die voor de gelegenheid van haar huwelijk was verheven tot "Gräfin von Biesterfeld", en werd "Graf von Biesterfeld". Op 24 februari 1916 verhief de vorst Bernhards moeder en haar twee zonen echter tot "Prinz(essin) zur Lippe-Biesterfeld". Bernhard werd lid van het Lippische vorstenhuis en kreeg een hogere plaats in de rij van troonopvolging.
Zijn jeugdjaren bracht hij door op het ouderlijk landgoed in Woynowo, nabij de stad Bomst in de provincie Posen, later Grensmark Posen-West-Pruisen.
Na eerst privélessen gevolgd te hebben, ging Bernhard op 22 april 1924 voor het eerst naar school; naar het Pädagogium, een jongenskostschool te Züllichau. Na een toelatingsexamen begon hij er op de tweede klas van het Realgymnasium, het "Obertertia", waarna hij in het voorjaar van 1926 naar het elitaire Arndt-Gymnasium te Berlijn (Dahlem) ging, waar hij in 1929 zijn diploma behaalde. Bernhard studeerde rechten aan de handelshogeschool in Lausanne, de universiteit in München en aan de toenmalige Friedrich-Wilhelm Universiteit in Berlijn, nu de Humboldtuniversiteit. In Berlijn verkreeg hij in 1935 de titel van Referendar Juris, in Nederland vergelijkbaar met die van doctorandus. Vervolgens ging hij per 1 september 1935 als stagiair werken bij de Parijse dochteronderneming van het Duitse chemiebedrijf IG Farben, Société pour l’Importation de Matières Colorantes et de Produits Chimiques aan de Avenue Hoche, waar hij begon met brieven te controleren op typefouten, postzegels plakte en de post naar de verzendafdeling bracht. Hij bleef er werken tot aan de dag van zijn verloving met de Nederlandse kroonprinses Juliana op 8 september 1936.
Bernhard en het nationaalsocialisme.
Bernhard werd als student aan de Friedrich-Wilhelm Universiteit lid van de Deutsche Studentenschaft, indertijd een studentenorganisatie met een officieel nationaalsocialistisch karakter. De door de prins ondertekende lidmaatschapskaart is bewaard gebleven. De kaart bevat gegevens over lidmaatschappen van de Nationaalsocialistische Duitse Arbeiderspartij (NSDAP), Sturmabteilung (SA), het Deutsche Luftsport Verband en de tennisclub van de eveneens nationaalsocialistische corpsvereniging "Borussia". Toen de prins zich in december 1934 uitschreef als student werd hij geschrapt uit de ledenlijst van de studentenvereniging.
De prins heeft stelselmatig ontkend lid te zijn geweest van de NSDAP. Nadat in 1995 RIOD-medewerker Gerard Aalders en historicus Coen Hilbrink in de National Archives in Washington D.C. een kopie van zijn contributiekaart aantroffen, evenals correspondentie over het beëindigen van zijn lidmaatschap, bleef hij volhouden zich nooit als lid te hebben aangemeld. Sinds 1 mei 1933 stond hij als lid ingeschreven. Uit de onvolledige ledenadministratie blijkt dat zijn contributie betaald werd van in ieder geval eind 1934 tot en met mei 1935. Vanaf 1 augustus 1935 gebeurde dat niet meer. Op 5 januari 1937 werd hij als lid uitgeschreven.
In 2019 trof directeur van het Koninklijk Huisarchief Flip Maarschalkerweerd bij inventarisatiewerkzaamheden de originele NSDAP-lidmaatschapskaart aan in Bernhards privéarchief. Na zijn pensioen publiceerde hij hierover in zijn boek "De achterblijvers. Het Hof na de vlucht van Wilhelmina 1940-1945" uit 2023. De kaart kwam in Bernhards persoonlijk archief terecht via Lucius Clay, de militair bewindvoerder van de Amerikaanse zone in Duitsland vlak na WOII. In 1949 stuurde hij de kaart naar Bernhard. Het begeleidende briefje is eveneens in Bernhards voormalig privéarchief bewaard gebleven en bevat in het Engels de tekst: "Ik heb dit een aantal jaar in mijn kluis bewaard. Toen ik op het punt stond het te vernietigen, bedacht ik dat u het recht hebt verdiend om het zelf te vernietigen."
Bernhard heeft wel toegegeven dat hij aspirant-lid is geweest van de SA en de paramilitaire Schutzstaffel (SS). In zijn geautoriseerde biografie uit 1962 geeft hij toe dat hij het bruine uniform van de SA en het zwarte van de SS gedragen heeft. Volgens Bernhard meldde hij zich aan om opportunistische redenen. Door zijn lidmaatschap zou hij als student zijn vrijgesteld van het afleggen van een politiek examen. Zo'n politiek examen heeft volgens de dissertatie van Van der Zijl nooit bestaan.
Af en toe moest de prins op wacht staan, zoals rond 1 juni 1934 tijdens de Nacht van de Lange Messen. Dat hij een overeenkomstige opdracht uitvoerde ten tijde van de Juden-Boykott in april 1933 (hetgeen uit de op die datum gelaste algemene mobilisatie van SA en SS voortgevloeid zou zijn) was volgens de prins in 1956 uitgesloten.
Kennismaking en verloving.
Bernhard was bij de bijna zevenjarige zoektocht naar een echtgenoot voor Juliana niet benaderd door het koninklijk huis, maar formeel voldeed hij door de promotie tot prins en toetreding tot het Lippische vorstenhuis in 1916 wel aan het profiel van de gezochte kandidaat. Een kandidaat diende namelijk ebenbürtig te zijn en deel uit te maken van een vorstenhuis dat minimaal tot 1918 heeft geregeerd. Bij de zoektocht naar een huwelijkskandidaat voor Juliana maakte Wilhelmina gebruik van de Almanach de Gotha. Bernhard stond in het goede gedeelte van de Gotha.
Bernhards familie had goede contacten met de familie Von der Goltz, die tot de entourage van de Duitse ex-keizer in Doorn behoorde. In 1935 bezocht Bernhard minimaal tweemaal de Duitse ex-keizer en zijn vrouw Hermine Reuss in Nederland.
In november 1935 ging hij samen met mevrouw Von der Goltz op bezoek bij de Nederlandse Gezant in Parijs John Loudon. Aan Loudon vroeg hij hoe hij zich kon laten introduceren bij Wilhelmina en Juliana. Van zijn tante Anna kreeg hij informatie dat Juliana en Wilhelmina van plan waren om de Olympische Winterspelen in Garmisch-Partenkirchen te bezoeken en net over de grens zouden logeren in Oostenrijk. Bernhard reisde spoorslags af naar Garmisch-Partenkirchen en legde op 11 februari 1936 in het Oostenrijkse Igls een bezoek af aan Juliana en Wilhelmina onder het voorwendsel dat zijn vader Juliana's vader prins Hendrik van Mecklenburg-Schwerin gekend had. Via mevrouw Von der Goltz heeft Bernhard een introductiebrief gekregen. De gesprekken verliepen in het Frans.
De prins viel zowel bij Juliana als bij haar moeder en de meegereisde hofhouding in de smaak. Wilhelmina won daarop informatie in bij Duitse familieleden en de Nederlandse ambassade in Berlijn. Hermine Reuss steunde Bernhard en vroeg Wilhelmina's schoonfamilie een positief advies uit te brengen. Hoewel niet alle adviezen positief bleken te zijn besloot Wilhelmina door te gaan met Bernhard.
Nadien ontmoetten de Nederlandse kroonprinses en Bernhard elkaar met Pasen en Pinksteren in Paleis Het Loo. De daarop volgende ontmoeting vond plaats op 11 juli, eveneens in Paleis Het Loo. Bernhard vroeg toen Juliana - vergeefs - ten huwelijk. Juliana vond dat ze elkaar nog te kort kenden. Een nieuwe ontmoeting werd een maand later in Zwitserland belegd om het huwelijkscontract te regelen. Juliana ging er op 15 augustus akkoord met een verloving. Die werd geheim gehouden en afgesproken werd dat Bernhard naar Nederland zou komen om drie maanden lang de Nederlandse taal en cultuur te leren kennen. Juliana en Bernhard zouden dan de gelegenheid krijgen elkaar nader te leren kennen. Als het stel dan niet van mening zou zijn veranderd, zou de verloving eind dat jaar wereldkundig worden gemaakt.
Diverse Nederlandsen dagbladen publiceerden op 20 augustus echter een foto van Juliana in gezelschap van Bernhard en de geruchtenmachine kwam op gang. Wilhelmina voelde zich gedwongen de aankondiging van de verloving flink te vervroegen en op 8 september 1936 werd de verloving bekendgemaakt. In totaal hadden Juliana en Bernhard elkaar toen zo'n veertien dagen gezien, verdeeld over vijf ontmoetingen. De verloving leidde in het door een economische crisis beheerste Nederland tot een golf van vreugde. Binnen een week na de verloving werd in Vlaardingerambacht een laan naar de prins vernoemd. Bernhard bracht op 17 november 1936, vlak voor zijn definitieve vertrek naar Nederland, een kort beleefdheidsbezoek aan Adolf Hitler. De Nederlandse gezant in Berlijn begeleidde hem.
Op 24 november 1936 kreeg Bernhard het Nederlands staatsburgerschap. Bij de naturalisatiewet werden zijn Nederlandse voor- en geslachtsnamen vastgesteld. Op 4 december 1936 kwam de benoeming tot luitenant-ter-zee der eerste klasse à la suite bij de Koninklijke Marine en ritmeester à la suite bij de Koninklijke Landmacht. Tevens werd hem de titulaire rang verleend van ritmeester bij het Koninklijk Nederlandsch-Indisch Leger.
Huwelijk en kinderen.
Het burgerlijk huwelijk vond op 7 januari 1937 plaats in Den Haag en werd diezelfde dag ingezegend in de Grote of Sint-Jacobskerk aldaar. Bernhard kreeg bij Koninklijk Besluit direct na de huwelijkssluiting de titel Prins der Nederlanden met het predicaat Koninklijke Hoogheid. Tevens werd hem zitting verleend in de Raad van State, het hoogste adviescollege van Nederland.
Het huwelijk leidde tot een diplomatiek incident met nazi-Duitsland dat tot op het hoogste niveau werd uitgespeeld. De aanleiding was de aanwezigheid van nazisymbolen bij een galaconcert op 5 januari 1937.
Voorafgaand waren er over en weer al wat incidenten. Door de Duitse pers werd het ontbreken van nazisymbolen bij een voetbalwedstrijd in Den Haag tussen een Duits en een Nederlands team hoog opgespeeld. Ook een bericht van het ANP waarin werd gesteld dat Bernhard zich als Nederlander beschouwde en alleen het Nederlandse volkslied bij de feestelijkheden gespeeld mocht worden, zorgde voor Duits ongenoegen. Minister van Propaganda Joseph Goebbels kreeg van Adolf Hitler de vrije hand een mediaoffensief te beginnen. De Duitse familieleden die voor het huwelijk naar Nederland wilden reizen, werd het paspoort ontnomen. Doordat Bernhard een diplomatiek opgestelde brief aan Hitler richtte, die telefonisch werd doorgebeld, en de Nederlandse regering excuus aanbood en stelde dat Bernhard verkeerd werd begrepen, bedaarden de gemoederen. De Duitse familieleden konden alsnog naar het huwelijk komen.
Tijdens het feest moest het Duitse volkslied inclusief het Horst Wessellied gespeeld worden om verdere problemen te voorkomen. Het Horst Wessellied was sinds 1933 onderdeel van het Duitse volkslied. Door de Duitse gasten werd meegezongen en de Hitlergroet gebracht. Dat laatste deden ze ook tijdens het spelen van het Wilhelmus. De dirigent Peter van Anrooy weigerde net als 25 orkestleden het Horst Wessellied te spelen. Zij werden in opdracht van het bestuur van het Residentieorkest voor het spelen van het Duitse volkslied vervangen door de dirigent en orkestleden van de Koninklijke Militaire Kapel. Dat gebeurde op basis van een regeringscommuniqué over het spelen van de volksliederen. Vanuit sociaaldemocratische en communistische zijde werd vooraf aan het spelen van het Horst Wessellied geprotesteerd. Goebbels zag de gang van zaken als een overwinning.
Het huwelijk maakte meteen een einde aan de grote financiële problemen van zijn familie; zijn vader was kort ervoor overleden, zijn ouderlijk huis bleek in zeer slechte staat en er waren grote hypotheekschulden. Bernhard kreeg uit de staatskas een jaarlijkse toelage van 200.000 gulden, twee keer zoveel als Juliana's vader jaarlijks van haar moeder gekregen had. Daarnaast kreeg hij van Wilhelmina een bedrag van 200.000 gulden om de noodzakelijke herstelwerkzaamheden aan zijn ouderlijk huis te financieren. Van zijn schoonmoeder kreeg hij als huwelijksgeschenk een Maybach Zeppelin met een Erdmann &amp; Rossi carrosserie, een luxe auto van ongeveer 20.000 gulden. In 1939 werd hij door Wilhelmina benoemd tot haar adjudant.
Prins Bernhard en prinses Juliana kregen vier kinderen, allen dochters:
Daarnaast had Bernhard volgens eigen zeggen twee buitenechtelijke kinderen, beiden eveneens dochters:
Op 30 april 1987 vierden Bernhard en Juliana hun 50-jarig huwelijksjubileum met een groot defilé op Paleis Soestdijk.
De prins tijdens de Tweede Wereldoorlog.
Op 10 mei 1940 viel Duitsland Nederland binnen. De prins week enkele dagen later met zijn gezin over zee uit naar Londen. Bernhard keerde snel voor korte tijd terug naar het nog niet bezette Zeeland. Vervolgens maakte hij een reis naar het eveneens nog niet door de Duitsers veroverde Parijs. Doordat Juliana met Beatrix en Irene op de kruiser "Sumatra" naar Canada reisden, was hij de rest van de Tweede Wereldoorlog meestal gescheiden van zijn gezin.
Terug in Engeland, dat al sinds 1939 in oorlog met Duitsland was, bood Bernhard zijn diensten aan bij de Britse geheime dienst, maar werd wegens zijn Duitse afkomst gewantrouwd. Op 25 juni 1940, drie dagen na de Franse capitulatie, sprak hij voor de "Overseas Service" van de Britse staatszender BBC over Adolf Hitler als "een Duitse tiran" en sprak hij al zijn vertrouwen uit in de Britse overwinning op nazi-Duitsland.
Voor de aankoop van oorlogsmaterieel werd door de prins op 10 augustus 1940 het 'Spitfire Fund' (later Prins Bernhard Fonds genoemd) opgericht. Vanaf de oprichting was hij regent.
Op 13 november 1940 werd Bernhard hoofdverbindingsofficier tussen de Nederlandse en Britse strijdkrachten. In het najaar van 1940 kreeg de prins vliegles op Hatfield en behaalde zijn vliegbrevet. Hoewel hij later deed voorkomen alsof er sprake geweest zou zijn van een carrière als oorlogsvlieger, bestaat er maar één gedocumenteerd geval van een vlucht boven vijandelijk gebied en wel op 21 juni 1944 boven Noord-Frankrijk. Om mee te mogen heeft hij naar zijn eigen zeggen de commandant met een fles whisky omgekocht. Regelmatig bezocht hij in Engeland Nederlandse militairen.
De prins kreeg in 1941 bij de Royal Air Force (RAF) de rang van Honorary Air Commodore. Op 12 juni 1943 richtte hij in Engeland het 322 Dutch Squadron RAF op, dat tot het einde van de oorlog werd ingezet voor escortemissies, bestrijding van V-1 vliegende bommen en grondaanvallen op het Duitse leger. In 1964 werd hij bij de RAF benoemd tot Honorary Air Marshall.
Gedurende de oorlog zou de Nederlandse diplomaat en latere minister van Buitenlandse Zaken Joseph Luns voor de prins contact onderhouden met zijn moeder en overige familieleden in Duitsland via zijn relaties in de neutrale landen Portugal en Spanje. Luns was tijdens de Tweede Wereldoorlog achtereenvolgens attaché in neutraal Zwitserland (1940), neutraal Portugal (april 1941) en ambassade-secretaris van de Nederlandse regering in ballingschap bij het Britse Rijk (vanaf 1943).
Volgens geruchten zou de prins de operatie Market Garden hebben ontraden, omdat snel oprukken van een tankdivisie van Nijmegen naar Arnhem onmogelijk zou zijn. Het is echter uiterst onwaarschijnlijk dat de prins ooit vooraf is ingelicht over deze ultrageheime operatie, omdat hij geen formele positie had binnen de geallieerde bevelstructuur. Ook de hardnekkige geruchten dat de spion Chris Lindemans (alias "King Kong") zijn informatie over Operatie Market Garden uit het hoofdkwartier van Bernhard verkreeg, zijn daarom hoogstwaarschijnlijk onjuist.
Koningin Wilhelmina benoemde hem in september 1944 tot bevelhebber van de Binnenlandse Strijdkrachten, het geheel van gewapende verzetsgroepen in bezet Nederland. Aangezien er geen formele bevelstructuur of samenhangende organisatie voor het gewapend verzet bestond, waren zijn rol en taak in de praktijk onduidelijk, ook al omdat de verzetsgroepen het gezag van de prins niet zonder meer erkenden.
Op 5 mei 1945 vond in Hotel De Wereld de capitulatiebespreking in Wageningen plaats tussen de Duitse generaal Johannes Blaskowitz en de Canadese generaal Charles Foulkes. De prins was bij deze bespreking aanwezig namens de Binnenlandse Strijdkrachten.
Anjer in knoopsgat.
Bernhard droeg sinds zijn studententijd standaard een verse witte anjer in het knoopsgat van zijn revers. De gelegenheid van zijn eerste verjaardag in bezettingstijd, 29 juni 1940, werd in Nederland aangegrepen om te protesteren tegen de Duitse bezetting en om aanhankelijkheid te tonen aan het koningshuis. Het protest uitte zich onder andere in het dragen van een witte anjer in het knoopsgat van de linkerrever van een colbert. Deze dag werd bekend als Anjerdag.
Naoorlogse publieke activiteiten.
In september 1945 werd hij eervol ontslagen als bevelhebber van de Binnenlandse Strijdkrachten. De prins werd vervolgens in 1946 benoemd tot inspecteur-generaal van de Koninklijke Landmacht. Een jaar later werd hij ook inspecteur-generaal van de Koninklijke Marine en vanaf 1953 eveneens van de Koninklijke Luchtmacht. In 1970 werden deze functies samengevoegd tot die van inspecteur-generaal der Krijgsmacht.
Van 1954 tot 1976 was Bernhard voorzitter van de Bilderbergconferentie. De stichters hebben hem gevraagd als boegbeeld te fungeren. Deze internationale politieke groepering, waarvan de samenstelling enigszins varieert, komt jaarlijks bijeen om onder strikte geheimhouding te praten over politiek en Europese eenheid.
Bernhard, een groot liefhebber van de paardensport, trad onder andere op als ‘chef d’équipe’ van de Nederlandse ruiterploeg tijdens de Olympische Spelen in Helsinki. Vier jaar later, toen hij voorzitter was van de FEI, zorgde hij er voor dat Alexis Pantchoulidzew, een vertrouweling van zijn moeder, namens Nederland kon deelnemen aan de Zomerspelen in Melbourne.
In 1961-1962 overlegde Bernhard met de Verenigde Staten over de Nieuw-Guinea-kwestie. Begin 1962 rezen er verdere spanningen tussen Nederland en Indonesië toen er op Nieuw-Guinea schermutselingen plaatsvonden tussen Nederlandse militairen en Indonesische infiltranten, waarbij escalatie tot een oorlog dreigde. In april 1961 gestart geheim overleg met de Verenigde Staten leidde echter ertoe dat op 20 maart 1962 in huize Huntlands te Middleburg, Virginia, de delegaties van Nederland en Indonesië onder leiding van een Amerikaanse diplomaat aan de onderhandelingstafel schoven. Op 15 augustus 1962 werd het bereikt akkoord over Nieuw-Guinea in de zaal voor de Veiligheidsraad van de Verenigde Naties in New York getekend. Volgens de Nederlandse journalist Willem Oltmans was dit resultaat voor een belangrijk deel te danken aan Bernhard.
De initiatiefnemers van het Wereld Natuur Fonds vroegen hem in 1962 als hun eerste president. Hij bleef in die functie tot eind 1976.
Prins Bernhard is oprichter en was regent van de Stichting Praemium Erasmianum en deelde jaarlijks de Erasmusprijs uit. De doelstelling van het Prins Bernhard Fonds werd na de oorlog gewijzigd in 'de bevordering van de geestelijke weerbaarheid door middel van culturele zelfwerkzaamheid' en kreeg de naam van Prins Bernhard Cultuurfonds. Tot aan het eind van zijn leven reikte hij elk jaar de Zilveren Anjer uit aan personen van onbesproken vaderlands gedrag die in enigerlei vorm van onverplichte arbeid verdiensten hebben verworven voor de Nederlandse cultuur of voor die van de Nederlandse Antillen.
Bernhard was van 1956 tot 1977 voorzitter van de Europese Culturele Stichting, die in 1954 is opgericht door de Zwitserse filosoof Dennis de Rougemont.
In 1970 richtte hij de 1001 Club op, die zich bezighoudt met het op basis van lidmaatschap innen van financiële bijdragen voor het Wereld Natuur Fonds. Elk lid dient een bedrag van 10.000 US-dollar in te leggen. Het geld is bedoeld voor de administratieve kosten.
In 1975 werd Bernhard beschermheer van AMREF, Flying Doctors Nederland, een organisatie die zich inzet voor betere gezondheid in Afrika.
Tot eind 1976 was hij goodwill-ambassadeur van het Nederlandse bedrijfsleven in het buitenland. In die hoedanigheid maakte hij veel buitenlandse reizen.
Andere functies die hij bekleedde:
Greet Hofmans-affaire.
Prinses Marijke werd geboren met een blind oog en een met een ernstige oogafwijking. Er bestond vrees dat ze ook in haar tweede oog blind zou worden en Bernhard introduceerde daarop aan het hof de gebedsgenezeres Greet Hofmans om de oogziekte in haar tweede oog te genezen. Hofmans kreeg grote invloed op Juliana. Juliana ging in haar toespraken pacifistische standpunten uiten, die mogelijk mede voortkwamen uit haar contacten met Hofmans en die Bernhard verontrustten. Naar eigen zeggen werd hij pas echt kwaad toen Hofmans hem ervan betichtte geld van Juliana te hebben gestolen.
Ook in kringen van het kabinet was de bezorgdheid groot. Hofmans verzekerde zich, op voorspraak van de koningin, ook van een afspraak bij minister-president Drees, die na Hofmans' "doorgevingen" in raadselen achterbleef. Mogelijk op voorspraak van Hofmans kwam het tot een geschil tussen koningin en prins over de vraag of, en zo ja waar, Bernhards moeder, prinses Armgard zich in Nederland zou kunnen vestigen. Daartoe aangespoord door ingevingen van Hofmans, zinspeelde de vorstin zelfs op een echtscheiding van de man wiens buitenechtelijke escapades en voortdurende buitenlandse reizen (onder meer gemaakt in het kader van de door Bernhard opgerichte Bilderberggroep) haar ook steeds meer een doorn in het oog waren. De prins zelf had het gevoel zijn vrouw steeds meer te verliezen aan de invloed van Hofmans.
Hij lekte begin 1956 naar een bevriende journalist van het Duitse weekblad "Der Spiegel" informatie over de innige band van Hofmans met zijn echtgenote. Het artikel met de titel ‘Zwischen Königin und Rasputin, Geheimnisse im Haus Oranje’ veroorzaakte in Nederlandse regeringskringen veel onrust. Het kabinet voelde zich gedwongen in te grijpen en verbood de verspreiding van het weekblad in Nederland.
Juliana en Bernhard stelden op dwingende wens van premier Drees een commissie van wijze mannen in, de commissie-Beel, die in eerste instantie onderzoek moest doen wie naar het Duitse weekblad gelekt had. In het eindrapport adviseerde de commissie dat Juliana het contact met Greet Hofmans moest verbreken. Bernhard moest onder meer afzien van verdere contacten met de bevriende journalist en Juliana in het vervolg tijdig inlichten over zijn voorgenomen reizen, redevoeringen en alle andere officiële activiteiten. Hij mocht verder geen personen meer ontvangen als Juliana ernstige bezwaren tegen hen zou hebben, noch werd het hem nog langer toegestaan zonder toestemming van zijn echtgenote onofficiële gasten uit te nodigen in Paleis Soestdijk om te dineren of te logeren.
Prinses Armgard naar Nederland.
Eind 1951 berichtten de Nederlandse media dat Bernhards moeder, prinses Armgard, zich in Nederland zou gaan vestigen. Armgard woonde tot dan toe in Bad Driburg, maar toen haar jongste zoon, prins Aschwin, zich in New York vestigde, waar hij conservator werd van de oosterse afdeling van het "Metropolitan Museum", wilde zij graag dichter bij haar oudste zoon wonen. Dit voornemen stuitte op hevig protest van Juliana, en overigens ook van haar moeder, prinses Wilhelmina, die meende dat Nederland zo kort na de Tweede Wereldoorlog niet op de komst van een Duitse prinses zat te wachten. Juliana van haar kant wilde liever niet dat het contact tussen haar kinderen en haar schoonmoeder inniger zou worden. Indien Armgard zich nabij Soestdijk zou vestigen (er was even sprake van Hilversum) dan vreesde de koningin dat Armgard vrijwel dagelijks het paleis zou bezoeken. Van een dergelijk regelmatig contact bleek Juliana niet gediend, te meer daar haar schoonmoeder dat jaar was overgegaan naar de Rooms-Katholieke Kerk, die traditioneel niet in de gunst stond van het Oranjehuis en zeker niet van prinses Wilhelmina.
Juliana stoorde zich aan de band van Bernhard met zijn moeder. Tegenover de commissie-Beel klaagde zij: “"Er mag natuurlijk een band zijn, maar niet een binding"".
Armgard en Bernhard vermoedden dat ook hier de invloed van juffrouw Hofmans een grote rol speelde. Zij beiden verweerden zich krachtig tegen Juliana's standpunt en de verhoudingen binnen het koninklijk huwelijk verhardden. Dit laatste niet het minst omdat ook de oudste kinderen partij kozen voor hun vader. Uiteindelijk vroeg het echtpaar minister-president Drees te bemiddelen. Na diens bemiddeling werd besloten dat Armgard zich wel in Nederland mocht vestigen, mits op geruime afstand van Soestdijk. Armgard betrok vervolgens het door Bernhard aangeschafte Kasteel Warmelo in de gemeente Diepenheim.
Het kwam tot een nieuw conflict met Juliana toen Bernhard met de kinderen en Armgard, maar zonder Juliana, in juli 1955 naar Engeland reisde. Juliana schreef aan Bernhard dat zij wilde scheiden. Bernhard ging vervolgens met zijn secretaresse juffrouw Kokkie Gilles en zijn moeder en broer op vakantie naar het Spaanse Mallorca. In de jaren vijftig van de twintigste eeuw was het evenwel ondenkbaar dat het koninklijk paar daadwerkelijk zou scheiden, althans, daar rekende prins Bernhard op. Het conflict verscherpte toen Bernhard met zijn moeder op 17 september 1955 op audiëntie ging bij de paus, zonder dat Juliana daarvan op de hoogte zou zijn geweest.
Wiedergutmachungsverdrag.
In 1963 ontving Bernhard een miljoen D-Mark via het Wiedergutmachungsverdrag dat West-Duitsland en Nederland na de Tweede Wereldoorlog gesloten hebben. De claim van Bernhard was gebaseerd op de apanage die vorst Leopold als oudste zoon en erfgenaam van het familievermogen verschuldigd zou zijn aan de vader van Bernhard. Het geld werd hem ten onrechte toegekend en de zaak werd geheim gehouden.
Lockheed-affaire.
In 1976 werd in een onderzoek van de Amerikaanse senaat naar mogelijke omkopingspraktijken bij vliegtuigbouwer Lockheed bekend dat een ""zeer hoge functionaris binnen de Nederlandse regering" gelden ontvangen zou hebben, die gekenmerkt moesten worden als smeergeld. Even daarna maakte minister-president Joop den Uyl bekend dat met deze "zeer hoge functionaris"" prins Bernhard bedoeld zou kunnen zijn.
Een driehoofdige door het Nederlandse kabinet ingestelde onderzoekscommissie, de Commissie van Drie, bevestigde dat Lockheed, bedoeld voor Bernhard, in 1960-1962 en 1968 een bedrag van totaal 1,1 miljoen US-dollar aan smeergelden overmaakte. De commissie kon echter niet onomstotelijk vaststellen dat Bernhard het geld daadwerkelijk ontvangen heeft. In 1974 vroeg Bernhard op eigen initiatief om steekpenningen, maar er werd uiteindelijk niets overgemaakt. Den Uyl vatte de conclusie van de commissie als volgt samen: 
Deze bevindingen dreigden te leiden tot een constitutionele crisis. Hoewel vanaf de presentatie van het eindrapport geruchten de kop opstaken dat koningin Juliana gedreigd zou hebben met aftreden indien de prins strafrechtelijk vervolgd zou worden en hun dochter en kroonprinses Beatrix aangegeven zou hebben in dat geval haar moeder niet te willen opvolgen, is hiervoor in 2016 - na een studie van zes jaar naar het leven van Juliana - door sociologe en schrijfster Jolande Withuis geen bewijs gevonden. Staatssecretaris van Volkshuisvesting Marcel van Dam (PvdA) dreigde met aftreden als de prins niet, gelijk aan iedere staatsburger, zou worden vervolgd. De regering meende evenwel dat een constitutionele crisis niet opportuun zou zijn. Den Uyl slaagde erin een compromis te bewerkstelligen. Besloten werd de kwestie niet voor de rechtbank aanhangig te maken, maar om het rechtsgevoel te bevredigen werd Bernhard gevraagd zijn functies in de Nederlandse krijgsmacht, onder meer die van inspecteur-generaal, neer te leggen, alsmede af te zien van alle functies die hij in het bedrijfsleven bekleedde. Zo legde hij het voorzitterschap van de Bilderbergconferentie neer. Daarnaast werd hem geadviseerd in het vervolg het dragen van militaire uniformen achterwege te laten. Den Uyl kon hem dat laatste niet verbieden, omdat elke oud-militair gerechtigd is zijn uniform te dragen. Uiteindelijk werd hij als inspecteur-generaal niet ontslagen, maar kreeg hij op verzoek van Juliana de gelegenheid die functie zelf neer te leggen.
Uiteindelijk droeg Bernhard toch nog enkele keren een militair uniform, maar altijd na overleg met de minister-president, zoals bij de begrafenis van lord Louis Mountbatten. In 1991 kreeg hij voor zijn tachtigste verjaardag van toenmalig minister-president Ruud Lubbers toestemming om bij voorkomende gelegenheden altijd militaire uniformen te dragen, maar hij maakte daar zelden gebruik van. Wel koos hij ervoor om in uniform te worden begraven.
In een na zijn dood gepubliceerd interview met de journalist Martin van Amerongen in weekblad De Groene Amsterdammer gaf hij toe dat het een grote fout van hem is geweest om het geld aan te nemen.
Tijdens het onderzoek naar de Lockheed-affaire werden documenten ontdekt waaruit bleek dat Bernhard ook door de Amerikaanse vliegtuigfabrikant Northrop werd omgekocht. Den Uyl heeft de openbaarmaking daarvan tegengehouden, omdat anders strafvervolging wellicht onafwendbaar zou zijn geworden en koningin Juliana dan mogelijk zou zijn afgetreden. De kwestie kwam pas in 2008 aan het licht. Tijdens de Lockheed-affaire kwamen ook concretere details aan het licht dat Bernhard een maîtresse, Poupette, en een onwettige dochter, Alexia, zou hebben.
Een open brief.
In 2004 schreef prins Bernhard een open brief aan dagblad "de Volkskrant". De prins liet weten dat Jan Kikkert, Tomas Ross, Hans Galesloot en Philip Dröge met publicaties over hem te ver zijn gegaan. Om dat te bewijzen had hij de oud-directeur van de Rijksvoorlichtingsdienst (RVD), Hans van der Voet, gevraagd onderzoek te doen naar vijf onderwerpen:
Van der Voet vond geen bewijzen voor de beweringen.
Ziekte.
In zijn leven werd de prins meer dan vijftig keer geopereerd. Vaak gebeurde dat in het Academisch Ziekenhuis Utrecht. In 1994 was zijn medische toestand kritiek na een darmoperatie, waarbij hij door complicaties en een klaplong in levensgevaar kwam. Na een lang ziekbed herstelde hij en bleek in staat het jaarlijkse Veteranendefilé af te nemen. In 1999 werd Bernhard opnieuw geopereerd, ditmaal aan zijn luchtpijp en in 2000 werd een kwaadaardige tumor verwijderd uit zijn borstkas.
Overlijden.
De RVD maakte op 17 november 2004 bekend dat de prins, die ruim een half jaar eerder weduwnaar was geworden, aan longkanker leed. Op 29 november volgde een nieuwe mededeling. Naast de eerder vastgestelde tumor in de luchtwegen was nu ook een kwaadaardige tumor in de darmen vastgesteld.
Op 1 december 2004 werd hij om 16.30 uur overgebracht naar het Universitair Medisch Centrum Utrecht (UMC). Daar werd, op zijn verzoek, de behandeling gestaakt. Prins Bernhard overleed dezelfde avond om 18.50 uur. Hij werd 93 jaar oud. 
Van 7 tot en met 9 december was er in de Chapelle Ardente van Paleis Noordeinde voor iedereen gelegenheid om afscheid te nemen. De staatsbegrafenis vond plaats op zaterdag 11 december 2004 in de Nieuwe Kerk in Delft. De uitvaart droeg een militair karakter; de lijkkist met zijn lichaam werd op Bernhards verzoek op een affuit naar Delft gebracht. Met een missingmanformatie bewees de Koninklijke Luchtmacht de laatste eer. Na de plechtigheid werd de prins, gedragen door militairen van het Regiment Huzaren van Boreel, bijgezet in de Grafkelder van Oranje-Nassau. Hij werd begraven in zijn uniform van generaal-vlieger. Op zijn verzoek werd hij niet gebalsemd.
Postuum gepubliceerde interviews.
Weekblad "De Groene Amsterdammer" publiceerde op 10 december 2004 een reeks interviews met de prins, die de in 2002 overleden journalist Martin van Amerongen tussen 1995 en 2000 met hem hield.
Dagblad "de Volkskrant" bracht in december 2004 een reeks interviews met de prins, gebaseerd op negen gesprekken die hij vanaf 2001 heeft gevoerd met zijn vriend hoofdredacteur Pieter Broertjes en journalist Jan Tromp, buiten medeweten van de regering, de RVD en zijn familieleden. In het interview onthulde Bernhard voor de buitenwereld het bestaan van zijn buitenechtelijke dochter Alicia en bevestigde hij de al lange tijd gaande geruchten over dochter Alexia. Hij verstrekte nadere bijzonderheden over de zaak-Greet Hofmans. Toen een dag later archiefstukken over de zaak-Greet Hofmans openbaar werden gemaakt, bleek dat de opvattingen van de prins niet geheel met de feiten overeenkwamen.
Onderscheidingen.
De prins was verzot op uniformen en onderscheidingen. Veel van zijn orden gaf hij in bruikleen aan het Museum van de Kanselarij van de Nederlandse Ridderorden op Paleis Het Loo. Als de prins zijn onderscheidingen droeg, gaf hij de voorkeur aan de in verband met de Tweede Wereldoorlog verkregen orden, kruisen en medailles. Vanaf het einde van die oorlog droeg Bernhard de onderscheidingen op de Engelse wijze en niet zoals in Nederland gebruikelijk is in de Nederlandse oftewel Pruisische opmaak.
Voor een opsomming van zijn orden en onderscheidingen, zie de Lijst van onderscheidingen van Bernhard van Lippe-Biesterfeld.

</doc>
<doc id="20945" url="https://nl.wikipedia.org/wiki?curid=20945" title="Lagrangiaan">
Lagrangiaan

In de mechanica is de lagrangiaan een functie van zogenaamde "gegeneraliseerde coördinaten" en "gegeneraliseerde snelheden", die samen met een stel differentiaalvergelijkingen gebruikt kan worden om de bewegingsvergelijkingen van een systeem af te leiden. Preciezer gezegd is de lagrangiaan het verschil tussen de kinetische en de potentiële energie van het systeem. Deze methode om het gedrag van een systeem te bepalen wordt het "lagrange-formalisme" genoemd, naar de wiskundige Joseph-Louis Lagrange die het in 1782 introduceerde. De integraal van de Lagrangiaan over de tijd geeft de actie van een systeem.
Wiskundige formulering.
Een systeem met formula_1 onderscheidbare objecten beweegt zich door de 3-dimensionale ruimte, zodat de positie van dat systeem in principe met 3N coördinaten beschreven kan worden. Vaak heeft het systeem beperkingen in zijn bewegingsmogelijkheden, die 'constraints' of 'bindingen' genoemd worden. Deze constraints kunnen betrekking hebben op de onderlinge bewegingen van de onderscheidbare onderdelen en op de bewegingen van het hele systeem door de 3-dimensionale ruimte. Is het aantal constraints formula_2, dan kan de werkelijke positie met formula_3 "gegeneraliseerde coördinaten" formula_4 beschreven worden, waarin die 'constraints' ingecalculeerd zijn. Het aantal vrijheidsgraden van het systeem is dan formula_5 Het voordeel van deze gegeneraliseerde coördinaten is dat die onderling echt onafhankelijk zijn. Er is echter wel een conversie nodig van het standaard cartesisch coördinatenstelsel naar het gekozen gegeneraliseerde coördinatenstelsel. Hierdoor zal bijvoorbeeld de betrekkelijk eenvoudige uitdrukking voor de kinetische energie van een puntmassa waarschijnlijk ingewikkelder worden.
Een voorbeeld is een karretje op een achtbaan, dat weliswaar in een 3-dimensionale ruimte beweegt, maar niettemin slechts 1 vrijheidsgraad heeft, omdat de rails niet verlaten kunnen worden (als alles goed gaat). De enige formula_6-coördinaat van dit karretje is de afgelegde weg langs de rails.
Twee losse knikkers die in een kom heen en weer rollen, vormen een ander voorbeeld. Als die kom een bolvormige bodem heeft, ligt het voor de hand om op bolcoördinaten over te gaan. De positie van elke knikker kan met twee coördinaten op het bodemoppervlak beschreven worden, zodat het systeem van twee knikkers in totaal 4 vrijheidsgraden heeft. Worden de knikkers door een starre staaf met elkaar verbonden, dan moet dat in een extra 'constraint' uitgedrukt worden, die ten koste gaat van een vrijheidsgraad. Er blijven dan drie vrijheidsgraden over: twee voor de positie van het zwaartepunt van deze constructie op het bodemoppervlak en een voor de rotatiestand ervan in het bordoppervlak.
De afgeleiden van deze onafhankelijke variabelen naar de tijd (de gegeneraliseerde snelheden) worden aangeduid door formula_7. De actuele "bewegingstoestand" van het systeem ligt vast in de actuele waarden van formula_4 en formula_7. De kinetische energie formula_10 van het systeem kan uitgedrukt worden in deze gegeneraliseerde snelheden:
en de potentiële energie formula_12 in het algemeen als:
In een "conservatief" systeem, een systeem waarin geen kinetische of potentiële energie verloren gaat aan wrijving, is formula_12 niet afhankelijk van de gegeneraliseerde snelheden:
Fysische definitie.
In klassieke mechanica is de lagrangiaan formula_16 gedefinieerd als het verschil van de kinetische energie formula_10 en de potentiële energie formula_12
De lagrangiaan is een functie van de plaats, de snelheid en de tijd.
Uitgaande van de klassieke bewegingsvergelijking van Newton kan afgeleid worden dat de "bepaalde integraal" over de tijd van de lagrangiaan formula_16 een extreme waarde moet hebben. Dit is de actie-integraal. Hierbij worden de standaard plaats- en snelheidsvectoren formula_21 en formula_22 met behulp van de formula_2 constraints omgezet in formula_24 gegeneraliseerde variabelen formula_25 en formula_26, met formula_27.
Hiermee is Maupertuis' principe van de kleinste werking ofwel "actie" wiskundig geformuleerd als een standaardprobleem van de variatierekening. Dankzij de onderlinge onafhankelijkheid van de gegeneraliseerde coördinaten formula_25 en de bijbehorende gegeneraliseerde snelheden formula_26 leidt dit tot een stelsel van formula_24 2e-orde-bewegingsvergelijkingen van Euler-Lagrange:
Uit een bewegingsvergelijking kan met behulp van beginvoorwaarden de bewegingstoestand als functie van de tijd afgeleid worden in het gegeneraliseerde coördinatenstelsel.
Voorbeelden.
Massa aan veer.
We bekijken een voorwerp met massa formula_32 aan een veer met veerconstante formula_33 en voldoet aan de wet van Hooke. De uitrekking van de veer wordt beschreven met 1 gegeneraliseerde coördinaat formula_34 in een lengte-eenheid, met bijbehorende gegeneraliseerde snelheid formula_35, waarmee de volgende beperking wordt vastgelegd: massa formula_32 kan slechts langs een willekeurige rechte lijn in de 3-dimensionale ruimte bewegen. In dit systeem is de kinetische energie gelijk aan
en de potentiële energie is
Dit houdt in dat de lagrangiaan gegeven wordt door
De partiële afgeleide van formula_16 naar formula_35 is formula_42, en de partiële afgeleide naar formula_34 is formula_44. De euler-lagrange-vergelijking van het systeem wordt dus
Als de massa formula_32 constant is, is dit een gewone lineaire 2e-orde-differentiaalvergelijking, waarvan een oplossing een ongedempte trilling is.
Geladen deeltje in elektromagnetisch veld.
De potentiële energie van een deeltje met lading formula_6 met een snelheidsvector formula_48 dat zich beweegt door een scalair elektrisch potentiaalveld formula_49 is formula_50 zodat de lagrangiaan eenvoudig volgt
Indien echter ook een vectorgrootheid formula_52, de magnetische inductie, aanwezig is, wordt de situatie gecompliceerder. Er kan immers geen potentiële energie worden toegekend aan een geladen deeltje in een magnetisch veld. Aangezien het magnetisch veld wel degelijk de beweging van het deeltje beïnvloedt, moet de lagrangiaan als volgt uitgebreid worden: 
met formula_54 de magnetische vectorpotentiaal behorend bij het veld formula_55 De relatie tussen deze potentiaalfunctie en de magnetische inductie is: 
En die met de elektrische veldsterkte:
Aan de beweging van het geladen deeltje worden hier geen beperkingen opgelegd, dus de gewone cartesische coördinaten formula_58 en formula_59 kunnen als gegeneraliseerde coördinaten worden gebruikt voor de snelheidsvector formula_48, met bijbehorende gegeneraliseerde snelheden formula_61.
De formula_62-component van de bewegingsvergelijkingen van Lagrange wordt dan:
Invullen van de lagrangiaan levert met formula_64.
of na herschikken
Pas nu de relatie tussen de elektrische veldsterkte formula_68 en de magnetische inductie formula_52 enerzijds en de vectorpotentiaal formula_54 anderzijds toe:
Dit is precies de formula_62-component van de bewegingsvergelijking van een geladen deeltje in een elektromagnetisch veld. Voor de overige componenten volgt iets soortgelijks, wat de voorgestelde lagrangiaan rechtvaardigt.
Als de snelheid van het deeltje niet klein is t.o.v. de lichtsnelheid geldt de "relativistische" lagrangiaan:
waarin formula_74 de Lorentzfactor is. Zie verder "lagrangiaan" in het artikel elektrodynamica.
Toepassing in de kwantummechanica.
De Amerikaanse nobelprijswinnaar Richard Feynman heeft in 1948 met zijn padintegralen een heel elegant verband gelegd tussen de lagrangiaan van een mechanisch systeem en de kwantummechanische golffunctie van datzelfde systeem.

</doc>
<doc id="20946" url="https://nl.wikipedia.org/wiki?curid=20946" title="Leo Copers">
Leo Copers

Leo Copers (Gent, 1947) is een Belgisch kunstenaar. Hij studeerde aan de Sint Lucas-hogeschool en aan de Kunstacademie van zijn geboortestad.
Het oeuvre van Leo Copers vangt aan in 1969, toen hij een brandende gloeilamp onderdompelde in een bakje water. Dit werk, 'Waterlamp' geheten, werd het uitgangspunt voor een hele reeks andere, waaronder buislampen die op zee drijven of een soort van dam vormen in een rivier. Hij stak ook plaatselijk een vijver in brand en liet op een verhitte metaal­plaat beurte­lings een druppel water en een druppel olie neerko­men, zodat afwis­se­lend een damp­wolkje en een vlammetje verscheen. In 1972 zette hij een platen­spe­ler in een bak met water en liet hem het liedje 'Fire' van The Crazy World of Arthur Brown draaien. 
Hij gaat te werk als een modern alchemist die tegengestelde elemen­ten als vuur en water tot verzoening dwingt om zo tot een paradoxaal beeld te komen. Of als een dwarsdrijver die het onmogelijke wil onderzoeken, zoals zijn project om de water­vallen van Coo in brand te steken, of in een bos één enkele boom in lichter­laaie te zetten. 
Uit zulke ideeën blijkt zijn verwantschap met René Magritte, die in zijn schilderijen vaak wonderlijke of absurde toestanden visualiseerde. Af en toe verwijst hij rechtstreeks naar Magritte, zoals met zijn ondersteboven han­gend gordijn, of met zijn filmstrookje waarop een brandende tuba te zien is, die kunnen gezien worden als een onuitgesproken hommage aan Magritte. 
Copers zocht ook de tegenstellingen op het emotionele vlak, zoals liefde tegenover haat, of leven tegenover dood. Het eerste voorbeeld daarvan is de 'Rema­ke Swasti­ka' uit 1969, een haken­kruis, beschil­derd met regen­boog­kleu­ren, dat om zijn as wentelt zodat de kleuren optisch versmelten tot wit. De regenboog is het resultaat van regen en zon (= water &amp; vuur) en de swastika is in vele oude culturen een zonne­sym­bool en dus zeer positief. Het teken behoudt zijn connotatie met het nazisme, maar de regen­boogtinten voeren het terug naar de oorspronkelijke beteke­nis, als om de agres­sie te neutraliseren die er in onze tijd van uitgaat. 
Een soortgelijke emotionele kortsluiting wordt opgewekt door de Gouden Kogel met Diamanten Punt uit 1977. De vorm ver­wijst naar brutale dood, maar de materia­len symboliseren liefde en trouw. 
Zo ook de drie meer dan mansho­ge 'Vazen', waarvan de eerste be­kleed is met vlijmscherpe ­scher­ven kristal, de middelste met botte stukken kristal en de derde met veelkleu­rige zijden chry­san­ten, door Copers bijeenge­raapt op een kerkhof. De eerste vaas is hoogst onaan­raak­baar en houdt een gevaar in, de tweede is hard maar glad, de derde alleen nog zacht­heid, maar verwijzend naar de dood. 
Of hij vulde twee karaffen met wijn, waarbij de witte wijn vergif­tigd is met belladon­na, het vrouwelijk gif, en de rode met mandra­gora, het mannelijk gif. 
Soms is een sfeer van straf en folte­ring aanwe­zig, zoals in het werk 'KALON', het oud-Griekse woord voor schoonheid. De Griekse letters zijn uitgevoerd als een brandij­zer en worden in een keteltje gloeiend gestookt. Schoon­heid wordt een brandmerk. 
Hij liet ook scherpe messen in het rond ­zwaaien op keel­hoog­te, waarbij vonken over­sprin­gen - een aanblik die de kijker niet bepaald op zijn gemak stelt. En boven op het Gentse Museum voor Schone Kunsten liet hij een zwart vaandel met witte doodskop wapperen, alsof het museum door piraten was gekaapt. 
Andere werken leggen het accent op louter zacht­heid en lief­de, zoals regen­boog­kleuri­ge vleugels gemaakt van duivenve­ren, of een tangaslip­je van gefixeerde vlinder­vleugels. 
Zo gaat Copers steeds weer uit van antipoden die hij tegen elkaar uitspeelt, met nu eens een wrang of schokkend effect, dan weer met humor of melancholie. Hij legt graag verbanden met oude sprookjes waarin gelijkaardige effecten optreden: de prins is een kikker, de koets een pompoen. Hij liet zich ook inspireren door middeleeuwse sagen, ridderverhalen en zeeroversverhalen. Zijn 'Onzicht­baar Zwaard' is helemaal in kristal en wordt uitda­gend op zijn punt gezet, als om de eigen broos­heid te accentueren. 
In andere werken behandelt Copers de mythe van het kunstenaar­schap, waarmee hij aansluit bij Piero Manzoni en Marcel Broodthaers. Hij schreef met een gouden pen zijn handtekening in eigen bloed, en plaatste ze in een gepant­ser­de lijst achter kogelvrij glas. Verwant hiermee is zijn dichtgelaste brandkast waarin het certifi­kaat van echtheid van dat werk berust. 
In 1981 schilderde Copers op het strand een doek met een bergland­schap. Bij het schilderij­tje hoort een kleurenfo­to, waarop hij in zwem­broek te zien is tijdens het schilderen. Zo maakt hij het schil­de­rij tot een con­ceptu­eel werk: niet het beeld van de bergen is van belang, maar de idee dat de geest van de kunste­naar zich in volstrekte vrijheid kan verheffen boven de waarneming van het moment. Omgekeerd schilderde hij in het ge­bergte een zeege­zicht, eveneens met bijhorende foto. Beide werken dragen als titel 'De Blin­de Ziener maakt een schilde­rij'. Als Blinde Ziener ging hij ook op museumbezoek, met witte stok en zwarte bril. 
In 2002 presenteerde Leo Copers zijn VIPAG of 'Vrijwillige Individuele Publieke Automatische Gevangenis', een kooi met tralies, bestemd om in de publieke ruimte te worden geplaatst. Men kan in de cel plaatsnemen en het traliewerk in het slot trekken, als om zichzelf een celstraf op te leggen. Als de cel bezet is brandt bovenop een rode lamp. In een vraaggesprek noemde hij de VIPAG zijn favoriete werk: "Je steekt er een euro in. Je volgt de instructies. De celdeur gaat open, je gaat binnen, de deur gaat dicht en dan zit je voor vijf minuten opgesloten. Bij laattijdig verlaten moet je er opnieuw één euro in steken en moet je opnieuw wachten. Er zijn ook bewakingscamera's voorzien die aangesloten zijn op het internet. Het is bedoeling dat mensen thuis vanop hun computer kunnen kijken of er iemand in het gevang zit. De VIPAG moet op een plaats staan waar veel mensen passeren. Als men in de VIPAG zit beken je aan iedereen openlijk je schuld want iedereen ziet je zitten. Het gebeurt niet in het geheim want dan heeft het geen zin."
In 2012 vormde hij het park achter het Gentse SMAK om tot een 'Museumkerkhof' door er tientallen grafstenen te plaatsen waarop men de namen en logo's leest van de bekendste Europese en Amerikaanse kunstmusea. Zo brengt hij de musea, bedoeld om de 'eeuwige' kunst voor eeuwig te bewaren, in direct verband met vergankelijkheid en dood. Het werk wekte ook enige controverse over het oneigenlijke gebruik van grafstenen in een park. 
Copers was onder meer artist in residence in het Museum voor Schone Kunsten te Gent

</doc>
<doc id="20947" url="https://nl.wikipedia.org/wiki?curid=20947" title="Willem II der Nederlanden">
Willem II der Nederlanden

Willem Frederik George Lodewijk (Den Haag, 6 december 1792 – Tilburg, 17 maart 1849), prins van Oranje-Nassau, was van 7 oktober 1840 tot aan zijn dood in 1849 koning der Nederlanden, groothertog van Luxemburg en hertog van Limburg.
Eerste levensjaren.
Willem (roepnaam Guillot) werd in 1792 geboren in Den Haag als oudste kind uit het huwelijk van de latere koning Willem I der Nederlanden en Wilhelmina van Pruisen. Zijn grootvaders waren stadhouder Willem V van Oranje-Nassau en koning Frederik Willem II van Pruisen. Hij had een broer: Frederik (1797-1881), en twee zusters: Paulina (1800-1806) en Marianne (1810-1883). Na de uitroeping van de Bataafse Republiek in januari 1795 vluchtte de gehele stadhouderlijke familie, onder wie de toen tweejarige Willem, naar Engeland. Vanaf 1797 verbleef Willem samen met zijn ouders aan het hof van de koning van Pruisen in Berlijn. Hier werd hij van 1803 tot 1809 opgeleid aan de militaire academie. Een van de leraren verbonden aan deze academie was Carl von Clausewitz. Willem raakte hier goed bevriend met de Pruisische prinsen.
Vanaf 1809 tot 1811 studeerde hij in Oxford. In deze periode maakte hij in gezelschap van zijn gouverneur De Constant Rebecque twee lange reizen. Eerst door het zuidwesten van Engeland, later een reis van ruim vier maanden door het noorden van Engeland, Schotland en Ierland. Daarna diende hij op het Iberisch schiereiland drie jaar lang in het Engelse leger als een van de aides-de camp van Arthur Wellesley (sinds 1814 ook bekend als de hertog van Wellington), de bevelhebber van het Engelse expeditieleger op het Iberisch schiereiland. Hier maakte hij in 1812 onder andere de zeer bloedige bestorming van het fort van Badajoz en de succesvolle Slag bij Salamanca mee. Hij ontsnapte meermalen maar nipt aan de dood. De reden dat zijn vader zulke ongebruikelijk grote risico's met het leven van de troonopvolger nam, was gelegen in het feit dat Willem de laatste troefkaart was waar de Oranje-dynastie nog over kon beschikken in een poging om weer een vooraanstaande rol op het Europees toneel te gaan spelen. Het plan was om Willem te laten trouwen met de Engelse prinses Charlotte.
Nadat zijn vader op 30 november 1813 met Engelse steun terugkeerde in de Nederlanden en enkele dagen later soeverein vorst van de Verenigde Nederlanden was geworden, zette Willem enige weken later voet op Nederlandse bodem. Toen zijn vader zich in 1815 in de aanloop naar de Slag bij Waterloo uitriep tot koning van het Verenigd Koninkrijk der Nederlanden werd Willem officieel troonopvolger. In die periode was hij tot de komst van Wellesley opperbevelhebber van de aanwezige geallieerde Engelse, Nederlandse, Belgische en Duitse troepen. Zijn rol met name in de voorbereiding op de Slag bij Quatre-Bras was cruciaal. Hij zag de strategische waarde van Quatre-Bras en had van tevoren goede afspraken gemaakt met de generaals De Constant Rebecque (zijn vroegere gouverneur) en De Perponcher over hoe te handelen in het geval van een Franse aanval langs deze route. Vooral daardoor wist zijn leger van Belgische, Nederlandse, Duitse en Engelse troepen hier onverwachts stand te houden tegen een Franse overmacht onder maarschalk Ney. Zonder dit succes was er geen Slag bij Waterloo geweest. In de Slag bij Waterloo raakte Willem zwaar gewond aan zijn schouder. Ook zijn paard, Wexy, raakte gewond bij die slag. De rest van zijn leven werd hij zowel in binnen- als buitenland gezien als een van de grote helden die Napoleon definitief hadden verslagen.
Huwelijk en gezin.
Van december 1813 tot in juni 1814 was Willem verloofd met de Britse prinses Charlotte, dochter van de latere koning George IV. Deze 'uithuwelijking' was tevergeefs; Charlotte verbrak de verloving en huwde uiteindelijk met Leopold van Saksen-Coburg, de latere koning Leopold I van België. 
Op 21 februari 1816 trad Willem in het huwelijk met Anna Paulowna, een dochter van tsaar Paul I van Rusland. Uit het huwelijk werden vijf kinderen geboren, waarvan er vier de volwassen leeftijd bereikten. Erfopvolging was hiermee veiliggesteld.
Biseksualiteit.
De seksuele relaties die Willem als kroonprins en koning met mannen onderhield werden door onder anderen Eillert Meeter (1818-1862) beschreven. De koning zou zich hebben omringd met dienaren die hij niet kon ontslaan vanwege wat Meeter de "afschuwelijke motieven" noemde, waarvoor hij hen had aangenomen. Historici hebben Meeter meer dan een eeuw voor leugenaar uitgemaakt, maar in 2004 bleek uit documenten in het Koninklijk Huisarchief dat hij de waarheid heeft geschreven.
Dat Willem een seksueel losbandig leven leidde was ook in Tilburg bekend. Prostitutie was daar, in tegenstelling tot in veel andere garnizoenssteden, niet gereglementeerd en de danspartijen die Willem in besloten sociëteiten bijwoonde werden getolereerd als 'toelaatbaar kwaad'. Willem heeft menig 'bastaardkind' verwekt. Buitenechtelijke relaties waren in de Nederlandse elite op zich geen probleem - onthouding zou slecht zijn voor de gezondheid - maar het diende wel discreet te worden gezocht en heteroseksueel van aard te zijn. Met beide voorwaarden had Willem een probleem.
Met name vanwege zijn seksuele verhoudingen met mannen was hij kwetsbaar voor chantage. In 1819 schakelde Willem de politie in om twee afpersers te arresteren. Van een proces werd afgezien, omdat dat tot ongewenste publiciteit zou leiden. De afpersers werden respectievelijk naar Suriname en Nederlands-Indië gestuurd, voorzien van maandelijkse toelagen (zwijggeld). In 1845 volgde een verbanning van een andere afperser naar de Verenigde Staten. Dreiging met openbaarmaking van zijn seksuele betrekkingen met mannen heeft ook een rol gespeeld bij Willems instemming met de grondwetsherziening van 1848. Reeds in 1833 was Thorbecke op de hoogte van Willems 'sodomie', zoals dat destijds heette.
Verenigd Koninkrijk der Nederlanden.
Nadat zijn vader in 1815 koning werd van de Verenigde Nederlanden werd Willem onder meer minister van Defensie in de regering van zijn vader. Hij verbleef echter meestal in de Zuidelijke Nederlanden in Brussel; ook in de zes maanden per jaar dat de regering zetelde in Den Haag.
In Brussel kwam Willem in 1819 waarschijnlijk via de vrijmetselaarsloge in contact met Marc-René de Voyer de Paulmy d'Argenson en deze stelde hem voor om de Bourbonkoning van de Franse troon te stoten. Na de moord op Karel Ferdinand van Berry raakte het complot in stroomversnelling en werd Willem een kandidaat voor de Franse troon. Toen deze geruchten de Franse regering bereikten, stelde zij ambassadeur Robbert Fagel op de hoogte. Aanvankelijk ontkende Willem zijn betrokkenheid tegenover de Franse gezant en zijn vaders kamerheer, maar hij zocht ook de steun voor zijn project bij de Russische tsaar. Deze raadde hem het plan af. Uiteindelijke bood de Franse regering in februari 1821 haar officiële excuses aan bij kroonprins Willem, vanwege haar aantijgingen zonder hard bewijs.
Belgische afscheiding, verblijf in Tilburg.
In 1829 werd Willem benoemd tot vicepresident van de Raad van State en voorzitter van de ministerraad, wat hij zou blijven tot zijn troonsbestijging in 1840. In deze functies was hij formeel de belangrijkste adviseur van zijn vader.
Op 4 oktober 1830 riep het Belgische 'Voorlopig Bewind' eenzijdig de onafhankelijkheid van de Zuidelijke Nederlanden uit. Deze werd zeer tegen de zin van koning Willem I bekrachtigd door zijn zoon. Willems vader wilde echter de zuidelijke gebieden niet zonder slag of stoot laten gaan, alleen al om een nadelige boedelscheiding te voorkomen. De koning besloot daarom tot een offensief, dat bekend is geworden als de Tiendaagse Veldtocht (2-12 augustus 1831). In juni 1832 verlegde Willem, in de functie van hoofdveldmaarschalk, zijn bedreigd hoofdkwartier te Turnhout, via Den Bosch, naar Tilburg, waar het tot juli 1839 gevestigd bleef.
Ook na deze militaire periode kwam Willem nog vaak naar Tilburg. Hij hield ervan in Tilburg het 'eenvoudige' leven te leiden van een vooraanstaand burger te midden van het gewone volk, wars van het Haagse hofleven met al zijn etiquette. 
In 1833 kocht Willem even buiten Tilburg het landhuis Koningshoeven van George Schouw, kerkvoogd van de kleine Hervormde Gemeente in de stad. Het was "een tuin met een planken gebouw en koepel, groot 44 roeden en 42 ellen". De bovenverdieping diende tot verblijf, het sous-terrain was stalling. Over deze lustwarande zou Willem gezegd hebben "Hier adem ik vrij en voel ik mij gelukkig". In 1834 kocht hij nog eens drie boerderijen in de omgeving, waaronder 'De Schaapskooi', een voor Nederland toonaangevende schapenfokkerij. Om de twee of drie jaar voerde Willem nieuwe, buitenlandse rasdieren aan. Zo kocht hij in Saksen Spaanse rammen, en ter verbetering van de inlandse schapen importeerde hij eens 42 Silezische ooien en rammen. 
Doorgaans logeerde Willem in het huis van koopman Thomas van Dooren in de Heuvelstraat, waar hij herhaaldelijk diners gaf aan de hoofdofficieren en vooraanstaande burgers. Deze laatsten huisvestten ook andere leden van de koninklijke familie. Tot Willems nauwe relaties behoorden de politicus Mutsaers, lakenverver Frankenhoff, wollenstoffenfabrikant Diepen en pastoor Zwijsen, de latere bisschop. In Den Haag werd het vertrouwelijke optreden van de koning en zijn grote vriendschap met Zwijsen niet altijd begrepen of gewaardeerd. In 1841 verkocht Frankenhoff zijn riante woning, later wel 'het oude paleis' genoemd, aan koning Willem II. Toch was de pastorie van Zwijsen nog altijd groter dan Willems woning. Willem hield er maar een kleine hofhouding op na en bewoog zich vaak geheel vrij door de stad, zonder dat iemand hem vergezelde.
Koningschap.
Op 7 oktober 1840 besteeg Willem de troon als koning Willem II. Hij was bijna 48 jaar oud en is daarmee tot op heden bij aantreden het oudste Nederlandse staatshoofd. De inhuldigingsplechtigheid vond plaats op 28 november 1840 in de Nieuwe Kerk in Amsterdam.
Onder Willems koningschap was de macht van de vorst al minder dan voordien. De revoluties van 1848 en 1849, waarin Lodewijk Filips I van Frankrijk werd afgezet en andere Europese vorsten met geweld tot concessies werden gedwongen, deden hem vrezen voor zijn troon. Dit is de belangrijkste achtergrond van de Grondwetsherziening van 1848, waar Willem II uit overtuiging mee instemde. Als grap zei de koning tegenover diplomaten, dat hij in één nacht van conservatief verworden was tot liberaal, maar waarschijnlijk ging hier een langer proces aan vooraf en was hij in zijn hart al vrij liberaal. De grondwetsherziening werd hem echter ook afgedwongen: door de omwentelingen elders in Europa en door een groep journalisten en politici, ‘smeerlappen en intriganten’ zoals een minister hen noemde, die op de hoogte waren van zijn biseksuele geaardheid. Zij dreigden met openbaarmaking als hij niet bereid was tot vergaande politieke concessies. De grondwetsherziening zelf was vooral de verdienste van de liberaal Thorbecke, die de nieuwe grondwet bijna volledig had geschreven.
Neogotisch bouwen.
Willem II hield van bouwkunst. In Engeland had hij tijdens zijn studie aan de Universiteit van Oxford belangstelling gekregen voor de 'Gothic revival'. Hij liet de voorgevel van Paleis Kneuterdijk van Daniël Marot naar een ontwerp van De Greef vervangen door de huidige classicistische voorpui en bouwde een groot neogotisch gebouwencomplex achter zijn paleis aan de Kneuterdijk in 's-Gravenhage.
Passend bij zijn nieuwe status besloot Willem ook in Tilburg een neogotisch paleis te bouwen. Hij zou er echter nooit wonen, want vlak voor het paleis gereed kwam stierf hij, in de huiskamer van zijn eerste Tilburgse woning. Van zijn in 1841 gekochte jachtslot Vaeshartelt in Nederlands Limburg liet Willem de ingangspartij verfraaien. Hier heeft hij naar verluidt maar twee keer twee weken doorgebracht. Ook Rheeburg en Zionsburg in Vught werden door hem aangekocht, maar niet verbouwd of uitgebreid. Daarnaast is er voor de koning een gotisch jachthuis in Gorp gebouwd. In Paleis Het Loo liet de koning weinig sporen na. Hij woonde op het nabijgelegen jachtslot, Kasteel Het Oude Loo, dat meer aan zijn voorkeur voor de neogotiek beantwoordde.
Overlijden.
Willem II regeerde korte tijd als constitutioneel vorst. In maart 1847 ging zijn gezondheid, die al langere tijd reden tot zorg had gegeven (de koning had op zijn verjaardag, 6 december, een attaque gekregen), hard achteruit. Hij kreeg hartkloppingen en hoge koorts. Er werd vier dagen lang voor zijn leven gevreesd, maar hij knapte toch weer op. Eind april kreeg de koning voor de tweede keer een (nu zwaardere) attaque. Opnieuw werd gevreesd dat hij elk moment kon overlijden, maar hij herstelde alsnog. Desondanks bleef zijn conditie broos en zorgwekkend. Tegelijkertijd ging Willem II gebukt onder zorgen over de gespannen politieke situatie en de ernstige ziekte van zijn tweede zoon Alexander. Diens overlijden in februari 1848 was een zware klap voor de koning. Ook de problemen met zijn oudste zoon, de latere koning Willem III, gingen hem niet in de koude kleren zitten. Kroonprins Willem was het oneens met de grondwetswijziging van 1848, waarmee zijn vader had ingestemd. Hij deed zelfs schriftelijk afstand van zijn rechten en vertrok daarna voor een aantal maanden naar Engeland. Kort daarop kreeg Willem II opnieuw last van hartkloppingen en pijn op zijn borst.
Toen Willem II op 13 februari 1849 de verenigde zitting der beide Kamers van de nieuwe Staten-Generaal toesprak , werd opgemerkt dat hij er slecht uitzag en een matte, kwijnende indruk maakte. Begin maart wenste de koning zich voor korte tijd terug te trekken in het door hem geliefde Tilburg. Zijn lijfarts raadde hem dit af, maar hij zette zijn wil door. Op 13 maart nam hij afscheid van zijn vrouw en reed per koets naar Rotterdam.
In Rotterdam was Willem II gekleed in een lange mantel met als hoofddeksel zijn typische Russische muts. In de haven wilde hij een in zijn opdracht in aanbouw zijnd stoomjacht bezichtigen. Bij het aflopen van de trap raakte hij met zijn laars verward in zijn mantel en viel van zes treden af. Onmiddellijk daarna stond hij weer op en op de ontstelde vragen reageerde hij met een geruststellend: "Ik gevoel mij wel. Ik verlang niets."
Toen de koning via Geertruidenberg naar Tilburg reisde, werd hij door de menigte toegejuicht. Maar tegen de gewoonte in werd er vanuit het rijtuig niet gereageerd. Het slechte weer deed de koning geen goed en hij had de mantel dicht om zich heen geslagen.
In Tilburg werden de gezondheidsproblemen erger. Willem II was niet meer in staat om staatsstukken te bestuderen. Twee dagen lang was de koning ernstig kortademig. Op 16 maart kwam zijn zoon Hendrik op bezoek, waardoor zijn zin enigszins verbeterde. Toen koningin Anna Paulowna kort daarna ook arriveerde, werd zij niet meer toegelaten. Zij luisterde van achter de deur of zij hem hoorde. Op 17 maart werd zijn toestand zeer kritiek. Even voor drie uur 's nachts kreeg Willem II een ernstige aanval van kortademigheid, waarbij hij zijn arts in de armen vloog. Deze zette hem terug in zijn stoel, waarna de koning stierf. Koningin Anna Paulowna was zo geschrokken dat zij zich gillend op zijn levenloze lichaam wierp. De eerste dagen waakte ze dagelijks bij het stoffelijk overschot.
Het lichaam van Willem II bleef op zijn verzoek ongebalsemd. De overledene werd opgebaard in een zinken kist met glazen deksel en die werd op zijn beurt in een langwerpige zeshoekige lijkkist van mahoniehout gelegd. Op 3 april werd zijn lichaam opgehaald om de volgende dag bijgezet te worden in de grafkelder van de Oranjes in Delft.
De erfenis.
Zijn tijdelijk in Engeland verblijvende zoon, de Prins van Oranje, volgde als koning Willem III zijn vader op. De drie wettige kinderen Willem, Hendrik en Sophie vreesden grote schulden en weigerden aanvankelijk de erfenis te accepteren toen tsaar Nicolaas I, zwager van de overleden koning, zich als schuldeiser meldde. Willem II bleek niet lang voor zijn dood een persoonlijke lening van een miljoen gulden te hebben ontvangen ter vergroting van zijn kunstcollectie, met diezelfde collectie als onderpand. Zijn broer Frederik bleek bereid die schuld onmiddellijk te delgen, met inbegrip van de rente, op voorwaarde dat de befaamde kunstverzameling zou worden geveild. Deze verkoop in 1850 bracht in eerste instantie 771.059 gulden op. Een verkoop van de schilderijen waarvoor op de eerste veiling geen kopers gevonden waren, leverde nog eens 60.694 gulden op. De tsaar ging ermee akkoord om het restbedrag kwijt te schelden in ruil voor een aantal van de overgebleven schilderijen. Toen de daartoe belaste commissie in 1856 uiteindelijk de administratie van Willem II op orde had, bleek hij zoveel grond en huizen te bezitten dat de schulden afbetaald hadden kunnen worden zonder de kunstcollectie te verkopen.
De grote uitbreiding achter Paleis Kneuterdijk bleef jarenlang leegstaan, zodat de galerij en de torens in de loop van de jaren zestig gesloopt moesten worden. Wegens onoordeelkundige bouw moest de zogeheten "Marmerzaal" die bedoeld was voor de moderne kunst, al eerder afgebroken worden. De wintertuin werd verkocht. Van al deze gebouwen rest nu alleen de "Gotische zaal".

</doc>
<doc id="20948" url="https://nl.wikipedia.org/wiki?curid=20948" title="956">
956

Het jaar 956 is het 56e jaar in de 10e eeuw volgens de christelijke jaartelling.

</doc>
<doc id="20949" url="https://nl.wikipedia.org/wiki?curid=20949" title="Willem III der Nederlanden">
Willem III der Nederlanden

Willem Alexander Paul Frederik Lodewijk (Brussel, 19 februari 1817 – Apeldoorn, 23 november 1890), Prins van Oranje-Nassau, was koning der Nederlanden en groothertog van Luxemburg van 17 maart 1849 tot zijn dood in 1890. Hij was ook hertog van Limburg van 1849 tot de opheffing van het hertogdom in 1866.
Willem was de oudste zoon uit het huwelijk van koning Willem II der Nederlanden en koningin Anna Paulowna. Na de troonsafstand van zijn grootvader koning Willem I in 1840 werd hij de prins van Oranje. Na het overlijden van zijn vader volgde hij hem op als koning der Nederlanden.
Willem trouwde in 1839 met zijn volle nicht prinses Sophie van Württemberg. Zij kregen drie zonen, die allemaal eerder stierven dan hun vader: Willem, Maurits en Alexander. Na de dood van zijn vrouw hertrouwde hij in 1879 met de Duitse prinses Emma zu Waldeck und Pyrmont. Zij kregen één dochter, Wilhelmina, die hem opvolgde.
In november 1848, vier maanden voor zijn troonsbestijging, was zeer tegen zijn zin een ingrijpende grondwetsherziening doorgevoerd, die de macht van de koning aanzienlijk beperkte. Hij weigerde in eerste instantie om onder de nieuwe grondwet koning te worden, maar schikte zich uiteindelijk in zijn lot. Zijn onvermogen om iets aan de nieuwe grondwet te veranderen droeg eraan bij dat Nederland zich onder zijn koningschap ontwikkelde tot een parlementaire democratie. Mede vanwege zijn beperkte macht heeft hij niet veel bijgedragen aan de staatkundige inrichting van het koninkrijk. Zoals zijn biograaf Dik van der Meulen het samenvatte: "Willems voornaamste staatkundige verdienste was de eerste Nederlandse koning te zijn in een land dat door anderen werd bestuurd".
Jeugd.
Willem werd geboren in Brussel, als oudste kind van de latere koning Willem II en zijn echtgenote Anna Paulowna, de zuster van de Russische tsaren Alexander I en Nicolaas I. Willem kreeg thuis privéonderwijs en op 19 februari 1827 werd hij door zijn grootvader, koning Willem I, benoemd tot kolonel-titulair van de infanterie. Tevens ontving hij die dag het grootkruis van de Orde van de Nederlandse Leeuw, dit alles om te vieren dat hij tien jaar oud was geworden. Met zijn vader reisde hij in december 1833 naar Berlijn en Sint-Petersburg. Rond Nieuwjaar 1834 werd hij door zijn oom tsaar Nicolaas I benoemd tot erekolonel van het vierde regiment grenadiers van de keizerlijke garde. 
In hetzelfde jaar werd hij aan de Leidse Hoogeschool ingeschreven als student. Er werden voor hem enkele kamers gehuurd aan het Rapenburg, maar hij overnachtte meestal in Den Haag. Ook in Leiden kreeg Willem les aan huis. Petrus Hofman Peerlkamp gaf hem geschiedenisles, Hendrik Cock verzorgde het onderwijs in natuur-, staats- en volkenrecht en Hendrik Willem Tydeman was verantwoordelijk voor het vak staatshuishoudkunde.
Op 30 mei 1836, tijdens een onderbreking van zijn studie, danste hij in Londen met de latere Britse koningin Victoria. In juni 1836 vroeg Salomon Dedel in naam van koning Willem I, ten behoeve van diens kleinzoon Willem, officieel om haar hand, maar zij wees een huwelijk met Willem af. In 1837 studeerde hij af en in september dat jaar begon hij aan een reis die hem naar een aantal Duitse vorstendommen bracht, evenals naar Noord-Italië, Wenen, Praag, Ofen en Pest en opnieuw naar Berlijn, waar hij het goed kon vinden met prins Wilhelm, die toen nog niet wist dat hij later keizer van Duitsland zou worden. Op zijn 21e verjaardag werd hem zitting verleend in de Raad van State, het hoogste adviesorgaan van de Kroon.
Prins van Oranje.
Op 7 oktober 1840 trad zijn grootvader Willem I af als koning der Nederlanden, groothertog van Luxemburg en hertog van Limburg. Willems vader nam de titels over en hijzelf werd prins van Oranje en daarmee de eerste in lijn van troonopvolging in de Nederlanden. Los daarvan werd hij ook de aangewezen opvolger voor Luxemburg en Limburg. Op 28 november dat jaar werd zijn vader ingehuldigd als koning Willem II. Dezelfde dag benoemde die hem tot inspecteur-generaal van het wapen der infanterie en luitenant-generaal.
De functie van inspecteur-generaal leverde Willem eind december 1845 weer in. De precieze reden is onduidelijk, maar wellicht omdat Willem vond dat hij er geen juiste invulling aan kon geven. Het was dan ook alleen een erefunctie. Tegelijkertijd met zijn ontslag werd de functie door zijn vader opgeheven. 
Willem III gaf als kroonprins aan de nieuwe grondwet van 1848 niet te accepteren. Zijn grief was dat die de koninklijke macht drastisch beperkte. Op 8 oktober dat jaar, drie dagen voordat de grondwetsvoorziening van Thorbecke van kracht werd, schreef hij aan zijn zus:
Zijn vader trachtte hem van zijn ongelijk te overtuigen, onder meer door hem erop te wijzen dat het koningschap een "goddelijke roeping" is, die hij niet kon weigeren. Willem bleef echter bij zijn standpunt. Hij diende zelfs een verzoek in hem ook te ontslaan als luitenant-generaal van de infanterie. Zijn vader wees ook dit af. 
Toen zijn vader op 17 maart 1849 stierf, bevond Willem zich voor een verblijf van drie maanden in Engeland. Op die dag bevond hij zich in Raby Castle, in het Noord-Engelse graafschap Durham. Hij vernam pas van het overlijden van zijn vader, toen die al een dag dood was. Hij liet zich alsnog overreden het koningschap te aanvaarden. Zijn inhuldiging vond plaats op 12 mei 1849.
Eerste huwelijk.
Willem trad op 18 juni (Waterloodag) 1839 in het huwelijk met zijn volle nicht prinses Sophie van Württemberg, de dochter van koning Willem I van Württemberg en Catharina Paulowna. Op 4 september 1840 werd hun eerste kind geboren, een zoon. Het werd een slecht huwelijk, mede door Willems nauwelijks verholen buitenechtelijke affaires, andere seksuele uitspattingen en grillige karakter. Al in 1842 wilde Sophie gescheiden van haar echtgenoot gaan wonen. In een brief aan haar schoonvader, geschreven in de nazomer of herfst van dat jaar, hield ze hem voor dat ze door haar echtgenoot bedreigd en mishandeld werd. Hij zou haar dwingen tot "schandalige handelingen die de zeden en de waardigheid kwetsen van iedere vrouw". "Mijn situatie is onhoudbaar", vervolgde Sophie. Ze vroeg de koning om haar "een wijkplaats toe te staan. Ik vraag niet om geld. Men heeft me een toevluchtsoord aangeboden waar ik rustig zou kunnen leven (...) Laat u me dan ook mijn kind; tot zijn zevende zal het de zorg van vrouwen nodig hebben." Het werd haar niet gegund. Ze zou bij haar man blijven wonen en hem nog twee kinderen baren, de eerste keer al in 1843. Deze tweede zoon stierf in 1850. 
Op 25 augustus 1851 beviel Sophie van haar derde kind. Het bracht geen huwelijksgeluk, want ze wilde opnieuw van haar echtgenoot weg. Op 17 september dat jaar gaf Willem de opdracht om daarvoor de mogelijkheden uit te zoeken. Uiteindelijk leidde dit op 25 december 1855 tot het ondertekenen van een schriftelijke overeenkomst waarbij – zonder tussenkomst van een rechter – overgegaan werd tot een scheiding van tafel en bed. Tevens werd de belofte vastgelegd dat als Willem zou aftreden als vorst, overgegaan zou worden tot een formele echtscheiding. Willem kreeg het gezag over hun oudste zoon toegewezen, met de verplichting dat die zijn moeder regelmatig moest bezoeken. De jongste zoon, die op dat moment vier jaar oud was, werd tot zijn negende jaar onder het gezag van zijn moeder geplaatst. Sophie kreeg als woonverblijf Paleis Huis ten Bosch toegewezen. 's Winters zou zij in Paleis Noordeinde mogen verblijven, waar in die maanden ook Willem woonde, maar beiden zouden van elkaar afgescheiden woonruimte krijgen en het was geen van tweeën toegestaan zonder wederzijdse toestemming de ander op te zoeken. Beiden zouden zich verder onthouden van 'beschuldigingen of toespelingen, waardoor de eer of de waardigheid Hunner Personen kunnen worden gekrenkt'. Bij officiële gelegenheden moesten Willem en Sophie de schijn ophouden en zich als een echtpaar blijven gedragen. De overeenkomst werd door enkele getuigen medeondertekend en voor de buitenwereld verborgen gehouden. 
Uit het huwelijk kwamen drie zoons voort. Geen van hen overleefde zijn vader.
Breuk met oudste zoon.
In de jaren zeventig kwam het tot een breuk tussen Willem III en zijn oudste zoon, Willem. Deze wilde trouwen met Mathilde gravin van Limburg Stirum, maar de koning en koningin weigerden hun toestemming te geven. De ministerraad was in eerste instantie ook tegen, maar legde zich er uiteindelijk bij neer, omdat gevreesd werd dat hij anders helemaal niet zou trouwen. Van zijn enige overgebleven broer Alexander viel namelijk evenmin een huwelijk te verwachten. Willem III zag liever dat zijn oudste zoon zou trouwen met een buitenlandse prinses, maar gaf aan dat hij misschien toch akkoord zou gaan met een huwelijk met een buitenlandse gravin of hertogin. Hij wilde daarmee voorkomen dat de troon over zou gaan op de kinderen van zijn zuster Sophie. Een huwelijk met een Nederlandse gravin bleef voor hem evenwel uitgesloten. De jonge Willem vertrok naar Parijs om er zich over te geven aan de genoegens die die stad te bieden had en zou tijdens zijn leven alleen nog in 1877 even kort naar Nederland terugkeren om afscheid te nemen van zijn stervende moeder. 
Tweede huwelijk.
Na het overlijden van Sophie in 1877 had Willem de mogelijkheid om weer een huwelijk te sluiten. Aanvankelijk koos hij voor een morganatisch huwelijk met zijn geliefde van dat moment, Émilie Ambre, een Parijse operazangeres, die hij al had geïnstalleerd op Huize Welgelegen te Rijswijk, en die hij had voorzien van de titel "comtesse d'Ambroise". Het voornemen leidde tot heftige conflicten met het kabinet, en de koning zag uiteindelijk van het huwelijk af.
Uiteindelijk wisten ministers hem te bewegen een vorstelijke echtgenote te zoeken. De eerste die gevraagd werd was de 25-jarige Deense prinses Thyra, maar die was al vergeven. Tweede keus was een dochter van de verdreven koning George V van Hannover, maar die weigerde. Vervolgens trachtte hij juli 1878 zijn nicht Elisabeth van Saksen-Weimar-Eisenach te huwen, een dochter van zijn zuster, maar ook zij bedankte voor de eer. Daarna reisde Willem op advies van zijn zuster rechtstreeks door naar Bad Arolsen, waar de vorst George Victor van Waldeck-Pyrmont meerdere huwbare dochters had. De moeder, prinses Helena van Nassau, stelde twee van haar dochters voor. Willem ging eerst voor de oudste, prinses Pauline, maar het klikte meer met de jongste van de twee, Emma, die op dat moment nog net geen 20 jaar was, waarna al snel tot een huwelijk besloten werd. Al op 29 september 1878 werd de verloving gevierd. De 61-jarige Willem trouwde op 7 januari 1879 te Arolsen. De festiviteiten ter gelegenheid van het huwelijk werden in Nederland al snel afgebroken wegens het overlijden van 's konings broer prins Hendrik op 13 januari. Deze had bij het huwelijk als getuige op moeten treden, maar moest wegens een aanval van mazelen verstek laten gaan. In april dat jaar vond alsnog een feestelijke inhuldiging van het bruidspaar plaats.
Uit het huwelijk van Willem en Emma zou één kind geboren worden:
Constitutionele rol.
De eerste twintig jaar van zijn regering kenmerkten zich door weerstand tegen de constitutionele monarchie, waarbij de koning zich overigens meestal conformeerde. Een voorbeeld van die eigenzinnige constitutionele rol is de commotie rond de Aprilbeweging in 1853. Het zittende kabinet onder de feitelijke leiding van Thorbecke had een neutraal antwoord voorgesteld. De scheiding van kerk en staat betekende immers dat de regering geen zeggenschap zou hebben over de wens van de katholieken om zich in bisdommen te organiseren. Toen Willem III in Amsterdam een anti-rooms-katholieke petitie kreeg aangeboden hield hij een gloedvolle rede, die de hoogopgelopen gemoederen overigens ook onmiddellijk deed bedaren. Omdat de koning niet bereid was terug te komen op zijn weigering om het regeringsstandpunt uit te dragen, trad de ministerraad af.
In september 1854 waren er na de stijging van de broodprijzen rellen in Schiedam, een artilleriepaard overleed daarbij. Willem liet als opperbevelhebber van de krijgsmacht schriftelijk vastleggen dat een oorlogsschip richting Schiedam moest varen dat "bij vernieuwde stoornis" de stad moest bestoken met bourbongranaten. Minister van Oorlog baron Forstner van Dambenoy achtte het onmogelijk om het bevel uit te voeren. Hij drong er bij Willem op aan om de verordening voor zich te houden. De reactie van het parlement zou volgens hem anders niet te overzien zijn. Uiteindelijk trok Willem zijn bevel in. Alle ministers gaven in een speciale zitting aan zijn handelwijze af te keuren.
In 1856 werd Willem benaderd door zijn hoffunctionaris en vroegere secretaris jonkheer Ludolph van Bronkhorst of de koning hem en zijn zwager, de voormalige resident J.G.A. Gallois, kon helpen om op Java een suikercontract te verwerven. Willem beval de twee aan bij de minister van Koloniën Pieter Mijer en stelde in een tweede brief voor hen tevens te voorzien van een renteloos krediet. Mijer wilde er eigenlijk niets van weten, maar bezweek onder de aanhoudende druk. Een renteloos krediet verstrekken ging hem echter te ver. Uiteindelijk regelde Mijers opvolger Jan Jacob Rochussen dat het duo niet voor het contract hoefde te betalen. Gallois scheepte zich meteen in voor de Nederlandse kolonie, maar in plaats van suikerriet te gaan verbouwen, verkocht hij bij aankomst de rechten voor 275.000 gulden. Toen de ministeriële inbreng in deze Pangka-affaire bij de Tweede Kamer bekend werd, kostte dat Rochussen zijn baan. De rol van de koning werd verborgen gehouden.
De minister van Oorlog Van Meurs stelde in 1859 voor om Charles Nepveu te bevorderen tot opperbevelhebber van het Nederlandse leger. Willem dacht daar anders over en benoemde zijn oom Frederik. De koning drong hetzelfde jaar aan op een verhoging van de defensie-uitgaven in verband met een dreigende oorlog tussen Oostenrijk en Sardinië. De Tweede Kamer ging daarin mee en verhoogde de uitgaven met vier miljoen gulden. Eveneens in 1859 zegde Willem de stad Amsterdam toe dat hij de spoorwegwet niet zou ondertekenen voordat er overeenstemming zou zijn bereikt over de aanleg van een kanaal ten westen van Amsterdam, dat aansluiting zou krijgen op de Noordzee (het latere Noordzeekanaal). Het wetsvoorstel over het kanaal werd echter door de Tweede Kamer aangehouden, terwijl dat over de spoorwegwet wel werd aangenomen. Willem wees er de ministerraad op dat hij niet kon terugkomen van zijn belofte aan Amsterdam en bewerkstelligde, door Eerste Kamerleden onder druk te zetten, dat de Senaat de spoorwegwet afwees. De ministers van Financiën, Van Bosse, en Binnenlandse Zaken, Van Tets van Goudriaan, boden daarop hun ontslag aan. Het leidde tot de vorming van een nieuw kabinet. 
Het was een idee van Willem om in de spoorwegwet op te nemen dat een spoorweg zou worden aangelegd van Amsterdam naar het Nieuwediep, het latere Den Helder. De wet werd in 1860 een feit, evenals die voor de aanleg van het Noordzeekanaal.
Waterheld van Het Loo.
Willem III oogstte bij het volk veel lof voor de persoonlijke aandacht die hij schonk aan de slachtoffers van de watersnoodrampen van 1855 en 1861. Eind februari 1855 trad de dooi in en kruiend ijs in de grote rivieren veroorzaakte vanaf 4 maart diverse dijkbreuken. Vooral het Land van Maas en Waal werd hard getroffen, maar ook de Gelderse Vallei en het stroomgebied van de IJssel hadden te maken met grote wateroverlast. De mensen schuilden in de bomen en op de daken van hun huizen. Hoeveel doden er gevallen zijn, is nooit bekend geworden. Op 7 maart spoedde de koning zich naar het rampgebied. Tien dagen lang bezocht hij de slachtoffers en sprak hen moed in. Dat hij ook hun armoedige huizen betrad werd alom gewaardeerd. Terug in Den Haag gingen de inwoners de straat op om hem op enthousiaste wijze te verwelkomen. In januari 1861 was het weer raak. Opnieuw kwam het Land van Maas en Waal onder water te staan. Deze keer bleef Willem in eerste instantie in zijn paleis en stelde hij een commissie in die het rampgebied voorzag van kleding, voedsel, koffie en tenten. Op 24 januari bezocht Willem met zijn broer Hendrik de getroffen gebieden. Toen na hun bezoek opnieuw dijken doorbraken, vertrokken Willem en zijn broer op 3 februari opnieuw naar de onder water gelopen streken. De terugweg ging per trein. Op alle tussenliggende stations, Arnhem, Rotterdam en Delft, werden ze met een serenade opgewacht en in Den Haag werden de koninklijke broers door een grote menigte enthousiast onthaald. Naderhand schonk Willem 40.000 gulden aan de slachtoffers, het hoogste bedrag van iedereen. Hij werd de 'Waterheld van Het Loo' genoemd, vrij naar zijn vader die wegens diens militaire successen tegen de troepen van Napoleon Bonaparte bekendstond als de 'Held van Waterloo'.
"Max Havelaar".
In 1860 bracht de schrijver Multatuli zijn "Max Havelaar" uit, een boek dat de Nederlandse wantoestanden in de Oost-Indische kolonie belicht. Het sloeg in Nederland in als een bom en behoort meer dan honderdvijftig jaar later nog steeds tot de meest vermaarde boeken in de Nederlandse literatuur. Het boek sluit af met een oproep aan de koning:
Multatuli kreeg geen antwoord van de koning, ook niet op een verzoek dat hij nog voor de uitgave van Max Havelaar via de post rechtstreeks aan hem richtte. In de vierde druk voegde Multatuli, schrijvende over Willem, een sneer toe over het uitblijven van een koninklijk antwoord:
Voor de zekerheid stuurde hij de koning een exemplaar van deze druk op. Opnieuw bleef een reactie uit.
Luxemburgse kwestie.
In 1866 viel de Duitse Bond uiteen en kwam de Noord-Duitse Bond tot stand, waarvan het groothertogdom Luxemburg en het hertogdom Limburg geen deel meer zouden uitmaken. Willem was desgevraagd bereid Luxemburg aan keizer Napoleon III van Frankrijk te verkopen, met stilzwijgende instemming van de Pruisische premier Bismarck. Toen deze transactie echter in de openbaarheid kwam, verklaarde Bismarck dat verkoop als reden tot oorlog beschouwd zou worden. Op het Congres van Londen van 1867 ter regeling van de Luxemburgse kwestie werd overeengekomen dat Luxemburg patrimoniaal eigendom van het huis (Oranje-)Nassau zou blijven, echter wel als politiek neutraal gebied. De Pruisische troepen werden dan ook teruggetrokken uit de vesting en de burcht van Luxemburg werd afgebroken. In 1868 kreeg Luxemburg een nieuwe grondwet.
Onhebbelijkheden.
"Ik zet geen voet in dat klooster", zou Willem III in 1885 in het Frans over het Rijksmuseum Amsterdam gezegd hebben, uit woede over het rooms-katholieke karakter van het ontwerp van het gebouw. Hij weigerde de eerste steen te leggen, evenals het verrichten van de officiële opening. Desondanks werd architect Pierre Cuypers juist wegens zijn verdiensten voor de bouw van het museum op 7 juli 1885, een week voor de opening van het museum, door Willem benoemd tot ridder in de Orde van de Nederlandse Leeuw.
Aan het Meer van Genève, in Clarens, huurde hij in 1875 een villa. De koning werd er bij herhaling op zijn balkon waargenomen in een opengevallen ruiterjas, zonder daaronder kleding te dragen, dit in het zicht van de passagiers op de stoomboten. Hij maakte er tevens een gewoonte van in adamskostuum in het meer te zwemmen, waarbij hij aan wal eveneens door de bootpassagiers naakt gadeslagen kon worden. Toen hij voor dit vergrijp voor de rechtbank gedaagd werd, beriep hij zich op zijn onschendbaarheid als koning. 
Willem III was in zijn latere jaren niet geliefd en werd in een anti-monarchistisch schotschrift door S.E.W. Roorda van Eysinga "Koning Gorilla" genoemd. Hij was zijn leven lang driftig, egoïstisch en boosaardig, maar door zijn grillige karakter kon hij soms ook onverwacht vriendelijk en royaal uit de hoek komen.
Voorbeelden van 's konings onhebbelijke natuur zijn goed gedocumenteerd. Zo liet hij lakeien een lucifer afsteken om de koninklijke sigaar aan te steken. Wanneer de lucifer brandde talmde de koning zo lang dat de lakei, om brandblaren te voorkomen, de lucifer moest doven. Dat gaf de koning dan de gelegenheid om de lakei met twee weken inhouding van salaris te straffen. Als de bouillon volgens de koning te zout was, kon het gebeuren dat de chef-kok acht dagen geen toegang tot het paleis kreeg. De hofcommissie maakte geregeld bezwaar tegen de onredelijke en kleingeestige straffen die de vorst te pas en te onpas uitdeelde. Lord Clarendon, de Britse minister van Buitenlandse Zaken, legde vast dat de koning op een receptie niets anders deed dan "op iedereen die hij sprak vitten en mopperen", maar hij vervolgde met de vaststelling "dat niemand zich daar iets van aantrok".
De consequenties van de koninklijke woedeaanvallen waren ernstiger. Een jonge officier die een rijtuig waarin de koning incognito reed niet groette, werd voor straf kromgesloten en minister van Oorlog Weitzel merkte in zijn dagboek op: "De prikkelbaarheid van Zijn oploopend karakter en Zijne autocratische neigingen schijnen met de jaren toe te nemen" en: "In het openbaar en vooral ten aanzien van hooger of lager geplaatste Officieren hebben nu en dan ergerlijke toneelen plaats. Die toneelen worden door de pers wel met den mantel der liefde bedekt, maar zijn toch in het leger te zeer bekend om aldaar niet velen te verbitteren en van hem te vervreemden."
In het voorjaar 1880 bezuinigde Willem op de maaltijden van het hofpersoneel. Het serveren van vis werd verboden en bij het ontbijt werden nog maar twee in plaats van vier beschuiten geserveerd. Het geld voor een middagmaal voor de kameniers schafte hij af, waardoor ze volgens Emma's hofdame Henriëtte van de Poll geen andere uitweg zagen dan de restjes op te peuzelen van de koninklijke maaltijden.
Laatste levensjaren.
De gezondheid van de koning ging in oktober 1888 sterk achteruit. In februari 1889 was hij niet meer in staat om staatsstukken met een paraaf te ondertekenen en op 3 april werd Willem 'buiten staat' verklaard en nam de Raad van State zijn taken over. Willem herstelde en op 3 mei werd het regentschap teruggedraaid. In augustus, toen hij in Paleis Het Loo verbleef, verslechterde zijn gezondheidstoestand opnieuw. Volgens de hofarts had hij 'een stille beroerte' gehad. Hij zou het Veluwse paleis niet meer verlaten. De koning leed aan suikerziekte en een ernstige nierziekte. Vanaf zijn ziekbed hield hij lange onsamenhangende toespraken. Willem verordonneerde dat er altijd iemand van de hofhouding in zijn nabijheid moest blijven, omdat hij bang was dat hij in zijn slaap vermoord zou worden. Op 31 augustus 1890, de tiende verjaardag van zijn dochter, kreeg hij opnieuw een beroerte en op 25 september kreeg zijn dochter hem voor de laatste keer te zien. Op 29 oktober werd Willem opnieuw 'buiten staat' verklaard en nam de Raad van State voor de tweede keer zijn taken waar. Op 20 november nam zijn echtgenote Emma het koninklijk gezag over. Dit regentschap duurde slechts enkele dagen, want op 23 november 1890 overleed de vorst, 73 jaar oud. Het koningschap ging toen over op de tienjarige prinses Wilhelmina, waarvoor Emma op 8 december 1890 "gedurende haren weduwelijken staat" opnieuw tot regentes werd beëdigd.
Volgens de "Erneuerte Nassauische Erbverein" zou bij het uitsterven in de mannelijke lijn van de Ottoonse Linie van het Huis Nassau het groothertogdom Luxemburg worden geërfd door het hoofd van de Walramse Linie van het Huis Nassau. Door het overlijden van prins Alexander in 1884 was te voorzien dat bij het overlijden van Willem III de Ottoonse Linie van het Huis Nassau in de mannelijke lijn zou uitsterven. Willem III was er in 1884 nog van overtuigd dat er wel een regeling getroffen kon worden zodat zijn dochter Wilhelmina hem ook in Luxemburg zou kunnen opvolgen. Koningin Emma ging er echter van uit dat Luxemburg aan de Walramse Linie van het Huis Nassau zou toevallen, zodat hertog Adolf van Nassau, haar oom van moederszijde, Willem III in Luxemburg zou opvolgen. De staatsminister van Luxemburg, Félix baron de Blochausen, trachtte Emma ertoe over te halen zich met de zienswijze van de koning te verenigen, maar tevergeefs. De onderhandelingen tussen Willem III en Adolf van Nassau voor een overeenkomst over de toekomstige afwikkeling van zaken zoals de persoonlijke bezittingen van de koning in Luxemburg leidden tot een op 30 september 1884 gesloten verdrag tussen Willem III en Adolf waarin definitief werd vastgelegd dat na het overlijden van Willem III, als hij geen mannelijke nakomelingen zou hebben, het groothertogdom zou overgaan naar Adolf van Nassau en zijn nakomelingen, overeenkomstig de "Erneuerte Nassauische Erbverein". Bij het overlijden van Willem III werd Adolf van Nassau de nieuwe groothertog van Luxemburg.
De uitvaartplechtigheid was een pure mannenaangelegenheid. Emma, Wilhelmina en Willems zuster Sophie waren niet bij de bijzetting aanwezig. De bijzetting in de koninklijke grafkelder op 4 december 1890 in Delft was erg ongeorganiseerd; zo stortte een tribune in en waren er te weinig koetsen en parkeerplaatsen, waardoor velen te laat waren in de Nieuwe Kerk. De dragers lieten de lijkkist uit hun handen glijden en bij het binnendragen in de kerk zou de doodskist "als een piano versjouwd" zijn. De rouwdienst werd geleid door hofprediker Cornelis Eliza van Koetsveld. In zijn lijkrede zei hij:

</doc>
<doc id="20950" url="https://nl.wikipedia.org/wiki?curid=20950" title="1122">
1122

Het jaar 1122 is het 22e jaar in de 12e eeuw volgens de christelijke jaartelling.

</doc>
<doc id="20951" url="https://nl.wikipedia.org/wiki?curid=20951" title="Gravensteen (Gent)">
Gravensteen (Gent)

Het Gravensteen is een versterkte waterburcht, gelegen in de Oost-Vlaamse stad Gent met een vrijwel intact verdedigingssysteem. Het huidige kasteel in beheer van Historische Huizen Gent dateert uit 1180 en was de residentie van de graven van Vlaanderen tot 1353. Het werd oorspronkelijk nieuw slot ("'novum castellum") genoemd. Het werd later herbestemd als rechtbank, gevangenis, muntdrukkerij en zelfs als katoenfabriek. Het werd in 1893-1903 gerestaureerd.
Het is nu een museum en vormt een belangrijke toeristische trekpleister in de stad. Van de burcht zijn het poortgebouw, de walmuur, de donjon, de grafelijke residentie en de paardenstallen toegankelijk voor bezoekers.
Geschiedenis.
Voor de bouw van een versterking kozen de graven van Vlaanderen voor een hoge zandduin met moerassige oevers te midden van de Leie-armen. Deze plek had al eerder kortstondige bewoning gekend in de Romeinse tijd (tijdens de 1e-2e eeuw), maar werd daarna opnieuw verlaten.
Het Gravensteen in de middeleeuwen.
Graaf Boudewijn I (837-879) zou de eerste versterking hebben laten oprichten als verdediging tegen de invallen van de Noormannen.
Rond 879 is het Gravensteen een onderdeel van het legerkamp van waaruit de Scheldevikingen de omgeving plunderden.
Graaf Arnulf I (889-965) liet de versterking drastisch verbouwen tot wat gezien kan worden als de eerste echte voorloper van de latere burcht. Op een met hout versterkte ophoging bevond zich een groot centraal gebouw, met verscheidene bijgebouwen, bedoeld voor onder meer de opslag van graan en andere levensmiddelen. Alle gebouwen waren uit hout vervaardigd. In de "Miracula Bavonis" (midden 10e eeuw) wordt het gebied "novum castellum" of "nieuwe versterking" genoemd. Er woonden leerbewerkers en mogelijk was er ook al een kapel.
Graaf Robrecht I de Fries (tussen 1029/1032-1093) liet de bestaande versterking drastisch ombouwen. De centrale houtbouw werd vervangen door een grote stenen donjon van 33 bij 18,8 meter, die drie verdiepingen telde. De drie grote zalen boven elkaar, de monumentale stenen trap, de lichtopeningen, de wandhaarden en de latrines beklemtonen de luxe en het comfort van die tijd. Het grote zaalgebouw, of aula, had vooral een representatieve functie. De eigenlijke grafelijke leefruimte of "camera" moet vlakbij gelegen hebben. Rondom bevonden zich opnieuw houten nutsgebouwen, alsook een toren. Het geheel werd omringd door een omheining.
Tijdens een volgende bouwfase ontstond een mottekasteel, met een kenmerkende opperhof en voorhof. Rond de stenen donjon werd een motteheuvel gevormd met aarde afkomstig uit de rondom gegraven slotgracht. De vroegere benedenzaal, die oorspronkelijk op de gelijkvloerse verdieping lag, werd daardoor een kelder. Op het motteplateau bevonden zich ook allerlei houten bijgebouwen. Een stenen poort en een stenen omheining schermden de opperhof af van een voorhof, waar nutsgebouwen stonden. Mottekastelen waren algemeen verspreid in de 11e en de 12e eeuw. Zo bevestigden de edelen, en dus ook de graaf van Vlaanderen, tegenover de vorst, andere edelen en ondergeschikten hun aanwezigheid in een bepaald gebied. Een grote brand teisterde in 1176 het mottekasteel en de gebouwen op de voorhof.
Graaf Filips van de Elzas (1142-1191) liet op het bestaande kasteel een geheel nieuwe burcht optrekken (1180). De motteheuvel werd verhoogd en verbreed als basis voor een nieuwe reeks houten bijgebouwen. De centrale zaalconstructie werd opgetrokken tot een majestueuze donjon of "Hall Keep" van zowat 30 m. De poort kreeg een voorbouw en sloot aan bij een omheining met 24 uitkragende torens. Stenen van diverse kleur gaven de militaire architectuur een rijkelijke uitstraling. Zo symboliseerde het kasteel een niet mis te verstaan teken van de grafelijke macht in het woelige Gent, en vormde het een tegenwicht tegen de hoge stenen huizen van de rijke patriciërs aan de overzijde van de Leie. Wellicht nam hij het Krak des Chevaliers als voorbeeld.
Graaf Lodewijk van Male (1330-1384) vond dat het Gravensteen hem te weinig comfort bood en verplaatste de residentiële functie naar het "Hof ten Walle" (het latere Prinsenhof, waar op 24 februari 1500 keizer Karel V geboren werd). Het kasteel behield wel zijn algemene bestuursfunctie in het graafschap Vlaanderen. Vanaf 1353 werd de Munt van Gent naar het kasteel overgebracht. Vanaf 1407 vond ook de Raad van Vlaanderen, het hoogste rechtscollege in het graafschap, er onderdak. De burcht werd nu ook als gevangenis gebruikt.
Het Gravensteen in de late 18e eeuw en de 19e eeuw.
Door de eeuwen heen slibden de grachten langs het Sint-Veerleplein en de Geldmunt dicht. Op deze opvullingen en langs een tot riool gereduceerde gracht bouwden tal van stadslieden huizen, die het grafelijk kasteel tot omstreeks 1900 grotendeels aan het zicht onttrokken.
De Raad bleef het kasteel gebruiken tot 1778, toen men startte met de verkoop ervan aan particulieren. Uiteindelijk was het Jean-Denis Brismaille die zich de voormalige opperhof van het Gravensteen aanschafte en liet ombouwen tot een industrieel complex. In 1807 werd een katoenspinnerij in de donjon ondergebracht, waarbij andere gebouwen dienden als huisvesting voor vijftig arbeidersgezinnen. Deze omvorming van een groot complex als het Gravensteen is kenmerkend voor de eerste industriële ontplooiing in Gent.
Later verhuisden de bedrijven en de arbeiderswoningen naar de rand van de stad. Het zowat volledig vervallen Gravensteen was klaar voor de sloop. Voor het merendeel van de Gentse publieke opinie stond het kasteel symbool voor machtsmisbruik, feodale onderdrukking, gruwelijke foltermethodes en onverdraagzame inquisitie.
Het Gravensteen vanaf de late 19e eeuw.
In de late 19e eeuw werd het Gravensteen geherwaardeerd. Het rijk en de stad kochten het complex in diverse etappes uit particulier bezit terug, en bij ontmantelingswerken werd zowat alles wat niet van Doornikse steen was verwijderd. Zo kwamen de imposante resten van het middeleeuwse kasteel tevoorschijn, en na jaren van administratieve problemen en discussies startte in 1894 een eerste grote restauratie onder leiding van architect Joseph de Waele. In de voetsporen van de grote Franse restaurator Eugène Viollet-le-Duc (1814-1879) opteerde hij voor een eerder romantisch getinte interpretatie van het kasteel ten tijde van graaf Filips van de Elzas. Heel wat details van het huidige Gravensteen, zoals de platte daken en de vensters van het oostelijke bijgebouw, gaan echter zeker niet terug op een reële middeleeuwse situatie.
Door de restauratie kreeg het Gravensteen echter een nieuwe betekenis: het verwierf wereldfaam als het meest bezochte toeristische monument van Gent, zoals bij de Wereldtentoonstelling van 1913. Hoewel het Gravensteen gedurende de hele 20e eeuw een van de meest bezochte monumenten in Gent bleef, had men helaas weinig aandacht voor de instandhouding ervan. Dit leidde tot stabiliteitsproblemen en nieuw verval. Ook wetenschappelijk gezien was het Gravensteen een van de minst bekende grote monumenten van Noord-Europa.
Een eerste reeks opgravingen in 1951-1954 gaven een nieuwe aanzet. De nieuwe herwaardering ging definitief van start met de viering van 800 jaar Gravensteen in 1980, onder impuls van Joan Vandenhoute (1951-1981). Een diagnose van de grootste problemen leidde tot een restauratieprogramma in diverse fasen. Alle consoliderings- en restauratiewerken worden voorafgegaan door nieuw archeologisch bodem- en muuronderzoek. Tezelfdertijd zoekt de stad Gent naar nieuwe vormen voor de culturele en toeristische beleving van dit unieke Gentse monument. Zo werd begin 2002 naast het "Gerechtsmuseum", dat kan bogen op een unieke verzameling dwang- en foltertuigen, ook het "Wapenmuseum" geopend.
Sinds begin 2009 staat de burcht opnieuw in de steigers. Vooral de omwallingsmuur was dringend aan restauratie toe. De typerende klimop verdween toen omdat die het gebouw te veel aantast. Sinds juni 2016 staat het Gravensteen voor twee derden terug in water.
Polemiek rond de vernieuwingsplannen.
In 2021 ontstond polemiek over de vernieuwingsplannen van het Gravensteen, waarbij in het parkje een moderne aanbouw zou worden gebouwd met onthaalpaviljoen, souvenirshop en rolstoellift. Burgerinitiatieven protesteerden en er werden alternatieve voorstellen geformuleerd.
Studentikoze bezetting.
Het Gravensteen is in het Gentse ook bekend om de zogenaamde "Slag om het Gravensteen". Deze vond plaats op 16 november 1949, toen Gentse studenten de burcht bezetten. Dit gebeurde volgens de overlevering uit protest tegen de verhoging van de bierprijs en het feit dat de politie zijn witte helmen zou vervangen door blauwe kepies, zodat ze moeilijker te onderscheiden waren van postbodes en taxichauffeurs. De studenten (Felix de Hemptinne, Tony Claeys, Henry Hubené, Ludo Tollenaere, Valeer Van Overwalle en Jos De Seranno) die het plan bedachten, hadden inderdaad spandoeken met slogans aangaande de bierprijzen en de politiekepies gemaakt, maar volgens getuigenissen van enkele van de initiatiefnemers (Henry Hubené en Jos De Seranno) ging het om een studentengrap zonder expliciete "statements", die uit verveling ontstond. Medestudenten werden via een pamflet opgeroepen deel te nemen, met de volgende tekst:
Politie, brandweer en rijkswacht werden ingeschakeld om het Gravensteen te ontruimen, wat uiteindelijk ook lukte. Mede onder druk van de publieke opinie werd geen enkele student gerechtelijk vervolgd.
Tot op de dag van vandaag wordt deze "grootste studentengrap aller tijden" jaarlijks herdacht met de "Gravensteenfeesten" en de "Uylenspiegelfeesten". Dit is elk jaar een feest voor een kleine duizend Gentse studenten. De bezetting is ook herdacht in een lied, "De slag om het Gravensteen", dat traditioneel op Gentse cantussen wordt gezongen. Het lied werd door E. De Ridder in opdracht van het K.V.H.V. Gent geschreven. Het werd voor het eerst gepubliceerd in een van de uitgaven van het blad van het K.V.H.V. Gent in 1950 of 1951. De exacte jaargang is onduidelijk aangezien het archief van de UGent niet over deze jaargangen beschikt.
Gerechtsvoorwerpen en wapens.
In het Gravensteen bevindt zich een historische wapencollectie, voornamelijk samengesteld door de 19e-eeuwse industrieel Adolphe Neyt. Ook zijn er nog een aantal gerechtsvoorwerpen en foltertuigen. Dit verwijst naar het feit dat van de 14e tot de 18e eeuw hier het hoogste gerechtscollege van het graafschap Vlaanderen zetelde.
Toegankelijkheid.
Het Gravensteen is dagelijks geopend van 10 tot 18 uur. (Laatste toegang is om 16u40, nadien mogen er geen mensen meer binnen in het Gravensteen) Gesloten op 24, 25 en 31 december en op 1 januari. De toegang is gratis voor inwoners van de stad Gent elke zondag tot 13u.
Tramhalte.
Aan het Gravensteen bevindt zich ook een tramhalte van de Gentse tramlijnen T1 en T2.

</doc>
<doc id="20952" url="https://nl.wikipedia.org/wiki?curid=20952" title="1127">
1127

Het jaar 1127 is het 27e jaar in de 12e eeuw volgens de christelijke jaartelling.

</doc>
<doc id="20953" url="https://nl.wikipedia.org/wiki?curid=20953" title="1180">
1180

Het jaar 1180 is het 80e jaar in de 12e eeuw volgens de christelijke jaartelling.

</doc>
<doc id="20954" url="https://nl.wikipedia.org/wiki?curid=20954" title="1183">
1183

Het jaar 1183 is het 83e jaar in de 12e eeuw volgens de christelijke jaartelling.

</doc>
<doc id="20955" url="https://nl.wikipedia.org/wiki?curid=20955" title="1190">
1190

Het jaar 1190 is het 90e jaar in de 12e eeuw volgens de christelijke jaartelling.

</doc>
<doc id="20956" url="https://nl.wikipedia.org/wiki?curid=20956" title="1196">
1196

Het jaar 1196 is het 96e jaar in de 12e eeuw volgens de christelijke jaartelling.

</doc>
<doc id="20957" url="https://nl.wikipedia.org/wiki?curid=20957" title="1213">
1213

Het jaar 1213 is het 13e jaar in de 13e eeuw volgens de christelijke jaartelling.

</doc>
<doc id="20958" url="https://nl.wikipedia.org/wiki?curid=20958" title="1217">
1217

Het jaar 1217 is het 17e jaar in de 13e eeuw volgens de christelijke jaartelling.

</doc>
<doc id="20959" url="https://nl.wikipedia.org/wiki?curid=20959" title="Q65">
Q65

De groep Q65 of Q'65 is een Haagse popgroep uit de jaren 60 van de twintigste eeuw. De groep stond bekend om zijn ongepolijste geluid. De naam van de groep werd vaak afgekort tot de 'Q', of 'Kjoe'.
Biografie.
De groep werd opgericht door de gitaristen Joop Roelofs en Frank Nuyens, samen met zanger Wim Bieler. Bassist Peter Vink en drummer Jay Baar kenden elkaar al voor de oprichting in januari 1965 van Q65, van de band Leadbelly's Limited. De band debuteerde in 1966 met het album "Revolution".
De groep bestond uit Frank Nuyens (gitaar), Wim Bieler (vocals, harp, mondharmonica), Peter Vink (basgitaar), Joop Roelofs (gitaar) en Jay Baar (drums), later Beer Klaasse (ex-Group 1850). Samen met The Outsiders was de groep een van de populairste Nederlandse 'garage' bands in de jaren zestig.
De groep wisselde een aantal malen van samenstelling, ook Eric van de Berk, Derk Groen (gitaar) en Rinus Hollenberg (gitaar) maakten deel uit van de groep.
Naam.
Roelofs bedacht de naam, die vooral modern en kort moest zijn: een letter en een getal. Geïnspireerd door de titels van de Rolling Stones-nummers "Susie Q" en "Route 66" kwam hij met Q65; "65" vanwege het jaar van oprichting, en omdat dat lekkerder klonk dan Q66.
Repertoire.
Hun repertoire bestond vooral uit r&amp;b-nummers, maar ook uit nummers van The Kinks, The Animals en The Rolling Stones. Na een van hun optredens was producer Peter Koelewijn onder de indruk van hun populariteit en nodigde hij hen uit voor een proefopname van "You're the Victor".
Doorbraak.
De Kjoe scoorden hun eerste hit met "You're the Victor" in maart 1966, het nummer bereikte de elfde plaats en bleef dertien weken in de Top 40.
Voor hun tweede nummer, "The Life I Live", liet de platenmaatschappij hen uitgebreid reclame maken. Zo reisden zij per rubberboot naar Londen, waar ze geen werkvergunning kregen en na enkele interviews terugkeerden. De terugreis was eveneens zogenaamd per rubberboot, deze werd echter slechts vanaf enkele kilometers uit de Scheveningse kust gebruikt. 30.000 fans verwelkomden hen.
Deze opvolger reikte tot positie vijf en werd hun grootste hit. Hun r&amp;b-album "Revolution", met o.a. het nummer "I Got Nightmares", verkocht 35.000 exemplaren. Naast stevige r&amp;b-nummers bevat de plaat ook meer ingetogen muziek zoals het nummer "Sour Wine".
Drugsgebruik zorgde in de groep voor onenigheid en de militaire dienstplicht van zanger Wim Bieler maakte een tijdelijk einde aan het bestaan van de groep. In april 1967 kwam "World of Birds" nog wel in de top 10 van de Top 40.
Einde.
Hun laatste Top 40-hit was in oktober 1970. Met "Sexy Legs" kwamen ze binnen op 40 waar ze twee weken bleven staan. De albums "Afghanistan" en "We Are Gonna Make It" waren in 1970 en '71 de laatste lp's.
Drummer Jay Baar overleed in 1990, zanger Willem Bieler in 2000, en bassist Dick Schulte Nordholt in 2006. Joop Roelofs overleed op 2 oktober 2018. Peter Vink werd de bassist van de progrockgroep Finch. Ook verricht hij regelmatig hand-en-spandiensten voor Arjen Lucassen en diens project Ayreon. Sinds begin 2013 maakt hij deel uit van de progressieve rockband Knight Area.

</doc>
<doc id="20960" url="https://nl.wikipedia.org/wiki?curid=20960" title="1220">
1220

Het jaar 1220 is het 20e jaar in de 13e eeuw volgens de christelijke jaartelling.
Gebeurtenissen.
daar een van de drukst bezochte bedevaartsoorden.

</doc>
<doc id="20961" url="https://nl.wikipedia.org/wiki?curid=20961" title="Sint-Baafskathedraal">
Sint-Baafskathedraal

De Sint-Baafskathedraal in de Oost-Vlaamse stad Gent is de titelkerk van het bisdom Gent en het Sint-Baafskapittel.
Geschiedenis.
De kerk was oorspronkelijk een parochiekerk gewijd aan Johannes de Doper. In 942 kwam Transmar, de bisschop van Doornik, de kerk als Sint-Janskerk inwijden.
Keizer Karel V wilde het opstandige Gent een lesje leren door de opstandelingen met een strop om de hals (de stroppendragers) en in nachthemden achter elkaar door de stad te laten gaan. Hij wilde Gent voor altijd onder de knoet houden door op de plaats van de Sint-Baafsabdij (gelegen vlak naast de samenvloeiing van de Leie en de Schelde) het Spanjaardenkasteel op te richten. Hierdoor waren de kanunniken van Sint-Baafs verplicht uit te wijken naar een andere kapittelplaats, die zij in 1539 vonden in de "Sint-Janskerk". De kerk werd een collegiale kerk en stond voortaan bekend als de Sint-Baafskerk (zie Bavo). Bij de bisschoppelijke herindeling van de Nederlanden in 1559 werd het bisdom Gent opgericht; de Sint-Baafskerk werd verheven tot kathedraal.
Tot voor enkele jaren was de Sint-Janskerk nog steeds de parochiekerk van de Sint-Jansparochie en tevens van de Sint-Baafskathedraal, de hoofdkerk van het bisdom Gent. Enkele jaren geleden echter werden de parochies Sint-Michiels, Sint-Niklaas en Sint-Baafs samengevoegd, en sedertdien doet de Sint-Michielskerk dienst als parochiekerk voor de drie vroegere parochies. De Sint-Baafskathedraal fungeert nu enkel nog als kathedraal.
Bouwgeschiedenis.
Voorganger van de huidige kathedraal was een romaanse kerk uit de 12de eeuw. Hiervan is de crypte overgebleven. De romaanse kerk werd geleidelijk aan vervangen door de huidige. De bouw verliep in drie fasen. In het begin van de 14de eeuw werd eerst het koor vernieuwd. Hier is de invloed van Noord-Franse gotiek en van de Scheldegotiek te merken. De kooromgang en de straalkapellen dateren uit het begin van de 15de eeuw. Tijdens de tweede bouwfase, van 1462 tot 1538, werd de 89 meter hoge westertoren opgetrokken in de stijl van de Brabantse gotiek, met kalkzandsteen uit het "steenwerc" van Dilbeek. In 1533 werd begonnen met de derde fase: de bouw van het schip. Later vonden nog toevoegingen plaats in renaissance-, barok- en classicistische stijl opgetrokken.
De toren van de Sint-Baafskathedraal is een van de drie van de Gentse torenrij, samen met de Sint-Niklaaskerk en het Belfort. De toren zelf bestaat uit vier verdiepingen, en wordt bekroond door vier pinakels van aanzienlijke grootte. Oorspronkelijk was de toren bekroond met een kleine spits, maar deze brandde af. In de toren hangen zeven luidklokken, de zwaarste is Bavo, met een gewicht van 5 500 kg, geleverd door Florent Delcourt.
Kunst in de kathedraal.
Het kunstpatrimonium van de Sint-Baafs is historisch waardevol. In de eerste plaats moet genoemd worden het wereldberoemde polyptiek "De aanbidding van het Lam Gods" van Jan van Eyck uit 1432, dat beschouwd wordt als een hoogtepunt in de 15de-eeuwse Vlaamse schilderkunst. Sinds 2021 is het schilderij verhuisd naar de Sacramentskapel en is er een bezoekerscentrum aan gekoppeld . Andere bekende doeken zijn de "Bekering van Sint-Bavo" (1623-1624) door Peter Paul Rubens, de Calvarietriptiek (15de eeuw), toegeschreven aan Justus van Gent, en de Viglius-triptiek van Frans Pourbus de Oudere (1571). Van diens hand zijn ook de veertien panelen die de "Historie van de Heilige Andreas" (1572) weergeven. Voorts is er werk van Gaspar de Crayer.
Hoogtepunten van de inrichting zijn verder het barokke hoogaltaar (1702-1782), in witzwart en rood gevlamd marmer; de rococopreekstoel (1741-1745), in eik, verguld hout, witte en zwarte marmer, door Laurent Delvaux, met smeedijzeren hek door J. Arens; praalgraven van Gentse bisschoppen, onder andere die van Antonius Triest, in wit en zwart marmer (1652-1654), een hoofdwerk van Hiëronymus Duquesnoy de Jonge. Er staan nu ook overal stoelen van Maarten Van Severen, de .03.
Naast de verzameling schilderkunst is de kooromgang getooid met een verzameling portretten van bisschoppen en ereleden van het Sint-Baafskapittel.
Kerkschat.
Er bevinden zich diverse stukken edelsmeedwerk en liturgisch vaatwerk in de diocesane verzameling. Bekend zijn de relieken van Sint Macharius door de la Vigne en een reliekschrijn van St-Johannes de Doper. Daarnaast ook werk van edelsmeden zoals Lesteens, Van Campe, Bourdon, Van Cauwenbergh, Vermandele, Lenoir, etc... De verzameling liturgische gewaden, textiel en kant bevat topstukken van de 15de tot de 20ste eeuw. Het bekendste gewaad is een oud stel afkomstig uit de Sint-Baafsabdij dat toebehoorde aan Lieven Hugenois. Erop staan fijn geborduurde scènes in renaissanceborduurwerk zoals "Maria bezoekt haar nicht Elisabeth" en "Boodschap van de aartsengel Gabriël aan Maria". Ook een rood gewaad met scènes van het Lam Gods door Arte Grossé behoort tot de topstukken van borduurwerk. Uit de verzameling gewaden, die door de bisschoppen werd gevormd, wordt een selectie tentoongesteld in de crypte. De overige stukken worden bewaard in de bisschoppelijke sacristie die aansluit op de koorkapellen.
Orgel.
Van het kerkorgel valt op: het gesneden orgelfront – waarschijnlijk het werk van een Gents schrijnwerker of beeldhouwer, vermoedelijk Boudewijn van Dickele - met een barokke orgelkast uit de 18de eeuw. Het instrument bestaat uit twee zelfstandige delen.
Het oude orgel in de dwarsbeuk bevat nog karakteristieke registers uit het oorspronkelijk bouwwerk (1653-1656) door Pierre Destré en Louis Bis uit Rijsel in opdracht van bisschop Antonius Triest. De Gentenaar Lambertus Benoit Van Peteghem vernieuwde het grotendeels in 1767.
Het nieuwe orgel werd langs de galerijen boven het koorgestoelte uitgebouwd, zodat het rechts en links het koor omlijst met piramiden van orgelpijpen. Johannes Klais bouwde het voor de Wereldtentoonstelling van 1935 in Brussel, waar hij door een internationale jury onder vier deelnemers werd geprimeerd. Het orgel werd aangekocht op last van bisschop Coppieters. Het telt 90 registers. Het orgel is hiermee het grootste van de hele Benelux.
De organist-titularis was Edward De Geest die 15 januari 2020 opgevolgd werd door Nicolas De Troyer.
Restauratie.
Een grootscheepse restauratie van het monument werd begonnen in de zomer van 2005. Die restauratie verliep in acht fases en nam ten minste 15 jaar in beslag. Dat alles kostte minimaal 25 miljoen euro. De restauratiecampagne was hoofdzakelijk bedoeld voor de instandhouding van de kathedraal.
In het voorjaar van 2013 startten de hoognodige restauratiewerken aan de toren van de kathedraal. Hiervoor ging de 90 meter hoge toren voor minstens vier jaar achter steigers verscholen.
De aannemer startte, in afwachting van de opbouw van de steigerconstructie, eind januari met het plaatsen van een witte schutting aan de noordzijde, maar moest die noodgedwongen weer afbreken op vraag van de stad. Eind februari 2013 werd dan, om de veiligheid van de restaurateurs te garanderen, de monumentverlichting uitgeschakeld en werden alle elektriciteitskabels verwijderd. De toren stond tegen het toeristisch hoogseizoen volledig in de steigers, waarna de eigenlijke restauratiewerken konden aanvangen.

</doc>
<doc id="20962" url="https://nl.wikipedia.org/wiki?curid=20962" title="1223">
1223

Het jaar 1223 is het 23e jaar in de 13e eeuw volgens de christelijke jaartelling.

</doc>
<doc id="20964" url="https://nl.wikipedia.org/wiki?curid=20964" title="1231">
1231

Het jaar 1231 is het 31e jaar in de 13e eeuw volgens de christelijke jaartelling.

</doc>
<doc id="20967" url="https://nl.wikipedia.org/wiki?curid=20967" title="959">
959

Het jaar 959 is het 59e jaar in de 10e eeuw volgens de christelijke jaartelling.

</doc>
<doc id="20968" url="https://nl.wikipedia.org/wiki?curid=20968" title="1016">
1016

Het jaar 1016 is het 16e jaar in de 11e eeuw volgens de christelijke jaartelling.

</doc>
<doc id="20969" url="https://nl.wikipedia.org/wiki?curid=20969" title="Meester in de rechten">
Meester in de rechten

Meester in de rechten is de academische graad die een persoon behaalt, en de titel die hij of zij mag voeren, na het met goed gevolg afronden van de masterstudie rechtsgeleerdheid aan een Belgische of Nederlandse universiteit. 'Meester in de rechten' wordt afgekort tot "mr." (zonder hoofdletter, met punt), dat voor de naam wordt geplaatst. Na invoering in 2002 van het bachelor-masterstelsel is het de titel Master of Laws, afgekort met LL.M., dat achter de naam wordt geplaatst. In Nederland is het toegestaan de nieuwe titel te voeren als de graad vóór 2002 is behaald; zijn er meerdere graden behaald, dan mogen er ofwel de oude titels, ofwel de nieuwe worden gevoerd, maar er mag niet worden gemengd.
In België en Nederland mag de titel "legum magister" (Latijn voor 'meester van de rechten') met de afkorting LL.M. worden gebruikt om aan te duiden dat de persoon een buitenlandse MaNaMa heeft gedaan na de volledige studie rechten. Vooral in de rechtstakken fiscaal recht, vennootschapsrecht, internationaal recht, Europees recht en maritiem recht zijn deze internationale LL.M-programma's populair.
Volgens het besluit van de Vlaamse Regering wordt in de Codex Hoger Onderwijs in artikel II.77 bepaald dat de titel voor meester in de rechten "LL.M." is. Juridisch gezien mag de titel LL.M. dus gevoerd worden; het is in Vlaanderen echter niet gebruikelijk.
In een samenwerkingsverband van meerdere meesters in de rechten wordt "mrs." als meervouds-aanduiding gebruikt: "advocaten: mrs. De Vries en Jansen". Dit moet niet worden verward met de Engelstalige afkorting "Mrs." voor "mevrouw," dat overigens onder de invloed van "Ms.," steeds meer in onbruik is geraakt. Ms. werd in de jaren 1960 geïntroduceerd als neutrale afkorting voor zowel "Miss, juffrouw," voor een ongetrouwde vrouw, als Mrs. voor een getrouwde vrouw.
De reden dat de titel meester in de recht"en" is, meervoud dus, stamt uit de middeleeuwen. In die tijd was een jurist iemand die zowel bekend was met het geldende canonieke recht als het Romeinse recht. Deze titel geldt nu nog steeds.
Promotie.
Door het behalen van de meestertitel, vanaf 2002 door het slagen voor het masterexamen, is behoudens een speciale vrijstelling voldaan aan één voorwaarde voor toelating tot een academische promotie (internationaal als PhD aangeduid). In Nederland is dit geen vervolgopleiding, maar een onderzoeksproject in een specifiek onderwerp, waarover een proefschrift wordt geschreven, dat na goedkeuring door de promotor in het openbaar voor een promotiecommissie moet worden verdedigd. Wettelijk heeft iemand die gepromoveerd is het recht de titel "dr." voor de naam te voeren, maar bij juristen is dat weinig gebruikelijk. Ook al is dit historisch achterhaald en geldt de "dr."-titel als veel zwaarder dan de "mr."-titel, de traditie dienaangaande blijft bestaan.
Puntenstrijd.
Van oudsher strijden juristen over gebruik van een punt achter de afkorting mr. Pleiters voor de puntloze afkorting stelden zich op het standpunt dat er achter het woord 'meester' ook geen punt komt. Een ander argument bij gebruik van de puntloze afkorting door vrouwen was dat men soms dacht dat het om het Engelse Mr. voor meneer ging. Men noemde dit gekscherend de "puntenstrijd". De puntlozen leken taalkundig te hebben gewonnen toen in november 1993 de nieuwe Nederlandse Wet op het hoger onderwijs en wetenschappelijk onderzoek titels als mr. en dr. zonder punt schreef. Bij de herziening hiervan in juli 1999 kwam de punt echter terug, zoals de schrijfwijze in het Groene Boekje werd geadviseerd. De bekende schrijfwijzer geeft aan dat alle afkortingen van academische en vergelijkbare titels als mr., dr., drs., ir., ing., bc., met een kleine letter én een punt moeten worden geschreven.
Jurist.
Meestal worden mensen die meester in de rechten zijn, jurist genoemd. Dat is echter geen beschermde titel of graad. Er wordt over het algemeen iemand mee aangeduid die kennis heeft van het recht en werkzaam is op dat vakgebied. Anders echter dan de graad meester in de rechten (mr.) of het beroep van advocaat, is jurist in Nederland geen wettelijk beschermde titel of gereglementeerd beroep. In de praktijk kan dus iedereen deze naam gebruiken. Desalniettemin zal het in veel gevallen voor misleidend worden gehouden.

</doc>
<doc id="20970" url="https://nl.wikipedia.org/wiki?curid=20970" title="1035">
1035

Het jaar 1035 is het 35e jaar in de 11e eeuw volgens de christelijke jaartelling.

</doc>
<doc id="20971" url="https://nl.wikipedia.org/wiki?curid=20971" title="1040">
1040

Het jaar 1040 is het 40e jaar in de 11e eeuw volgens de christelijke jaartelling.

</doc>
<doc id="20972" url="https://nl.wikipedia.org/wiki?curid=20972" title="Eduard de Belijder">
Eduard de Belijder

Eduard de Belijder (Engels: "Edward the Confessor") (Islip (Oxfordshire), ca. 1004 – Londen, 4 januari 1066) was de voorlaatste Angelsaksische koning van Engeland. Hij regeerde van 8 juni 1042 tot 4 januari 1066.
Normandië.
Eduard, een zoon van koning Ethelred II en Emma van Normandië, verbleef geruime tijd in ballingschap in Normandië en dat zou er toe leiden dat, na zijn kortstondige opvolger Harold II, Engeland voor lange tijd door Normandische vorsten geregeerd zou worden.
Toen zijn vader Ethelred II in 1013 de wijk moest nemen voor de Denen, bracht zijn moeder de koninklijke familie naar Normandië, aangezien zij de zuster van hertog Richard II van Normandië was. Na de dood van haar echtgenoot trouwde zij echter met de Deense koning Knoet, die nu ook koning van Engeland werd.
In de kwarteeuw dat Eduard in Normandië verbleef, legde hij er vele contacten. Hij trachtte in 1036 tevergeefs op de Engelse troon te komen. Hij verloor daarbij zijn broer Alfred en moest opnieuw naar Normandië vluchten. In 1041 werd hij uitgenodigd om mede-regent te worden samen met Hardeknoet, zijn halfbroer. Op 8 juni 1042 volgde hij zijn kinderloze halfbroer op en zo kwam de troon weer in Angelsaksische handen. Eduard werd 3 april 1043 gekroond in de kathedraal van Winchester.
Wessex.
Op 23 januari 1045 trouwde hij met Edith van Wessex. Volgens de legende zou hij zich om religieuze redenen van seksueel contact hebben onthouden, maar moderne historici nemen dat gegeven niet meer serieus.
Zowel de Saksische als de Deense edelen aan zijn hof waren niet erg te spreken over de Normandische vrienden die hij naar Engeland haalde. Er ontstond wrevel die vooral door zijn schoonvader, graaf Godwin van Wessex, onder woorden gebracht werd. Godwin werd in 1051 zelfs verbannen, maar keerde een jaar later gewapenderhand terug om zijn titel terug te eisen. Godwin stierf in 1053 en werd begraven in Westminster Abbey, maar zijn zoon Harold wist nog meer land en macht te vergaren en bij de dood van de kinderloze Eduard in januari 1066 eiste hij de troon op. Hij verklaarde dat Eduard hem dat op zijn sterfbed beloofd had. Hertog Willem van Normandië beweerde echter dat hem ook de kroon beloofd was en viel in het najaar met 7000 man Engeland binnen om Harold van de troon te stoten. Harold werd overwonnen en sneuvelde in de Slag bij Hastings.
Belang.
Eduard was de laatste koning uit het Huis Wessex. Door zijn kinderloosheid kreeg het Normandische huis in de persoon van Willem de Veroveraar zijn kans.
Onder de regering van Eduard de Belijder werd een koninklijk paleis gebouwd in wat nu Westminster is; ook liet hij Westminster Abbey bouwen. De dertiende-eeuwse koning Hendrik III zag Eduard, de heilige koning, als zijn persoonlijke voorbeeld. Hij liet Westminster Abbey afbreken en opnieuw verrijzen in grootse gotische stijl. In 1269 werden in een plechtige ceremonie de relieken van Eduard naar de nieuwe kerk overgebracht. Zijn kroonjuwelen bleven er bewaard tot Oliver Cromwell deze in 1649 liet vernietigen.
Heilig.
Onder koning Hendrik II werd actie ondernomen om Eduard heilig te laten verklaren. Dat gebeurde door paus Alexander III in 1161. Hij wordt beschouwd als patroonheilige van koningen, moeilijke huwelijken en gescheiden echtgenoten. Tot 1348 was hij patroonheilige van Engeland; daarna viel Sint Joris die eer te beurt. Wel is Eduard nog de heilige van de Koninklijke Familie. Zijn naamdag wordt op 5 januari en 13 oktober (overbrenging relieken naar Westminster Abbey: 1163) gevierd.

</doc>
<doc id="20974" url="https://nl.wikipedia.org/wiki?curid=20974" title="1043">
1043

Het jaar 1043 is het 43e jaar in de 11e eeuw volgens de christelijke jaartelling.

</doc>
<doc id="20975" url="https://nl.wikipedia.org/wiki?curid=20975" title="Jaren 60">
Jaren 60

Jaren 60 verwijst naar het zevende decennium van een eeuw. Meer specifiek kan het, in de christelijke jaartelling, staan voor:

</doc>
<doc id="20977" url="https://nl.wikipedia.org/wiki?curid=20977" title="411 v.Chr.">
411 v.Chr.

Het jaar 411 v.Chr. is een jaartal volgens de christelijke jaartelling. 

</doc>
<doc id="20978" url="https://nl.wikipedia.org/wiki?curid=20978" title="374 v.Chr.">
374 v.Chr.

Het jaar 374 v.Chr. is een jaartal volgens de christelijke jaartelling.

</doc>
<doc id="20979" url="https://nl.wikipedia.org/wiki?curid=20979" title="408 v.Chr.">
408 v.Chr.

Het jaar 408 v.Chr. is een jaartal volgens de christelijke jaartelling.

</doc>
<doc id="20980" url="https://nl.wikipedia.org/wiki?curid=20980" title="410 v.Chr.">
410 v.Chr.

Het jaar 410 v.Chr. is een jaartal volgens de christelijke jaartelling.

</doc>
<doc id="20981" url="https://nl.wikipedia.org/wiki?curid=20981" title="458 v.Chr.">
458 v.Chr.

Het jaar 458 v.Chr. is een jaartal volgens de christelijke jaartelling.

</doc>
<doc id="20982" url="https://nl.wikipedia.org/wiki?curid=20982" title="457 v.Chr.">
457 v.Chr.

Het jaar 457 v.Chr. is een jaartal volgens de christelijke jaartelling.

</doc>
<doc id="20983" url="https://nl.wikipedia.org/wiki?curid=20983" title="459 v.Chr.">
459 v.Chr.

Het jaar 459 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="20984" url="https://nl.wikipedia.org/wiki?curid=20984" title="Overzicht 9e eeuw">
Overzicht 9e eeuw



</doc>
<doc id="20986" url="https://nl.wikipedia.org/wiki?curid=20986" title="Amerikaanse Aalscholver">
Amerikaanse Aalscholver



</doc>
<doc id="20987" url="https://nl.wikipedia.org/wiki?curid=20987" title="Stofhoos">
Stofhoos

Een stofhoos (ook zandhoos of stofduivel genoemd) is een kleine, relatief zwakke wervelwind die op warme dagen kan ontstaan door convectie in de lucht boven een sterk opgewarmd oppervlak.
Ontstaan.
Op warme zonnige dagen in het zomerhalfjaar met weinig wind kunnen boven sterk verhitte oppervlakken wervelwindjes ontstaan. Ze doen zich vooral voor boven zandgrond, maar soms ook boven de stenen van een plein of boven hooi op het land (een "hooiduivel"). Meestal is er dan een draaiende zuil van stof of zand te zien en daarom worden deze wervelwindjes stof- of zandhozen (in de Verenigde Staten "dust devils") genoemd. In een vuurzee worden ook weleens vuurhoosjes gezien en ook boven de hete lava van een vulkaan zijn hoosjes waargenomen.
Het verschijnsel heeft dus alles met hitte te maken en aan de grond moet het minstens enkele tientallen graden warmer zijn dan op zo'n honderd meter hoogte. Er vormt zich dan een hete luchtbel die opstijgt, waardoor aan het aardoppervlak lucht toestroomt uit de naaste omgeving. Net als bij water in een leeglopend bad kan de toestromende lucht dan een roterende beweging krijgen.
Kracht.
In tegenstelling tot windhozen, die samenhangen met wolken op enkele honderden meters hoogte, doen stof- of zandhozen zich alleen aan het aardoppervlak en bij rustig weer voor. Stofhoosjes worden meestal maar enkele tientallen meters hoog, maar kunnen soms een hoogte bereiken van honderd meter. Zo'n lange stofhoos is te zien in de film Lawrence of Arabia. De levensduur is doorgaans niet langer dan enkele minuten. De windkracht van stofhozen kan daarom nooit in de schaal van Beaufort worden uitgedrukt, die gebaseerd is op gemiddelden van minstens tien minuten.
Stof- en zandhozen zijn minder heftig en veel onschuldiger dan windhozen bij wolken. Toch veroorzaken stofhozen soms schade of verwondingen. Dergelijke hoosjes zijn vaak krachtig genoeg om kussentjes, strandstoelen of parasols op te tillen. In de binnenstad van Utrecht zijn begin augustus 1996 zelfs bomen omver geblazen en op geparkeerde auto's terechtgekomen. Zulke krachtige stofhozen zijn zeldzaam: de meeste richten geen schade aan.
Andere namen voor dit verschijnsel.
In Twente in Nederland worden stofhozen ook wel "windheksen" genoemd. In het Limburgse Haspengouw wordt in het plaatselijk dialect de benaming "houvrouw" gebruikt. In Australië wordt een wind- of stofhoos een "Willy Willy" genoemd, naar de traditionele Aboriginalnaam ervoor. In Brazilië wordt de Saci in verband gebracht met stofhozen. In Egypte worden ze "Ginni" en/of "Afrit" genoemd, alwaar ze aanzien worden als geesten met goedaardige of kwaadaardige bedoelingen.
Mars.
Ook op Mars zijn stofhozen waargenomen met satellietfoto's, onder andere reeds door het Viking-programma in de zeventiger jaren van de twintigste eeuw en door de "Mars Pathfinder" in 1997. Behalve de stofhozen is ook al een veel grotere cycloon waargenomen op Mars.
Stofhozen op Mars kunnen vele malen groter worden dan op aarde (doorsnede 50x, hoogte 10x) en vormen door hun afmeting en elektrische eigenschappen een serieuze bedreiging voor aardse technologie die naar Mars gestuurd wordt. Desalniettemin kan het ook goed uitpakken; Het team van de marsrover "Spirit" meldde op 12 maart 2005 dat een langstrekkende "dust devil" de zonnepanelen had schoongeblazen waardoor ze meer vermogen leverden en de rover dus intensiever kon worden ingezet. Een dergelijk fenomeen (zonnepanelen op mysterieuze wijze gereinigd) was al eerder waargenomen bij de marsrover "Opportunity".

</doc>
<doc id="20988" url="https://nl.wikipedia.org/wiki?curid=20988" title="Stad Utrecht">
Stad Utrecht



</doc>
<doc id="20989" url="https://nl.wikipedia.org/wiki?curid=20989" title="Windheks">
Windheks



</doc>
<doc id="20990" url="https://nl.wikipedia.org/wiki?curid=20990" title="Zandhoos">
Zandhoos



</doc>
<doc id="20991" url="https://nl.wikipedia.org/wiki?curid=20991" title="Hogedrukgebied">
Hogedrukgebied

Een hogedrukgebied, anticycloon of maximum is een gebied waarin de luchtdruk op zeeniveau hoog is ten opzichte van de omgeving. Dit in tegenstelling tot een lagedrukgebied, waarin juist relatief lage barometerstanden worden gemeten. Het symbool voor een hogedrukgebied is de letter H. Ze worden op weerkaarten gebruikt om aan te geven waar een hogedrukgebied zich bevindt en worden altijd in de kern van een hogedrukgebied weergegeven waar de luchtdruk het hoogst is.
Een vuistregel voor meteorologen is dat stijgende luchtdruk een weersverbetering aankondigt, terwijl dalende druk tot een weersverslechtering leidt. In de praktijk zal dat echter niet altijd het geval zijn. Dit heeft te maken met de dalende lucht in het hogedrukgebied.
De wind om een hogedrukgebied draait op het noordelijk halfrond over het aardoppervlak met de wijzers van de klok mee, op het zuidelijk halfrond tegen de wijzers van de klok in, de anticyclonale circulatie. Dit wordt veroorzaakt door de draaiing van de aarde.
Hogedrukgebieden bewegen veel langzamer over het aardoppervlak dan lagedrukgebieden. Soms staan ze langdurig stil. Als een hogedrukgebied stilstaat boven Scandinavië, ten noorden van Nederland, zal er in Nederland een oostelijke wind waaien. Deze voert in de winter koude lucht aan uit het oosten. In de zomer leidt zo'n noordelijk gelegen hogedrukgebied tot een periode van warme, droge oostenwind. 
Een uitloper van het hogedrukgebied wordt een rug van hoge druk genoemd, een snel passerend hogedrukgebied een trekrug of tussenhoog. Het bekendst is het Azorenhoog bij de Azoren dat ontstaat door de uitwisseling van warmte tussen de tropen en de poolgebieden
Soorten.
Ingedeeld naar ontstaanswijze herkent men de volgende varianten:

</doc>
<doc id="20993" url="https://nl.wikipedia.org/wiki?curid=20993" title="Lagedrukgebied">
Lagedrukgebied

Een lagedrukgebied, depressie of minimum is een gebied waarin de luchtdruk op zeeniveau laag is ten opzichte van de omgeving. Dit in tegenstelling tot een hogedrukgebied, waarin juist relatief hoge barometerstanden worden gemeten.
Door de lage druk stroomt de lucht naar het centrum, door wrijving en het corioliseffect spiraalsgewijs. De isobaren naderen elkaar hier. Deze cyclonale circulatie is op het noordelijk halfrond tegen de klok in en op het zuidelijk halfrond met de klok mee. Door dit samenstromen van de lucht of convergentie moet de lucht naar boven uitwijken. Doordat de stijgende lucht afkoelt, zal er bij voldoende vochtigheid wolkenvorming optreden met mogelijke neerslag.
Het symbool voor een lagedrukgebied is de letter L. Hiermee wordt op weerkaarten aangegeven waar een lagedrukgebied zich bevindt. Het geeft altijd de kern van een lagedrukgebied aan, waar de luchtdruk het laagst is. Ook de fronten van een lagedrukgebied worden op de weerkaart getoond, omdat dit slecht weer met zich meebrengt.
Soorten.
Lagedrukgebieden kunnen worden ingedeeld naar aard en ontstaanswijze:
Frontale depressie.
Frontale depressies ontstaan in het grensgebied tussen twee verschillende luchtsoorten. Bij de 60e breedtegraad ontstaan vaak depressies, doordat door de atmosferische circulatie de koude lucht van de pool de warme lucht van de 30e breedtegraad ontmoet. Daarom bevinden de meeste depressies zich ten noorden van Nederland. Langs de scheiding van koude en warme lucht ontstaan golven, waarbij de warme lucht zich in de koude lucht dringt. Een golf gaat over in een wig, waarbij aan de voorkant een warmtefront en aan de achterkant een koufront gevormd wordt. Het koufront verplaatst zich sneller dan het warmtefront, waardoor de luchtdruk in de kern sneller gaat dalen. Daar waar het koufront het warmtefront heeft ingehaald ontstaat een occlusiefront. De depressie is volwassen op het moment dat deze drie fronten gevormd zijn.
In Nederland en België komen depressies meestal vanuit het westen opzetten. Zij worden namelijk op grote hoogte door de straalstroom, die altijd van west naar oost waait, van de Atlantische oceaan Europa in gewaaid. De straalstroom kan ook een golvend patroon hebben, waardoor depressies ook vanuit een veel zuidelijker of noordelijker richting kunnen trekken. Op de nadering van een depressie over de noordelijke Noordzee draait de wind in Nederland en België dus vaak naar zuidelijke richtingen bij nadering van het warmtefront. Voor Nederland betekent dat aanvoer van vochtigere en ook warmere lucht. Deze warme, lichtere lucht schuift over de koude lucht omhoog en koelt daardoor af, waardoor het gaat (mot)regenen. Na enige tijd passeert het koufront, waarbij de koude, zwaardere lucht onder de warme lucht schuift. Door de snelle opstijging van de warme lucht ontstaan er buien en gaat het flink regenen, hagelen of sneeuwen.
Bij de nadering van een warmtefront ontstaat cirrusbewolking, die vervolgens overgaat in cirrostratus en dichter bij het front in altostratus. Langs het front is nimbostratus en /of stratus aanwezig.
Bij de nadering van een koufront ontstaat cirrus die overgaat in cirrocumulus en dichter bij het front in altocumulus. Langs het front is cumulonimbus aanwezig.
Tussen het warmtefront en koufront komt vaak stratocumulus voor en achter het koufront cumulusbewolking.
De tegenstellingen in temperatuur, die in de omgeving van fronten voorkomen, kunnen aanleiding geven tot vorming van neerslag (regen) of buien. Achter een koufront kunnen sterke luchtdrukstijgingen voorkomen, waardoor de wind flink kan toenemen. Snelle luchtdrukveranderingen gaan vrijwel altijd gepaard met slecht weer. Het verband tussen luchtdruk en weer is echter niet zo simpel als de meeste barometers doen geloven. Hoge druk en lage druk zijn namelijk relatief en geven alleen het verschil tussen elkaar aangrenzende drukgebieden aan.
Secundaire depressie.
Secundaire depressies zijn kleinere afzonderlijke lagedrukgebieden die zich ontwikkelen binnen de invloedssfeer van grotere depressies.
Warmtefrontgolf.
Golven in een front doen zich voornamelijk voor bij koufronten en stationaire fronten. Bij warmtefronten komt dit veel minder voor en dan voornamelijk als het front zich vrijwel niet meer verplaatst doordat het evenwijdig ligt aan een brede krachtige bovenstroming. De golf verwijdert zich van de depressie waar het front toe behoort, doordat het de bovenstroming volgt. Warmtefrontgolven worden over het algemeen geen grote depressies, maar er is wel hevige neerslag.
Polar low.
Een "polar low" ontstaat op hogere breedte in het koude seizoen in de bovenlucht; aan de grond is geen schommeling in luchtdruk te merken. De bewolking heeft de vorm van een komma. Deze trogachtige storingen komen voor in een noordwestelijke tot noordelijke luchtstroming aan de achterzijde van een depressie, vooral tussen IJsland en Noorwegen. Soms ontwikkelt een dergelijke storing zich tot een afzonderlijk gesloten lagedrukgebied. Het laag bevindt zich geheel in polaire of arctische lucht en brengt vaak forse hoeveelheden neerslag, meest sneeuw, en veel wind met zich. Bij een zuidelijke stromingsrichting kan het via het Noordzeegebied het Europese vasteland bereiken.
Koudeput.
Een koudeput is een depressie met lage temperaturen in de hogere luchtlagen van de troposfeer. De effecten zijn ook vooral merkbaar in de bovenlucht. Aan het aardoppervlak is er nauwelijks een cyclonale circulatie en verandering van luchtdruk waarneembaar, maar de stroming in de onderste luchtlagen stuurt wel de beweging van een koudeput. Deze is zeer langzaam, waardoor langdurige neerslag voor veel overlast kan zorgen.
Thermische depressie.
Als er een lang hogedrukgebied stagneert wordt de lucht aan de grond opgewarmd. Hierdoor ontstaat er verdamping. Doordat de lucht zo warm en vochtig is, ontstaat er een klein lagedrukgebied, een thermische depressie. Omdat de temperatuur zo hoog is, verandert een hogedrukgebied vaak in een lagedrukgebied omdat de atmosfeer zo vochtig is. Daardoor kan damp niet ontsnappen doordat een hogedrukgebied damp tegenhoudt. Thermische lagedrukgebieden komen dan plotseling in een hogedrukgebied, waardoor de damp in de troposfeer stijgt, omdat de atmosfeer zo vochtig is wordt het onstabiel en kunnen thermische lagedrukgebieden vaak voor hagel en onweer zorgen.
Orografische depressie.
Bij luchtstromingen dwars op een bergrug kan er door stuw aan de loefzijde een rug ontstaan. Aan de lijzijde kan dan een orografische depressie voorkomen. Dit is vaak geen gesloten lagedrukgebied, maar een lijvore. Deze zijn onder meer te vinden ten oosten en westen bij het Scandinavisch Hoogland en de Schotse Hooglanden bij respectievelijk een westelijke of oostelijke wind. Ten zuiden van de Alpen kan bij een noordelijke stroming in combinatie met thermische effecten de Genuadepressie ontstaan.
Tropische storing.
Een tropische storing is een relatief ongeorganiseerd cluster van onweersbuien, waar de gemiddelde windsnelheid niet groot is. Ze ontstaan in de intertropische convergentiezone met warm oppervlaktewater. Als de ITCZ zich dicht bij de evenaar bevindt, kunnen zich slechts zwakke cyclonale storingen ontwikkelen. Als de ITCZ zich meer dan 5° van de evenaar bevindt, kunnen deze storingen uitgroeien tot uiteindelijk tropische cyclonen.
Aan weerszijden van de ITCZ bevinden zich de passaatgordels waarin vooral in de zomer golfvormige storingen voorkomen. Uit deze tropische golven kan een tropische storing ontstaan als de golf voldoende vocht en convectie heeft verzameld. Als de tropische storing zich organiseert, vormt er zich een depressie, die als die aan de criteria voldoet, kan promoveren tot tropische depressie.
Tropische cycloon.
Een tropische stormdepressie laat zich op satellietfoto's herkennen als een hoeveelheid ronddraaiende bewolking met in het midden een "oog van de storm"; hierin is de luchtdruk extreem laag. Vlak om het oog heen is een muur van bewolking waarin het stevig onweert en waait. Tropische stormen en cyclonen brengen enorme hoeveelheden neerslag met zich. Ze ontstaan boven open zee met een zeewatertemperatuur van minstens 25 °C uit samenklonterende tropische onweersbuien. Boven land zwakken ze snel in kracht en neerslagintensiteit af. Eenmaal aangeland boven kouder water (in streken van het gematigd klimaat) nemen ze de vorm aan van gewone stormdepressies.

</doc>
<doc id="20994" url="https://nl.wikipedia.org/wiki?curid=20994" title="Front (meteorologie)">
Front (meteorologie)

Een front (Latijn: "frons", voorhoofd of voorzijde) is een scheidingsvlak tussen koude en warme luchtsoorten. Soms wordt de term gebruikt voor een scheidingsvlak tussen droge en vochtige luchtmassa's. Hoewel dit eigenlijk een dunne overgangslaag of mengingslaag is, is het gebruikelijk om van een frontvlak te spreken. Frontogenese is het ontstaan van fronten, of in wijdere zin het verscherpen of activeren van een bestaand front. Frontolyse is het tegenovergestelde hiervan; dit is het oplossen of verzwakken van fronten.
Het verschil in temperatuur tussen beide luchtsoorten heeft een verschil in dichtheid tot gevolg. Hierdoor staat het frontvlak niet verticaal, maar zal de dichtere lucht zich onder minder dichte uitbreiden. Dit in combinatie met het corioliseffect maakt dat het vlak een helling krijgt. Deze helling is over het algemeen klein en ligt tussen 1 op 25 en 1 op 100.
Geografische indeling.
Geografisch gezien worden fronten ingedeeld naar de plaats waar luchtsoorten uit de brongebieden elkaar raken. Zo is het arctische front het grensvlak tussen arctische lucht (AL) en polaire lucht (PL) en het polaire front het grensvlak tussen polaire lucht en tropische lucht (TL). Het equatoriale front ligt tussen equatoriale lucht (EL) van het noordelijk en het zuidelijk halfrond, maar dit wordt vanwege het geringe verschil tussen de luchtsoorten aan weerszijden meestal de intertropische convergentiezone (ITCZ) genoemd.
Fronttypen.
Fronten kunnen ook ingedeeld worden naar de beweging die een luchtsoort maakt ten opzichte van de andere, de fronttypen. Warme lucht die koude lucht verdringt, is een warmtefront, terwijl het andersom een koufront is. Op het noordelijk halfrond geldt dat ten zuiden van de kern van een frontale depressie eerst een warmtefront passeert, gevolgd door het koufront. Ten noorden van de kern blijft het koude massa. Een koufront en een warmtefront samen vormen een frontaalsysteem. Die draaien, op het noordelijk halfrond tegen de wijzers van de klok in, meestal om de kern van een lagedrukgebied. Omdat een koufront in de regel sneller om die kern draait dan een warmtefront, zullen in de loop van de tijd het koufront en het warmtefront geleidelijk in elkaar schuiven tot een occlusiefront.
Fronten die zich niet verplaatsen over het aardoppervlak zijn stationaire fronten. De luchtsoorten aan weerszijden van het front kunnen zich hierbij wel evenwijdig aan het front bewegen. Een front dat het aardoppervlak niet bereikt, is een hoogtefront. Dit kan optreden door het passeren van een bergrug waarbij het wordt afgesneden of door het oplossen van het frontvlak in de onderste luchtlaag.
Weer.
De nadering van een front is meestal al te merken aan het weer. Deze veranderingen worden gebruikt voor frontenanalyse en bestaan uit:
Zo zal de wind in de regel al ruim vóór een frontpassage toenemen en geleidelijk krimpen: van richting veranderen in tegengestelde richting van de wijzers van een klok. Als het front dichterbij komt, neemt ook de bewolking toe. Een warmtefront kondigt zich aan met hoge sluierbewolking. Terwijl het warmtefront voorbijtrekt, valt er mogelijk lichte regen of motregen. Bovendien verslechtert het zicht en kan het geruime tijd nevelig of mistig zijn.
Ook een koufront wordt gemarkeerd door bewolking. Bij de passage van het front valt meestal intensievere, buiige neerslag. De wind ruimt dan plotseling: draait in dezelfde richting als de wijzers van de klok en waait achter het koufront meestal uit richtingen tussen west en noord. Na de frontpassage klaart het gewoonlijk op en wordt het zicht aanzienlijk beter.
Een meteorologisch instituut kan het tijdstip van een frontpassage ongeveer bepalen op grond van weerwaarnemingen en computerberekeningen. De activiteit van een front kan echter veranderen en het front kan ook plotseling vertragen. Een verkeerde inschatting van het tijdstip van de frontpassage of van de activiteit van het front leidt in vrijwel alle gevallen tot een weersverwachting die niet uitkomt. Voor een warmtefront uit kan het weer zelfs tijdelijk verbeteren doordat met de naar tussen zuid tot oost gedraaide wind in de regel warmere en drogere lucht wordt aangevoerd. 
Het conceptueel model van een front werd voor het eerst beschreven door de Noorse school.

</doc>
<doc id="20995" url="https://nl.wikipedia.org/wiki?curid=20995" title="Front">
Front



</doc>
<doc id="20996" url="https://nl.wikipedia.org/wiki?curid=20996" title="Blauwe lucht">
Blauwe lucht

Een blauwe lucht, de blauwe kleur van het hemelgewelf, wordt veroorzaakt door Rayleighverstrooiing van zonlicht gecombineerd met andere vormen van verstrooiing die een meer of minder witte kleur veroorzaken. Wat we zien is een verzameling strooilicht uit alle lagen van de atmosfeer met als achtergrond de zwarte ruimte. In de schemering ontstaat de blauwe kleur in het zenit doordat ozon geel en oranje licht absorbeert. De ozonlaag is dun, maar tijdens de schemering reist het zonlicht door een relatief dikkere laag ozon door de kleine invalshoek.
Verstrooiing.
Het witte zonlicht is samengesteld uit verschillende kleuren met uiteenlopende golflengten. In volgorde van afnemende golflengte zijn dat: rood, oranje, geel, groen, blauw, indigo en violet. Licht van de zon bereikt waarnemers gedeeltelijk direct, maar het kan verstrooid worden door allerlei oorzaken. Het verstrooide licht lijkt afkomstig van andere gedeeltes van de hemel. Wolken zijn over het algemeen wit of grijs omdat het licht vele malen verstrooid wordt in de dichte verzameling deeltjes, voordat het de waarnemer bereikt. Ook bestaat een wolk uit grotere deeltjes, zodat ook rood licht nog gemakkelijk verstrooid wordt.
Het directe licht van de zon raakt door deze verstrooiing van het blauwe gedeelte geel gekleurd, maar dat effect is veel geringer omdat we de blauwe lucht tegen een donkere achtergrond waarnemen, zodat de blauwe straling daar relatief veel belangrijker is dan het geringe verlies aan blauw in het directe zonlicht.
Moleculen.
Licht dat wordt verstrooid door moleculen (die veel kleiner zijn dan de golflengte van zichtbaar licht) heeft meestal een zeer kleine golflengte (Ultraviolet en blauw) omdat Rayleigh verstrooiing omgekeerd evenredig is met de vierde macht van de golflengte. Per molecuul levert dit een zeer geringe kans op verstrooiing op, maar door de dikte van de atmosfeer is het effect toch aanzienlijk. De verstrooiingshoek is bij dit type verstrooiing willekeurig, wat de betrekkelijk egale kleur van de hemel verklaart. Het hemelsblauw dat we waarnemen is een mengsel van violet, blauw, een klein beetje groen en zeer weinig geel en rood. Als alleen dit type verstrooiing van belang is, zoals in de bergen bij schone droge lucht dan zien we een diepblauwe hemel, maar zelfs daar speelt verstrooiing door stofjes nog een rol. Een andere minder belangrijke oorzaak van verstrooiing zijn plaatselijke toevallige dichtheidsverschillen bij turbulente lucht.
Stof en vocht.
Grotere deeltjes verstrooien alle kleuren in het witte zonlicht met een geringe verstrooiingshoek in gelijke mate en leveren dus ook wit licht op. Als er dus veel stof of vocht (waterdruppeltjes) in de atmosfeer zit, dan wordt de blauwe kleur fletser of zelfs witachtig. In een industriegebied zien we daarom zelden een diepblauwe lucht. Tijdens opklaringen na een regenbui, die de lucht heeft schoon gewassen, en in schone lucht aangevoerd uit de poolstreken is de lucht donkerblauw.
Hoe droger en schoner de lucht, hoe blauwer en donkerder de kleur van de hemel. Vandaar dat we ook hoog in de bergen vaak een donkerblauwe hemel zien. Kleine waterdruppeltjes, ijsdeeltjes, stofdeeltjes of druppeltjes zwavelzuur afkomstig van vulkaanuitbarstingen veroorzaken een ander type verstrooiing, die blekere kleuren oplevert, en afhankelijk van de belichting zelfs een rode hemel.
Hemelblauw.
Het hemelblauw is alleen zichtbaar tegen een donkere achtergrond. Hoog aan de hemel recht boven ons hoofd is dat de zwarte sterrenhemel, maar om de stralen nabij de horizon te zien moeten we over een grotere afstand door een dikke luchtlaag bij het aardoppervlak heenkijken. Laag in de atmosfeer zitten meer grotere deeltjes en waterdruppeltjes, zodat daar de verstrooiing door moleculen minder belangrijk wordt. Daarom is de blauwe kleur bij de horizon vaak bleker of bijna wit. Als bij heldere lucht er in de verte echter bergen of bomen te zien zijn fungeren die als donkere achtergrond, dan ligt daar een blauwig waas overheen veroorzaakt door zonlicht dat wordt verstrooid in de luchtlaag tussen achtergrond en waarnemer. Dit verschijnsel wordt door kunstschilders weergegeven als het atmosferisch perspectief.
Nachtelijke blauwe hemel.
De nachtelijke hemel bij volle maan is ook blauw, maar onze ogen zijn niet in staat kleuren waar te nemen bij de lage lichtintensiteit van de nachthemel, maar we kunnen wel goed de geelkleuring van de Maan waarnemen bij lage maanstand.
De cyanometer.
Om de "blauwheid" van de blauwe lucht te meten ontwierp Horace-Bénédict de Saussure in 1789 de cyanometer, bestaande uit een cirkelvormige schijf waarop aan de buitenrand een reeks van 53 rechthoekige vlakjes of secties waren aangebracht. Elke rechthoekige sectie toonde een blauwtint met toevoeging van wit of zwart. De reeks begon met wit en eindigde met zwart. Halfweg waren de typisch hemelsblauwe tinten te zien. De Saussure ontwierp de cyanometer om de blauwheid van de lucht boven Genève, Chamonix, en de Mont Blanc te meten. Ook Alexander von Humboldt maakte gebruik van de cyanometer om de blauwheid van de hemel in Zuid-Amerika te meten.
Polarisatie van de blauwe hemel.
De sterkste polarisatie van de blauwe hemel is te vinden op een hoek van 90° vanaf de zon. Deze polarisatie is waarneembaar met behulp van een in de hand gehouden polarisatiefilter. Het effect van de polarisatie van de blauwe hemel is het best te zien als zich op deze hoek een aantal kleine wolkenpartijen bevinden. Wolken vertonen niet dezelfde polarisatiegraad als de blauwe hemel en kunnen er, tegen de hemelachtergrond, ofwel donkerder ofwel helderder uitzien, al naargelang de stand van het polarisatiefilter. Cumuluswolken lenen zich het best voor dit optisch experiment. Als tijdens de lente de Eerste kwartiers maan kort voor zonsondergang hoog in de blauwe hemel te zien is, kunnen bezitters van telescopen de maan waarnemen met een draaibaar lineair polarisatiefilter op het oculair. Op deze manier kan de blauwe hemel rond het waargenomen maanbeeld aanzienlijk verdonkerd worden. Dit experiment is ook uitvoerbaar gedurende Laatste kwartiers maan, hoog in de ochtendhemel tijdens de herfst.
Bundel van Haidinger.
De polarisatie van de blauwe hemel kan ook zonder polarisatiefilter worden waargenomen. Op een hoek van 90° vanaf de zon is in de onmiddellijke omgeving van de blikrichting de Bundel van Haidinger te zien. Dit tweekleurig vlindervormig of zandlopervormig entoptisch verschijnsel verraadt de eigenschap van het menselijk oog om polarisatie te detecteren.
Abnormale polarisatie.
"Boven de zon en boven haar tegenpunt zijn er gebieden van abnormale polarisatie. Zou het gelukken die met uw polaroid waar te nemen? En wat is er te bereiken door de blauwe hemel te laten weerspiegelen in een tuinbol, en die met ons polaroidplaatje te bekijken?"
Fotografie van wolkenpartijen in de blauwe hemel.
Fotografen die zich toespitsen op de verschillende wolkentypes en hun verscheidenheid aan vormen, alsook de manier hoe wolken zich vertonen tegen de achtergrond van de blauwe hemel, maken zwart-wit foto's genomen doorheen een roodfilter. Rood is de contrasterende kleur van hemelsblauw en daardoor ziet het blauw van de hemel op deze foto's er opvallend donkergrijs tot zelfs zwart uit. Dankzij deze verdonkering komen witte en lichtgrijze wolken beter tot hun recht. Om het effect van de verdonkerde blauwe hemel nog beter zichtbaar te maken kan eventueel nog een lineair polarisatiefilter op het fototoestel worden toegevoegd. Dit is enkel toepasbaar als foto's van het gebied op een hoek van 90° vanaf de zon genomen worden, omdat in dit gebied de polarisatie van de blauwe hemel het sterkst is.
Kleurcontrastverschijnsel.
De meest opmerkelijke "blauwheid" van de blauwe hemel is te zien tijdens het gouden uur als er zich oranjekleurige wolken vertonen. De opvallende tint van deze wolken is teweeggebracht door het oranjekleurige licht van de opkomende of ondergaande zon. Blauw en oranje (of roodoranje) zijn elkaars tegengestelden op de kleurencirkel. Dit kleurcontrastverschijnsel (oranje wolken in de blauwe hemel) is van relatief korte duur omdat de fase waarin het zonlicht doorheen een relatief groot gedeelte van de atmosfeer dringt, tijdens zonsopgang of zonsondergang, voor een stilstaande waarnemer op een bepaalde plaats op Aarde een kwestie van slechts een aantal minuten is. Gedurende deze fase moet het licht doorheen een aanzienlijke hoeveelheid hoog- en laagzwevend stof dringen, welke de zonneschijf een typische oranje of oranjerode kleur geeft. Datzelfde verschijnsel is ook te zien bij koolstofsterren, waarbij het licht van dit soort ster doorheen een omhullende stof- of roetwolk dringt en de ster daardoor diep koperrood kleurt.
Niet elk deel van de blauwe hemel is even blauw.
Een vlakke spiegel is een ideaal instrument om de blauwe hemel waar te nemen, in het bijzonder de verschillende parten ervan. M. G. J. Minnaert beschrijft in het eerste deel van De natuurkunde van 't vrije veld de spiegelmethode om verschillende delen van de blauwe hemel met elkaar te vergelijken. Men bekijkt een bepaald deel van de hemel en neemt tezelfdertijd het tegenoverliggend deel van de hemel waar in een in de hand gehouden spiegel. Daarbij zal opgemerkt worden dat de helderheid en kleur van de zich tegenover elkaar bevindende delen van de hemel danig kunnen contrasteren, in zoverre dat men zich afvraagt of men met een optische illusie te doen heeft ofwel de werkelijkheid aan het bekijken is.
Het detecteren van moeilijk zichtbare onregelmatigheden in de blauwe hemel.
Het detecteren van uiterst flauwe kleur- en helderheidsnuances in de wolkenloze blauwe hemel is voor velen een vrij moeilijke taak omdat we geneigd zijn de blauwe hemel te zien als een gelijkmatig struktuurloos vlak. Enige oefening leert ons echter dat we het ontstaan van wolken, in het bijzonder Cumulus, kunnen zien, ook al zijn de wolken zelf, of fragmentjes ervan, onzichtbaar. Het volstaat om de blik te laten "glijden" over een groot gedeelte van de hemel om zeer zwakke helderheidsverschillen zichtbaar te maken. Deze helderheidsverschillen verraden de aanwezigheid van opstijgende warme luchtbellen in het lager gedeelte van de atmosfeer. Piloten van zweefvliegtuigen maken gebruik van deze opstijgende warme luchtbellen om hun toestellen langer in de lucht te kunnen houden.
Wolkenstralen.
Het "glijden" van de blik over een bepaald gedeelte van de blauwe hemel kan ook de aanwezigheid van uiterst moeilijk zichtbare wolkenstralen verraden, in het bijzonder de tegenschemeringsstralen die zich in de vorm van een waaier boven de aardschaduw vertonen, in het gedeelte van de hemel dat zich aan de tegenovergestelde kant van de ondergaande of opkomende zon bevindt.
"Bull's-eye squalls" / "White squalls".
Portugese vissers vrezen dit verschijnsel omdat het de vorming verraadt van een waterhoos in een wolkenloze blauwe hemel. Het verschijnsel laat zich zien als een heldere witte vlek in of nabij het zenit. Deze witte vlek (de "Bull's-eye squall" of "White squall") daalt af en vervormt zich tot waterhoos. "Bull's-eye squalls" of "White squalls" treden regelmatig op nabij de westkust van Afrika.
Sneeuwkristalletjes in de blauwe lucht.
"Bij zeer strenge koude en rustige lucht vallen kleine sneeuwkristalletjes uit de blauwe hemel, niet in vlokken maar als afzonderlijke naaldjes, plaatjes of bolletjes, die in de zon schitteren."

</doc>
<doc id="20997" url="https://nl.wikipedia.org/wiki?curid=20997" title="Regenbui">
Regenbui



</doc>
<doc id="20998" url="https://nl.wikipedia.org/wiki?curid=20998" title="Hemelblauw">
Hemelblauw



</doc>
<doc id="20999" url="https://nl.wikipedia.org/wiki?curid=20999" title="Hemelsblauw">
Hemelsblauw



</doc>
<doc id="21000" url="https://nl.wikipedia.org/wiki?curid=21000" title="Motregen">
Motregen

Motregen is een neerslagsoort in de vorm van regen waarbij de waterdruppels een kleinere diameter hebben dan 0,5 mm. Hierdoor vallen de druppels langzaam naar beneden. Motsneeuw is de sneeuwvariant.
Deze vorm van neerslag valt vaak uit stratusbewolking direct achter een warmtefront of uit stratocumulus wolken waarbij de regendruppels direct uit botsingen van waterdruppeltjes ontstaan. De wolken heten nu nimbostratuswolken (nimbus = regen bevattend).
Ook bij dichte tot zeer dichte mist kan motregen voorkomen wanneer de toegenomen wind onderling botsingen veroorzaakt tussen de kleinere mistdruppeltjes. Deze groeien vervolgens aan waardoor lichte motregen kan optreden. In de winter kan dit ook motsneeuw zijn.
Onderkoelde motregen valt wanneer de druppeltjes een temperatuur beneden nul hebben en bevriezen zodra deze het aardoppervlak of een voorwerp raken. Zodoende ontstaat een dun laagje helder ijs, ijzel genaamd.
Motregen is nauwelijks en vaak niet duidelijk op een neerslagradar te zien, omdat de diameter van de motregendruppels te klein is voor de radarpulsen in de golflengte waarin deze uitgezonden worden. Wanneer er sprake is van zware motregen (liever: dichte motregen), zijn dikwijls radarecho´s met een kleine intensiteit zichtbaar.
Dat motregen langzamer naar beneden valt is niet tegenstrijdig aan de wetten van Newton, die aangeven dat de materie van gelijke vorm en soortelijk gewicht dezelfde valsnelheid heeft. Hierbij wordt er namelijk van uitgegaan dat materie dezelfde luchtweerstand heeft en dat er geen luchtwervelingen zijn.
Symbolen.
WMO (SYNOP): 50 t/m 57 (58 t/m 59 = motregen gemengd met regen)
ICAO (METAR/SPECI/TAF): DZ (licht: -DZ matig: DZ zwaar: +DZ)
De volgende symbolen worden gebruikt op weerkaarten:

</doc>
<doc id="21001" url="https://nl.wikipedia.org/wiki?curid=21001" title="Erfelijke aandoening">
Erfelijke aandoening

Een erfelijke aandoening is een ziekte of aandoening die van generatie op generatie kan worden doorgegeven door een afwijking in de genen. Erfelijke aandoeningen zijn een categorie van aangeboren, congenitale aandoeningen. Congenitale aandoeningen zijn ziekten of afwijkingen die al bij de geboorte kunnen worden waargenomen, maar die niet erfelijk hoeven te zijn: ze kunnen ontstaan zijn door een toeval, ongeluk of ziekte van de moeder tijdens de zwangerschap. Een genetische aandoening is ook niet altijd erfelijk in de zin dat men het van zijn ouders krijgt: soms gaat het om een nieuwe mutatie of chromosoomafwijking die de ouders nog niet hadden, soms ook om een afwijking die het krijgen van nageslacht uitsluit. Erfelijke aandoeningen die toch niet in de genen lijken te zitten zijn heel zeldzaam, maar een erfelijke aandoening en een genetische aandoening vallen bijna altijd samen.
Er bestaan veel verschillende erfelijke aandoeningen.
Onderscheid.
Het is in het geval dat een aandoening wel erfelijk is van belang om te weten over welk type aandoening het gaat. In grote trekken onderscheiden we:
Recessieve aandoeningen.
Om een recessieve aandoening te vertonen moet men twee defecte allelen hebben. Individuen met slechts één defect en één gezond allel zijn zogenoemde 'dragers', maar hebben de ziekte zelf niet of alleen in lichte mate. Patiënten hebben dus meestal ouders waarvan er minstens een drager is, en de andere ouder is dan of drager of zelf patiënt. Bij twee ouders die drager zijn, is de kans op een volgende nakomeling met de ziekte ongeveer 25%, bij een dragende en een zieke ouder zelfs ongeveer 50%. Voorbeelden zijn sikkelcelziekte en taaislijmziekte, hoewel ook heterozygote individuen, de dragers, hier wel ziek bij kunnen zijn.
Dominante aandoeningen.
Bij een dominante aandoening leidt één defect allel tot het ontstaan van de ziekte. Patiënten hebben meestal één ouder die het ook heeft, en bij ieder kind heeft 50% kans dat het is aangedaan. In gevallen waarin de ouders beide gezond lijken, is meestal sprake van onvolledige penetrantie, niet iedereen met één defect allel vertoont symptomen, of van een sporadisch geval. Een voorbeeld is de ziekte van Huntington.
Geslachtsgebonden aandoening.
Geslachtsgebonden aandoeningen zijn meestal ziekten waarvan het gen zich op het X-chromosoom bevindt. Voorbeelden van een dergelijke afwijking zijn hemofilie en rood-groen-kleurenblindheid.
Vrouwen hebben twee X-chromosomen. Is de aandoening recessief, dan wordt het slechte gen door het goede gen op het andere X-chromosoom gemaskeerd. Zo'n vrouw heeft geen symptomen, de vrouw is alleen 'draagster'. Een vrouw kan de ziekte hebben als het slechte gen op beide X-chromosomen voorkomt.
Een man heeft maar één X-chromosoom. Bevat dat een slecht gen, dan zal de man de symptomen van de ziekte vertonen.
Een geslachtsgebonden gen kan worden doorgegeven van moeder op zoon, van moeder op dochter en van vader op dochter, maar niet van vader op zoon.
Een vrouw kan draagster zijn. Haar zonen hebben dan de aandoening met 50% kans en de dochters zijn draagster met 50% kans. Een man met de aandoening geeft het gen niet aan zijn zonen door maar wel aan alle dochters, en die zijn dan draagster. De dochters kunnen de afwijking hebben als ze het gen ook van hun moeder hebben ontvangen.
Het is in de praktijk meestal niet zo simpel en op dit basisstramien zijn vele variaties mogelijk. Er zijn bijvoorbeeld ziekten waarbij het voor het ziektebeeld uitmaakt of men een defect gen van zijn moeder of van zijn vader heeft geërfd, wat met dit eenvoudige basismodel niet te is verklaren. Er kunnen bijvoorbeeld ook ziekten optreden door afwijkingen in het mitochondriaal DNA, dat zich niet in de celkern bevindt.
Genoom.
De medische erfelijkheidsleer die zich met dergelijke ziekten bezighoudt heeft een zeer belangrijk middel in handen gekregen met de ontrafeling van het menselijk genoom. Van veel erfelijke ziekten is inmiddels de exacte aard en de plaats van het defecte gen bekend.

</doc>
<doc id="21002" url="https://nl.wikipedia.org/wiki?curid=21002" title="Kenau">
Kenau



</doc>
<doc id="21003" url="https://nl.wikipedia.org/wiki?curid=21003" title="Lijst van erfelijke aandoeningen">
Lijst van erfelijke aandoeningen

Er zijn heel veel (vele duizenden) erfelijke of gedeeltelijk erfelijke aandoeningen.
Een aantal erfelijke aandoeningen die in de Wikipedia tot op heden behandeld worden zijn:
NB. Deze lijst is niet volledig. Zoek op de naam van de ziekte of in om te kijken of er een artikel over bestaat op Wikipedia.

</doc>
<doc id="21004" url="https://nl.wikipedia.org/wiki?curid=21004" title="Kleurenblind">
Kleurenblind



</doc>
<doc id="21005" url="https://nl.wikipedia.org/wiki?curid=21005" title="Emanuel Lasker">
Emanuel Lasker

Emanuel Lasker (Berlinchen (Pruisen), 24 december 1868 – New York, 11 januari 1941) was een Duits wiskundige en schaakgrootmeester. Van 1894 tot 1921 was hij wereldkampioen schaken.
Biografie.
Lasker stamde uit een joodse familie met Poolse roots, en had geen plezierige jeugd. In 1879 werd hij door zijn vader naar Berlijn gestuurd om daar de kost te verdienen en zelfstandig te worden. Lasker was toen elf jaar. Hij wist zich staande te houden en verdiende een goede boterham met schaken in de vele koffiehuizen. Toen hij twintig jaar was schreef hij zich in voor een sterk toernooi in Breslau. Hij kwam daar als winnaar tevoorschijn en besloot zich nog meer in het schaken te verdiepen.
In de zomer van 1889 reisde Lasker naar Amsterdam om deel te nemen aan het eerste Internationale Schaaktoernooi in Nederland. Daar eindigde hij tweede achter Amos Burn. Tijdens het toernooi speelde hij een legendarische partij tegen Johann Hermann Bauer, waarbij Lasker zijn beide lopers offerde om de pionnendekking voor zijn opponents koning open te breken, wat hem uiteindelijk de winst opleverde.
In 1894 won hij een match om het wereldkampioenschap schaken tegen Wilhelm Steinitz en werd hij wereldkampioen. Daarna wist hij zijn titel te behouden in tweekampen tegen Steinitz, Tarrasch, Marshall, Schlechter, Janovski. In 1921 nam Capablanca de titel van hem over. Lasker speelde nog een aantal sterke toernooien maar kwam niet tot een revanche tegen Capablanca. De laatste jaren woonde hij in Moskou waar hij als schaakinstructeur zijn brood verdiende. Hij schreef o.a. "Laskers handboek van het schaken". In 1937 verhuisde hij naar de Verenigde Staten waar hij in 1941 overleed.
De schrijfster Else Lasker-Schüler is met een oudere broer van Emanuel Lasker getrouwd geweest.
Laskervariant.
Hij analyseerde de Birdopening en zette de Laskervariant op zijn naam: 1.f4 d5 2.Pf3 Pf6 3.e3 c5 ("zie diagram").

</doc>
<doc id="21006" url="https://nl.wikipedia.org/wiki?curid=21006" title="Afweermechanisme">
Afweermechanisme

Een afweermechanisme is een techniek of trucje die de geest onwillekeurig gebruikt om bepaalde driftmatige strevingen en verlangens en waarheden (realiteiten) die te veel angst of verdriet oproepen uit het bewustzijn weg te houden.
Herkomst van het begrip.
Freud stelde dat de mens gedreven wordt door energieën, driften, die aanzetten tot gedrag. Deze driften hebben een onbewuste oorsprong, het "Es", in het Engels "Id". Soms botsen deze driften met cultureel bepaalde en door het superego afgedwongen normen en idealen. De spanning die dit oplevert wordt uit het bewuste gehouden door de verdedigingsmechanismen van het "Ich".
In het Nederlands wordt het oorspronkelijk Duitse "Abwehrmechanismen" vertaald met afweermechanismen en niet met verdedigingsmechanismen, zoals in het Engelse "defense mechanisms".
De dochter van Freud, Anna Freud, werkte het begrip uit voor de kinderleeftijd, in haar bekend geworden boekje "Das Ich und die Abwehrmechanismen" uit 1936.
Als dezelfde mechanismen bewust worden toegepast, zijn het "coping"-mechanismen. Maar dikwijls zijn de grenzen tussen onbewust, half bewust en geheel bewust niet scherp.
Tien afweermechanismen.
Tien van de bekendste afweermechanismen zijn:
Menselijke groei en afweermechanismen.
De Amerikaanse psychiater George E. Vaillant stelt dat mensen een doorgaande ontwikkeling doormaken, ook als volwassene, en dat met deze ontwikkeling ook de gehanteerde afweermechanismen veranderen. Hij onderscheidt vier afweerstijlen, met in totaal 18 soorten afweer, van psychotische afweer via onvolwassen en neurotische afweer naar volwassen afweer. Deze stijlen en mechanismen zijn:
Het is dus niet zo dat mensen vrij zijn of zullen worden van afweer; wel verandert de stijl van afweer met het volwassenworden.
Volwassen worden heeft met name te maken met het assimileren van degenen die we liefhebben:"On the one hand, by taking people in and by grieving for those we have loved and lost, we are able to shift from immature to mature defenses. On the other hand, by deploying mature defenses we are able to remember lost loves with affection and gratitude rather than with bitterness, and to attract new people to our side." Niet het ophalen van verdrongen herinneringen, maar het rouwen om verlies en het tegelijkertijd liefhebben van naasten, ondanks ervaren tekortkomingen, is in deze visie de weg naar emotionele volwassenheid.

</doc>
<doc id="21007" url="https://nl.wikipedia.org/wiki?curid=21007" title="Daltonisme">
Daltonisme



</doc>
<doc id="21008" url="https://nl.wikipedia.org/wiki?curid=21008" title="Intoxicatie">
Intoxicatie



</doc>
<doc id="21009" url="https://nl.wikipedia.org/wiki?curid=21009" title="Vergiftiging">
Vergiftiging

Vergiftiging of intoxicatie is de toestand die ontstaat na het in- of opnemen van een voldoende hoeveelheid van een vergif om symptomen te veroorzaken. De wetenschap die vergiftigingen bestudeert is de toxicologie. Een belangrijk principe bij vergiftigingen is dat het niet enkel de giftigheid (toxiciteit) van een stof belangrijk is, maar dat ook de dosis het vergif maakt. Men kan vergiftigingen opdelen in acute vergiftigingen en chronische vergiftigingen. Een andere indeling is opzettelijke vergiftiging en accidentele vergiftiging, hoewel de meeste vergiftigingen onbedoeld zijn.
Als de schadelijke stof ook weer vanzelf uit het lichaam verdwijnt (bijvoorbeeld nicotine) treden pas klachten op als de opname de uitscheiding voldoende overtreft om boven de symptoomdrempel te komen. Als de opname de uitscheiding langdurig overtreft zal er accumulatie (opstapeling) optreden.
Geschiedenis.
Gifstoffen en vergiftigingen zijn de mensheid al eeuwenlang bekend. Zo maakten de oude Grieken en Romeinen al veelvuldig gebruik van vergif en giftige planten, waarbij het vaak een effectief middel bleek om politieke tegenstanders uit de weg te ruimen. Een belangrijke factor hierin was dat het vaak onmogelijk was om vergiftiging als doodsoorzaak te achterhalen. Theophrastus (370–286 v.C.) beschreef bijvoorbeeld hoe vergif kon bereid worden uit gevlekte scheerling ("Conium maculatum"). De executie van Socrates (470–399 v.C.), een van de belangrijkste filosofen uit het oude Griekenland, geschiedde door het drinken van een gifbeker met extract van de gevlekte scheerling. Tijdens de middeleeuwen zou het gebruik van drinkbekers te klinken alvorens ervan te drinken mogelijks ontstaan zijn om zo vergiftiging te voorkomen. Ridders zouden na belangrijke besprekingen de bekers krachtig tegen elkaar slaan zodat er altijd een beetje drank van de ene in de andere beker kwam. Zo kon men erop vertrouwen dat de beker niet door de andere vergiftigd zou zijn. Tijdens de renaissance waren vergiftigingen om bepaalde personen uit te schakelen ook nog steeds schering en inslag. Men gebruikte hiertoe bijvoorbeeld make-up waaraan arsenicum was toegevoegd. De meest beruchte families uit die tijd die gifmengers inschakelden waren de Borgia's en de Medici's. Ze schakelden machtige bisschoppen en kardinalen uit door hen wijn met arsenicum te serveren.
Vergif werd echter niet enkel gebruikt om machtige personen uit te schakelen. Italiaanse vrouwen in de renaissance gebruikten bijvoorbeeld het sap van de giftige wolfskers ("Atropa belladonna") als oogdruppels om hun pupillen wijder te maken. Dit zou toen als aantrekkelijker werden beschouwd. Voor men van het bestaan van ziekteverwekkers als virussen en bacteriën wist, schreef men epidemieën en besmettelijke ziekten tevens vaak toe aan vergiftigingen. Een voorbeeld hiervan is de pest tijdens de middeleeuwen, waarbij de oorzaak vaak bij de joodse bevolking werd gelegd die zogezegd de waterputten zou vergiftigen.
Vanaf de renaissance evolueerde de kennis van vergiftigingen echter naar de moderne toxicologie zoals we die nu kennen. De basis voor de toxicologie werd gelegd door Paracelsus (1493–1541) met de legendarische uitspraak "dosis sola facit venum" (de dosis maakt het vergif), vandaag nog steeds een basisprincipe in de toxicologie. Paracelsus was de eerste die een verband legde tussen de dosis en de vergiftigingssymptomen. Een latere belangrijke figuur was de Franse arts Mateo Orfila (1787–1853), die een van de eersten was die dierproeven deed om de verschillende effecten van stoffen te bestuderen. In de late 19e en vroege 20e eeuw deden vooral Duitse wetenschappers belangrijk werk. Oswald Smiederberg (1838–1921) en Louis Lewin (1850–1929) bijvoorbeeld onderzochten het belang van de lever als ontgiftingsorgaan.
Chronische en acute vergiftiging.
Bij acute vergiftiging zullen vrij snel (ernstige) klachten ontstaan. Het slachtoffer heeft een of meerdere hoge doses van het vergif gekregen in korte tijd. Het is van belang zo snel mogelijk medische hulp te zoeken, waarna het slachtoffer zal overlijden of herstellen. Voorbeelden van acute vergiftigingen zijn bijvoorbeeld een drugoverdosis, een koolstofmonoxidevergiftiging, een slangenbeet of executie door middel van een dodelijke injectie.
Chronische vergiftiging is het gevolg van (jaren)lange opname van kleinere hoeveelheden van een vergif. Het slachtoffer krijgt vage klachten die langzaam steeds ernstiger worden. Het is vaak moeilijk hier een effectieve behandeling voor te geven daar het vergif vaak al in het hele lichaam is doorgedrongen. Van belang is uiteraard het slachtoffer van de vergiftigingsbron weg te houden. Chronische vergiftiging komt bijvoorbeeld voor bij fabrieksarbeiders die met schadelijke stoffen werken.
Eerste hulp.
Bij acute blootstelling aan een giftige stof (inslikking, inademing of huidcontact) is het belangrijk niet te wachten op vergiftigingssymptomen om hulp in te schakelen. In veel landen kunnen gezondheidswerkers (zoals artsen) en het brede publiek voor dringend medisch advies bij vergiftigingen terecht bij een vergiftigingencentrum. Via een eigen noodnummer beantwoordt een arts van het centrum dan alle dringende oproepen. In België is dit het Antigifcentrum met als noodnummer 070 245 245. In Nederland is er het Nationaal Vergiftigingen Informatie Centrum (NVIC). Anders dan het Belgische Antigifcentrum staat het NVIC niet open voor oproepen van het brede publiek, maar biedt het enkel advies aan gezondheidswerkers. Nederlandse particulieren die met een mogelijke vergiftiging worden geconfronteerd, worden verondersteld 112 te bellen of bij minder ernstige vergiftiging hun huisarts of de huisartsenwachtpost te contacteren die dan indien nodig advies vraagt bij het NVIC.
Als belangrijke maatregelen voor eerste hulp gelden over het algemeen dat je best niets te eten of te drinken geeft (zoals melk) of het slachtoffer laat braken zonder dat een arts hiertoe de opdracht geeft. Wel wordt meestal aanbevolen een slachtoffer dat een bijtende stof heeft ingeslikt de mond te laten spoelen en een glas water te laten drinken, om zo ook de keel te spoelen. Bij spatten van een gevaarlijke stof in de ogen of op de huid spoelt men deze best overvloedig met water. Indien er een irriterend of giftig gas is vrijgekomen, is het belangrijk alle aanwezigen uit de ruimte te evacueren en de ruimte goed te verluchten.
Behandeling en ontgifting.
Het metabolisme heeft een groot aantal mechanismen om schadelijke stoffen af te breken of uit te scheiden; in vele gevallen is het voor genezing voldoende om verdere inname van de schadelijke stof te stoppen en het lichaam de rest te laten doen. Soms bestaat er echter een tegengif ("antidotum") of kan door bepaalde maatregelen (bijvoorbeeld nierdialyse of chelatietherapie) de verwijdering van het gif uit het lichaam versneld of mogelijk gemaakt worden.
Binnen de alternatieve geneeskunde wordt ontgiften ('detoxen') gezien als een belangrijke handeling voor het onderhoud van iemands gezondheid, zonder dat hier evenwel geloofwaardig wetenschappelijk bewijs voor bestaat. Onder andere de Vereniging tegen de Kwakzalverij (VtdK) besteed hier aandacht aan.
Epidemiologie.
Volgens de Wereldgezondheidsorganisatie stierven in 2012 wereldwijd naar schatting 193.000 mensen ten gevolge van accidentele vergiftigingen. In ontwikkelingslanden waren de voornaamste oorzaken van vergiftiging pesticiden, petroleum, huishoudproducten, koolstofmonoxide en geneesmiddelen. In ontwikkelde landen waren de voornaamste oorzaken geneesmiddelen, koolstofmonoxide, cosmetica en schoonmaakproducten. Het wereldwijde mortaliteitscijfer ten gevolge van accidentele vergiftigingen nam met 34% af in de periode van 2000 tot 2012, met de voornaamste dalingen in Europa en Zuidoost-Azië waar het sterftecijfer halveerde in die periode. De mortaliteit is het hoogste bij kinderen jonger dan 5 jaar en ouderen ouder dan 55 jaar; bij mannen is ze ook 50% hoger dan bij vrouwen. Belangrijk om de mortaliteit ten gevolge van vergiftigingen correct in te kunnen schatten is het bestaan van bevolkingsregisters van een hoog kwaliteitsniveau, zodat vergiftigingsdoden correct geregistreerd worden. Naast accidentele oorzaken kan vergiftiging ook het gevolg zijn van milieuverontreiniging, zoals loodvergiftiging ten gevolge van goudwinning, onveilige recyclagepraktijken of industriële uitstoot, of van blootstelling op de werkplek aan bijvoorbeeld zware metalen, oplosmiddelen of schadelijke dampen.
Om wereldwijd het veiliger omgaan met chemische stoffen te bevorderen, heeft de "International Conference on Chemicals Management" (georganiseerd door onder andere het VN-Milieuprogramma) in 2006 de "Strategic Approach to International Chemicals Management" aangenomen. Belangrijke hinderpalen in het verminderen van de mortaliteit ten gevolge van accidentele vergiftigingen zijn onder andere het grote aantal chemicaliën die op de markt beschikbaar zijn (die niet allemaal getest zijn op hun giftigheid of gedekt worden door doeltreffende regelgeving), het gebrek aan veiligere alternatieven voor giftige stoffen en het gebrek aan stimulansen om veiligere alternatieven ook te gebruiken. Ook beschikken nog steeds veel landen niet over de nodige beleidsinstrumenten en institutionele capaciteit om de negatieve impact van gevaarlijke stoffen te beoordelen en te voorkomen. Zo beschikt anno 2017 slechts 46% van alle lidstaten van de Wereldgezondheidsorganisatie over een vergiftigingencentrum. Tevens zou ook een grotere nadruk op preventie kunnen bijdragen aan het verminderen van het aantal vergiftigingen.
Het aanzienlijk verminderen van het aantal sterfgevallen en ziekten veroorzaakt door gevaarlijke chemicaliën en lucht-, water- en bodemvervuiling tegen 2030 is SDG 3.9 van de duurzameontwikkelingsdoelen zoals vastgesteld door de Verenigde Naties.
Juridische kwalificatie.
Opzettelijke vergiftiging valt volgens het Nederlandse Wetboek van Strafrecht onder het delict mishandeling, waaraan het opzettelijk benadelen van de gezondheid is gelijkgesteld door artikel 300. Het vormt volgens artikel 304 een strafverzwarende omstandigheid, waarvoor de gevangenisstraf met een derde kan worden verhoogd. Wanneer het slachtoffer ten gevolge hiervan overlijdt of ernstige gezondheidsklachten oploopt, is dit ook een strafverzwarende omstandigheid. Via een civiele aansprakelijkheidsstelling kan de schade op de veroorzaker worden verhaald, indien deze althans is aan te wijzen. Onopzettelijke vergiftiging kan echter in sommige gevallen ook tot aansprakelijkheid of strafbaarstelling leiden. Een voorbeeld is een fabriek waarin werknemers bewust aan te hoge waardes van giftige stoffen worden blootgesteld. Naast vergiftiging van een individuele persoon bevat het Wetboek van Strafrecht ook bepalingen over bijvoorbeeld het vergiftigen van de drinkwatervoorziening.
In het Belgische Strafwetboek wordt in artikel 397 onder "vergiftiging" verstaan "het plegen van doodslag door middel van stoffen die min of meer snel de dood kunnen teweegbrengen, op welke wijze die stoffen ook aangewend of toegediend zijn". De voorgeschreven straf voor vergiftiging is een levenslange gevangenisstraf. De artikelen 402 tot 405 regelen de bestraffing van alle andere feiten waarbij er giftige stoffen zijn toegediend of hiertoe een poging werd gedaan, zonder dat er sprake is van doodslag.

</doc>
<doc id="21011" url="https://nl.wikipedia.org/wiki?curid=21011" title="Koning van Nederland">
Koning van Nederland



</doc>
<doc id="21013" url="https://nl.wikipedia.org/wiki?curid=21013" title="Lasker">
Lasker



</doc>
<doc id="21014" url="https://nl.wikipedia.org/wiki?curid=21014" title="Koningin van Nederland">
Koningin van Nederland



</doc>
<doc id="21015" url="https://nl.wikipedia.org/wiki?curid=21015" title="Thorgal">
Thorgal

Thorgal is een stripreeks van de Belgische scenarist Jean Van Hamme en de Poolse tekenaar Grzegorz Rosiński en geldt als een van de meest succesvolle stripseries in het Nederlandse taalgebied. De eerste verhalen verschenen eind jaren zeventig in het weekblad Kuifje en vanaf 1980 ook in albumvorm. Naast de hoofdserie lopen er sinds 2010 een viertal spin-offreeksen onder de overkoepelende naam De werelden van Thorgal.
Ontstaan.
In 1977 startten Van Hamme en Grzegorz Rosiński met een verhaal over Thorgal in het weekblad "Tintin". Dit werd aanvankelijk opgezet als een eenmalig verhaal van dertig pagina's, maar is inmiddels uitgegroeid tot een "Thorgal-saga", een stripreeks van enkele tientallen delen. De serie combineert elementen ontleend aan de mythologie van de Vikingen met sciencefictionachtige ingrediënten.
Er zijn vertalingen verschenen in het Deens, Duits, Engels, Fins, Grieks, Hongaars, Italiaans, Kroatisch, Nederlands, Noors, Pools, Servisch, Spaans, Tamil, Tsjechisch, Turks en Zweeds.
Thema's.
De verhalen in de strip verenigen vaak meerdere thema's en legendes met elkaar. Deze variëren van Noordse mythologie, fantasy tot sciencefiction. De wereld waarin Thorgal leeft lijkt zich af te spelen in het Europa van de 8e en 9e eeuw, het tijdperk van de vroege middeleeuwen. De kleding van de mensen en het landschap van Northland, waar een groot deel van de verhalen afspelen, doen denken aan de Scandinavische landen. De hoofdpersonage Thorgal Aegirsson is een van de laatste overlevenden van een hoogbegaafd volk dat ooit de aarde ontvluchtte om een nieuw bestaan op andere planeten te zoeken.
Een steeds terugkerend thema in de verhalen is de relatie tussen Thorgal en zijn vrouw Aaricia. Thorgal is de liefhebbende huisvader die nadrukkelijk en actief het geluk van zijn gezin nastreeft. Met haar krijgt hij twee kinderen, Jolan en Wolvin. Anderen dwingen Thorgal echter zijn echtelijke plichten te verzaken. Regelmatig raakt hij van zijn gezin gescheiden en proberen andere vrouwen hem te verleiden. Ondanks de moeilijke omstandigheden waarin hij soms komt te verkeren blijft Thorgal Aaricia onverminderd trouw. Een complicerende factor in hun relatie is komst van de donkerharige Kriss van Valnor in het 9e deel uit de serie, De boogschutters. Met haar heeft Thorgal een haat-liefdeverhouding. Als Thorgal zijn geheugen kwijt raakt, krijgt hij een relatie met haar en samen krijgen ze een zoon Aniël.
Algemeen kader.
Doordat de bronnen van de planeet van het 'Sterrenvolk' zijn uitgeput, proberen zij terug te keren naar de aarde waar zij oorspronkelijk vandaan kwamen. De missie mislukt, maar enkelen overleven het. Wanneer een van hen, Haynee, op een vlot op zee bevalt, is ze gedwongen het pasgeboren kind in een capsule aan de zee toe te vertrouwen. Het kind wordt gevonden door de Vikinghoofdman Leif Haraldson, die het "Thorgal Aegirsson" noemt, zoon van Aegir, gezondene van Thor. Hoewel Thorgal de laatste is (later blijkt dat er nog enkele anderen het ook overleefd hebben) van het sterrenvolk, heeft hij niet de speciale krachten van hen geërfd. Zijn zoon Jolan en zijn dochter Wolvin zijn daarentegen geen gewone kinderen. Wolvin kan met dieren spreken en Jolan, ook al heeft hij zijn krachten nog niet volledig onder controle, kan dingen laten verdwijnen en later ook doen veranderen. 
Thorgal groeit verder op bij de Vikingen. Hij kent zijn vrouw Aaricia al sinds hun jeugd. Hij houdt zielsveel van haar en wil niets liever dan rustig met haar en zijn kinderen samenleven. Maar zijn noodlot en de goden laten hem niet met rust. Aan de ene kant hebben zij hem lief, omdat hij een rechtvaardig man is met een goed hart, dapper en oprecht, maar aan de andere kant is hij meer dan een gewoon mens en heeft hij in zijn avonturen meer gedaan en is hij op meer plaatsen geweest dan welk mens ooit is toegestaan.
Publicaties.
De eerste verhalen van Thorgal werden voorgepubliceerd in het weekblad Kuifje. Na de opheffing van het blad in 1993 was deze reeks (naast Dommel) een van de weinige uit het blad die bleef voortbestaan.
De eerste 29 verhalen zijn geschreven door Jean van Hamme. Vanaf album 30 is de reeks in handen van scenarist Yves Sente. Vanaf dat verhaal verschoof Thorgal naar de achtergrond en kwam de nadruk meer op Jolan te liggen. Omdat deze verandering bij de lezers niet zo goed werd ontvangen werd de cyclus van drie delen rond Jolan weer gestopt. Sindsdien (vanaf deel 33) vervult Thorgal wederom de hoofdrol. 
In 2010 is de reeks in vier series opgesplitst. De hoofdserie rond Thorgal is blijven bestaan, maar er kwam ook nog een serie omtrent de jonge jaren van Thorgal, een aparte reeks over Wolvin, deze beiden getekend door Roman Surzhenko, en ten slotte een derde reeks rond Kriss van Valnor, getekend door Giulio De Vita. De reeksen rond Wolvin en Kriss van Valnor beschrijven gebeurtenissen die tegelijkertijd met de hoofdreeks afspelen. De verhaallijnen van Kris van Valnor en Wolvin kwamen na een tijd samen, en stopten. De verhalen over de jonge jaren loopt nog steeds door.
Intussen was Rosiński's vrouw overleden, waarna hun zoon het beheer van Thorgal overnam. Daarnaast had Van Hamme zijn rechten van de reeks aan de uitgeverij verkocht. Sente kreeg vervolgens steeds meer meningsverschillen met hen en uiteindelijk werd er voor een andere scenarist gekozen. Yves Sente is in 2015 gestopt met het schrijven van de reeks Thorgal en de spin-off Kriss van Valnor. Zijn opvolger was Xavier Dorison. Deze nam het vervolg van de spin-off Kriss van Valnor op zich en begon ook te werken aan de hoofdreeks. Omwille van een verschil in visie met Rosiński over de evolutie van de reeks droeg Dorison de fakkel al na één album over aan Yann. Deze neemt vanaf 2018 de scenario's van de hoofdreeks voor zijn rekening en blijft ook, samen met Roman Surzhenko, verdergaan met Wolvin en De Jonge Jaren van Thorgal. 
In oktober 2016 werd aangekondigd dat er een televisieserie van Thorgal zou komen, deze zou verfilmd worden door Florian Henckel von Donnersmarck (regisseur bekend van onder andere "Das Leben der Anderen").
In augustus 2018 werd aangekondigd dat tekenaar Rosiński stopte met deze stripreeks. Zijn laatste album verscheen in november 2018. Zijn opvolger is Frédéric Vignaux die al eerder twee albums tekende voor de spin-off "Kriss van Valnor". Rosiński blijft wel de omslagen tekenen. Het eerste album getekend door Vignaux verscheen in november 2019.
Verkoopcijfers.
Van het eerste album, "De ijskoningin", werden in 1980 enkele duizenden exemplaren gedrukt en verkocht. In 1989 bereikte het totale aantal verkochte exemplaren van dit album de 100.000 exemplaren, en in 1994 werd de 200.000 gepasseerd, in 1999 de 300.000, en anno 2009 zijn er al 450.000 exemplaren van het album verkocht. Van alle albums van Thorgal bij elkaar zijn omstreeks 2010 zo'n 11 miljoen exemplaren verkocht, waarvan ongeveer 9,5 miljoen in het Frans en 1,5 miljoen in het Nederlands. In de jaren na 2010 dalen de verkoopcijfers. De drukoplage van een nieuw album bedraagt nu ongeveer 200.000 exemplaren, terwijl dat in het decennium ervoor 350.000 was.
Stripmuur.
Op de hoek van het Anneessensplein en de Kazernestraat in Brussel is er sinds november 2013 een stripmuur van Thorgal.

</doc>
<doc id="21016" url="https://nl.wikipedia.org/wiki?curid=21016" title="Orka">
Orka

De orka of zwaardwalvis ("Orcinus orca") is de grootste vertegenwoordiger van de familie der dolfijnen (Delphinidae). De wetenschappelijke naam van de soort werd in 1758 als "Delphinus orca" gepubliceerd door Carl Linnaeus.
Beschrijving.
Orka's zijn gemakkelijk te herkennen: ze zijn van boven zwart, van onderen wit, en hebben een witte vlek net boven de ogen. Iedere orka heeft zijn eigen unieke patroon, dat net iets afwijkt van andere orka's, waardoor voor een geoefend oog herkenning en identificatie mogelijk wordt. Ze zijn vrij gedrongen van bouw en hebben een bijzonder opvallende rugvin (vandaar de naam "zwaardwalvis"), die tot 2 meter hoog kan zijn. Volwassen mannetjes zijn doorgaans 6,7 tot 8 meter lang (maximaal 9,75 meter) en wegen gemiddeld tussen de 4 en 6,3 ton (maximaal 10,5 ton). De vrouwtjes zijn iets kleiner, gemiddeld 5,7 tot 6,6 meter (maximaal 8,5 meter) lang, en gemiddeld 2,6 tot 3,8 ton zwaar (maximaal 7,4 ton). Bij de geboorte zijn kalveren gemiddeld 2,4 meter lang en wegen 180 kilogram. De grotere mannetjes zijn in de groep herkenbaar aan hun hoge, spitse rugvin.
Klik voor het geluid dat een orka maakt.
Vrouwtjesorka's worden gemiddeld 50 jaar oud, maar kunnen ouder dan 80 worden. Mannetjes hebben een levensverwachting van ongeveer 30 jaar, maar er zijn gevallen van meer dan 50 jaar oude mannetjes bekend. Orka's leven in gevangenschap korter dan in het wild. Vrouwtjes zijn niet hun hele leven vruchtbaar: tussen de 30 en 50 belanden ze in een fase van menopauze. Een grootmoederorka in menopauze leidt de groep en heeft een positieve impact op de overlevingskansen van haar kleinkinderen.
Verspreiding.
Orka's komen voor in bijna alle wereldzeeën, zowel in de tropen als in gematigde en koude wateren. Vanwege deze kosmopolitische distributie is het lastig een exact beeld van verspreiding en aantallen te krijgen. Orka's lijken vaker voor te komen nabij de kust, en lijken een voorkeur te hebben voor het koude water van de hogere breedtegraden, zowel in het Arctisch als in het Antarctisch gebied, met name het gebied dat globaal ligt tussen de 50e en de 70e breedtegraad. Over migratie is weinig bekend. Van veel orka's die ieder jaar rond dezelfde tijd op dezelfde plaats worden gezien, is niet bekend waar ze de rest van het jaar zijn.
Types.
In de wateren rond het Verenigd Koninkrijk worden twee types orka's aangetroffen. Bij een type zijn de tanden meestal gaver en de mannetjes zijn er zo'n 2 meter langer dan bij het andere type. Het minder beschadigde gebit zou betekenen dat dit type een ander dieet en mogelijk niche heeft; het zou alleen leven van zeezoogdieren, terwijl het andere type minder selectief is. Het eten van bepaalde soorten vis zou het tandbederf veroorzaken. Dat de twee types zo goed uit elkaar kunnen gehouden worden, betekent dat ze in aparte populaties leven. Mogelijk leidt dit ooit tot het ontstaan van twee soorten orka's.
Onderzoek van mitochondriaal DNA wees eveneens uit dat er waarschijnlijk sprake is van verschillende soorten orka's die tussen 150.000 en 700.000 jaar geleden uit elkaar groeiden. De verschillende types of soorten kunnen ook onderscheiden worden op basis van dieet, leefgebied, uiterlijke kenmerken en taal. Het onderzoek vond alvast een onderscheid in twee Antarctische soorten en een soort uit het noordoosten van de Grote Oceaan. Die laatste zou zich 700.000 jaar geleden afgescheiden hebben van de andere en leeft op andere zeezoogdieren. De twee andere soorten onderscheiden zich onder meer door hun dieet: de ene soort eet zeezoogdieren, de andere jaagt op vis. In dit onderzoek werden echter niet alle bekende types bekeken. In een latere studie werd nog een vierde type in de studie betrokken. Op basis van het mitochondriaal DNA viel ook dit type te onderscheiden van de drie uit de vorige studie.
Gedrag.
Orka's slapen niet volledig, ze moeten immers naar het oppervlak komen om adem te halen en ze moeten opletten voor bedreigingen. Ze rusten uit door de twee hersenhelften om de beurt te laten slapen.
Orka's leven in groepsverband, in zogenoemde troepen. Een troep kan uit 2 tot 90 orka's bestaan, waarbij het oudste vrouwtje de leiding heeft. Er worden ook wel solitaire orka's aangetroffen; dit zijn mannetjes. In een kleine troep zijn de orka's meestal een familie met één volwassen mannetje, twee of drie vrouwtjes en een aantal jongen. Grote troepen hebben drie of vier volwassen mannetjes, met ieder een paar vrouwtjes en hun jongen. Deze groepen komen soms samen, en kunnen zo een troep van veertig dieren vormen.
Orka's vertoeven soms in gezelschap van tuimelaars. Om met deze dieren te communiceren, kunnen ze hun eigen geluiden afstemmen op die van de andere soort.
Orka's nemen hun overleden kalveren soms al zwemmend mee om te voorkomen dat ze zinken, vaak gebeurt dat voor ongeveer een week. In 2018 werd in de Stille Oceaan een orka waargenomen die haar overleden kalf maar niet wilde loslaten. Tweeënhalve week lang duwde ze haar dode dochter met haar voorhoofd al zwemmend voort.
Voedsel.
Het dieet van de orka is gevarieerd. Het menu omvat vis, zeevogels (zoals pelikanen, aalscholvers, pinguïns en meeuwen), pijlinktvissen en zoogdieren, zoals de Weddellzeehond, de zeeleeuw, de eland en zelfs andere walvisachtigen. Walrussen laat hij meestal met rust. Aanvallen van wilde orka's op mensen zijn zeldzaam.
Orka's jagen in groepen op volle zee en aan de kust. Ze werken daarbij samen, zoals bij het bijeendrijven van prooien of juist het afzonderen van een walvissenkalf van de moeder. Nabij de kust van Argentinië laten orka's zich bewust stranden om zeeleeuwen te verschalken. Ook is waargenomen dat ze grote ijsschotsen laten kantelen om daarop gevluchte zeehonden te grijpen.
Bedreiging.
Als predator aan de top van de voedselketen heeft deze geen enkele andere bedreiging dan de mens. Het schieten van orka's vanwege concurrentie met vissers kwam veel voor. Verstoring door geluidshinder en boten is een blijvend probleem net als vervuiling door olielekken en pcb. Pcb's zijn in de meeste landen inmiddels verboden, maar omdat deze in zee maar langzaam afgebroken worden hopen de giftige stoffen zich op in de top van de voedselketen en veroorzaken bij orka's onvruchtbaarheid. Sommige populaties en daarmee hele types orka's met eigen gewoontes worden daardoor met uitsterven bedreigd.
In gevangenschap.
Orka's zijn dieren die zich relatief gemakkelijk laten trainen. Zij zijn daardoor populair in dolfinaria en attractieparken, voornamelijk in Noord-Amerika.
Orka's zijn wilde dieren en na een aantal incidenten werd de kritiek op het gevangen houden van deze dieren steeds groter. Sindsdien zijn de eisen aan de omstandigheden waaronder orka's in gevangenschap worden gehouden steeds strenger geworden: de dieren worden steeds ouder en ook worden er regelmatig jongen geboren. Meer dan de helft van de orka's die nu in gevangenschap leven, is er ook geboren. In gevangenschap krijgen orka's vaak een scheve rugvin. Een definitieve verklaring hiervoor heeft men niet. Mogelijk heeft de zwaartekracht meer vat op de rugvin, doordat deze orka's meer tijd aan de oppervlakte doorbrengen dan die in het wild. Mannetjes hebben vaak een grotere rugvin en lijden vaker aan deze afwijking dan wijfjes.
Films.
In enkele speelfilms en documentaires speelt een orka een belangrijke rol.
In 1977 kwam de film "Orca: The Killer Whale" van Dino De Laurentiis uit. De film, die door velen gezien wordt als cult-horror, vertelt het verhaal van visserman Nolan (Richard Harris) die een orka wil vangen en verkopen. Tijdens zijn eerste poging gaat het mis en doodt hij een zwangere orka. De mannetjesorka die het hele tafereel aanschouwt, blijft Nolan volgen totdat hij wraak heeft genomen.
In 1993 verscheen de eerste van drie "Free Willy"-films, waarmee de problematiek van orka's in gevangenschap wereldwijd grote aandacht kreeg. In "Free Willy I" speelde de tamme zwaardwalvis Keiko de rol van Willy, in de andere films werden robots gebruikt.
In 2013 werd, drie jaar na de dood van trainer Dawn Brancheau, de documentaire "Blackfish" uitgebracht, over incidenten met orka's in gevangenschap. In deze documentaire wordt met name aandacht besteed aan de orka Tilikum, de grootste orka in gevangenschap, die betrokken is geweest bij drie dodelijke incidenten, waaronder dat met Brancheau. In de film wordt kritiek geleverd op het houden van orka's in gevangenschap en wordt vooral SeaWorld Orlando onder vuur genomen.
Symboliek.
De zwaardwalvis had een symbolische betekenis in de Nazca-cultuur, waar het dier voor moed stond. Nazca-krijgers werden vaak afgebeeld als zwaardwalvis met aan het lichaam bevestigde hoofden. De zwaardwalvis werd eerst simpel afgebeeld, maar later steeds gecompliceerder.

</doc>
<doc id="21018" url="https://nl.wikipedia.org/wiki?curid=21018" title="Sotalia's">
Sotalia's

De sotalia's ("Sotalia") zijn een geslacht uit de familie der dolfijnen. 
Kenmerken.
De sotalia's zijn vrij kleine, gedrongen dolfijnensoorten, die maximaal 190 centimeter lang worden. Qua uiterlijk lijken de soorten veel op een kleine tuimelaar. De snuit is vrij lang, de borstvinnen groot en lepelvormig en de rugvin klein en driehoekig. 
Leefwijze.
Het zijn sociale dieren, die voornamelijk in kleine familiegroepjes leven. De prooi bestaat uit vissen als meervallen en ongewervelden als inktvissen. Om zijn prooi te grijpen zijn de kaken voorzien van scherpe, dolkachtige tanden. De sotalia's kauwen op hun prooidieren.
Verspreiding.
Het zijn kleine, lichtgekleurde dolfijnen met een opvallende spitse snuit (overigens een kenmerk van alle in zoet water levende walvisachtigen), die in de grotere rivieren en de kusten van het noordoostelijk deel van Latijns-Amerika voorkomen. 
Bescherming.
Sotalia's worden vrij zelden gehouden in dolfinaria.
Soorten.
Er zijn twee soorten: de mariene ("Sotalia guianensis") en de enkel in rivieren voorkomende tucuxi of amazonedolfijn ("Sotalia fluviatilis"). De amazonedolfijn is de enige walvisachtige, niet behorende tot de rivierdolfijnen, die uitsluitend in zoet water leeft.
Taxonomie.
Veel wetenschappers erkennen slechts één soort, "Sotalia fluviatilis". Zij zien de twee soorten als verschillende ecotypes van dezelfde soort. Genetische analyse heeft echter aangetoond dat de populaties in de Amazone voldoende van de populaties in de kustwateren verschillen om tot aparte soorten te behoren.

</doc>
<doc id="21019" url="https://nl.wikipedia.org/wiki?curid=21019" title="Cadillac">
Cadillac



</doc>
<doc id="21020" url="https://nl.wikipedia.org/wiki?curid=21020" title="Tuimelaar">
Tuimelaar

De tuimelaar ("Tursiops truncatus") is een dolfijnensoort.
Kenmerken.
Deze robuuste, maar gestroomlijnde, grijze dolfijn heeft een duidelijke snuit. De lichtkleurige onderkaak is net iets langer dan de bovenkaak. De tuimelaar heeft een sigaarvormig lichaam met een slank staartstuk, spitse vinnen, grijze bovendelen en een witte buik. Wereldwijd is het een veelvoorkomende dolfijnensoort. Tuimelaars die langs de Nederlandse en Belgische kust gevonden werden, varieerden in lengte van 110 cm tot 380 cm. Hun gemiddelde lengte bedroeg 270 cm. De kleinste exemplaren, zogenaamde "neonaten" (pasgeboren individuen van minder dan 140 cm), spoelden tussen mei en september aan. De tuimelaars uit de Noordzee zijn in het algemeen nogal zwaargebouwde dieren en veel robuuster dan soortgenoten uit de tropen.
Leefwijze.
De tuimelaar is een sociale dolfijn die meestal in groepen wordt gezien. De normale groepsgrootte schommelt tussen de 5 en 20 exemplaren, maar tijdens de trek of bij drijfjachten worden soms aanmerkelijk grotere samenscholingen gezien. Voor onderlinge communicatie heeft de tuimelaar weliswaar een heel scala aan geluiden ontwikkeld, maar of men van een taal mag spreken is nog onduidelijk. Met behulp van sonar, hun onderwaterradar, kan de tuimelaar zich ook in troebel water uitstekend oriënteren en zijn prooi, voornamelijk vis, opsporen.
De tuimelaar heeft een unihemisferische slaap. Dit is slaap waarbij de ene helft van de hersenen rust terwijl de andere helft actief blijft. Zo zorgt de actieve kant dat hij niet verdrinkt in zijn slaap, aangezien hij aan de oppervlakte moet komen om adem te halen. Hun ogen zijn asymmetrisch geopend met de wakende hersenhelft. Het open oog heeft de controle over het gedrag van het dier. Er werd waargenomen dat wanneer dolfijnen in groep zwemmen, het geopende oog gericht is naar het centrum van de groep terwijl het gesloten oog wegkijkt. Hierdoor kunnen ze visueel contact houden met de groep. Wanneer er een dreigement in de omgeving bevindt en wordt opgemerkt door de groep zullen de dolfijnen volledig ontwaken en direct kunnen reageren op het gevaar.
Dolfijnen worden onder water geboren. De staart komt het eerst, waardoor het kalf niet tijdens de geboorte verdrinkt.
Intelligentie.
De tuimelaar scoort ongetwijfeld hoog in discussies over intelligente dieren, bijvoorbeeld op basis van zijn prestaties in het dolfinarium, de inzet bij verschillende marines en de resultaten van wetenschappelijk onderzoek. Zo is bekend dat tuimelaars een eigen fluittoon hebben die vergelijkbaar is met menselijke namen: zij zelf en anderen gebruiken die 'naam' in communicatie. Tuimelaars kunnen deze tonen jarenlang onthouden, wat wijst op een sterk ontwikkeld geheugen. De televisiedolfijn Flipper was ook een tuimelaar.
Voorkomen.
In Nederland was de tuimelaar tot in de eerste helft van de 20e eeuw een inheemse soort. In het voorjaar joegen troepen tuimelaars in de westelijke Waddenzee op Zuiderzeeharing. Na het afsluiten van de Zuiderzee rond 1960 verdween de tuimelaar echter uit de Nederlandse wateren. Hij staat momenteel op de Nederlandse Rode Lijst voor zoogdieren vermeld als ernstig bedreigd.
Omdat tuimelaars zeldzaam zijn in de kustwateren van de Lage Landen, is het zaak om dolfijnen niet overhaast op naam te brengen. De naam 'tuimelaar' ligt bij velen nog voor op de tong, terwijl de witsnuitdolfijn in onze omgeving de laatste jaren veel talrijker is. Het voorkomen van de tuimelaar in Nederland en België is sporadisch en onvoorspelbaar, maar vooral tamelijk zeldzaam. Solitaire dolfijnen kunnen zo goed als overal opduiken, maar het meest recente geval was de tuimelaar die in augustus 2007 langdurig bij de Brouwersdam verbleef. In 2004 trokken enkele groepen tuimelaars volkomen onverwacht het Marsdiep bij Texel in, om vervolgens ook weer uit deze omgeving te verdwijnen.
In de Noordzee komen tegenwoordig op twee plaatsen tuimelaars voor: langs de Schotse oostkust tussen Inverness en St. Andrews en in Het Kanaal. In Schotland huist bij St. Andrews een standvastige, goed onderzochte, maar vooral tamelijk kleine populatie. Bij North Kessock (Inverness) kunnen in de riviermonding dagelijks tuimelaars waargenomen worden, maar ook langs de boulevard van Aberdeen en in de drukke havenmonding zijn meldingen van tuimelaars gewoon. Ten zuiden van Aberdeen is een waarneming vanuit de trein zelfs verre van denkbeeldig. De populatie telt ongeveer 110-175 individuen, maar de laatste jaren lijkt de populatie zowel kleiner te worden, als een steeds groter kustgebied te betrekken. Tot aan Newcastle in Noordoost-Engeland worden nu geregeld tuimelaars gezien.
In Het Kanaal zijn de Normandische en Bretonse kustwateren een goede plek om naar tuimelaars uit te kijken. In het zuidoosten van Engeland worden de meeste tuimelaars in mei en van augustus tot september gezien.

</doc>
<doc id="21021" url="https://nl.wikipedia.org/wiki?curid=21021" title="Aleksandr Aljechin">
Aleksandr Aljechin

Aleksandr Aleksandrovitsj Aljechin (Russisch: ) (Moskou, 1 november 1892 – Estoril (Portugal), 24 maart 1946) was een Russisch-Franse schaakgrootmeester.
Levensloop.
Aljechin leerde al jong schaken en op het beroemde toernooi in Sint-Petersburg in 1914 eindigde hij op de derde plaats achter Lasker en Capablanca.
Hij werd beroepsofficier in het Russische leger, maar met de Russische Revolutie in 1917 raakte hij ook zijn betrekking kwijt. Hij werd gevangengenomen en daarna zwierf hij een aantal jaren doelloos door het land. In 1920 won hij zowel het schaakkampioenschap van Moskou als dat van Rusland. In het voorjaar van 1921 verliet hij Rusland, vertrok naar West-Europa en kwam in Berlijn terecht. Hij deed mee met het wereldkampioenschap schaken en tot ieders verbazing versloeg hij in 1927 de wereldkampioen Capablanca en nam daarna diens plaats in. In datzelfde jaar werd hij ook genaturaliseerd tot Fransman. In 1930 won hij het grote toernooi te San Remo.
In 1935 schaakte hij tegen Max Euwe en deze laatste won de match met 15½–14½, waarna Euwe wereldkampioen werd. Het directe gevolg hiervan was een enorme opleving van het schaakspel in Nederland: jong en oud wilde schaken leren.
Aljechin verkeerde hierna in een dip, hij had een drankprobleem, maar in 1937 daagde hij Euwe toch uit en hij won nu met 15½–9½. Hij werd dus weer wereldkampioen en bleef dat tot zijn dood toe. In 1948 werd hij door Michail Botvinnik opgevolgd. In het AVRO-toernooi in 1938 werd Aljechin vierde.
Tijdens de Tweede Wereldoorlog speelde hij diverse toernooien in Duitsland en in door Duitsland bezet gebied. In 1941 verschenen antisemitische artikelen, getiteld "Arisch en Joods Schaak" onder zijn naam in de Franse "Pariser Zeitung" en in de Nederlandse "Deutsche Zeitung". Diepgaand onderzoek heeft geen definitief bewijs opgeleverd van de authenticiteit van deze artikelen. Bij de deportatie van Salo Landau ging ook het gerucht dat Aljechin geweigerd had te helpen, maar ook dat lijkt niet bewezen. Hetzelfde gerucht ging omtrent geweigerde hulp aan Dawid Przepiórka, die net als Landau in een concentratiekamp omkwam. Na de oorlog bleek hij wel persona non grata te zijn geworden bij de organisatoren van toernooien.
Tegen het eind van de Tweede Wereldoorlog, toen het verlies van de nazi's onontkoombaar bleek, ging Aljechin naar het fascistische Spanje, waar hij welkom was. Hij speelde daar een aantal kleine toernooien en werd in 1946 in een hotelkamer in Estoril in Portugal dood in een stoel naast een tafel met schaakbord gevonden. De doodsoorzaak is nooit opgehelderd: ideeën hierover zijn dat hij in een stuk vlees gestikt is, een hersenbloeding kreeg, vermoord is, of zelfmoord pleegde. Hij is bijgezet in het beroemde Cimetière du Montparnasse in Parijs. Zijn begrafenis werd door de FIDE betaald.
Aljechinopening.
Naar hem is vernoemd de Aljechinverdediging, 1.e4 wordt met Pf6 beantwoord, deze zet speelde hij na een grondig onderzoek voor het eerst in Zürich in 1921.
Openingen.
Met wit speelde hij veelal 1.d4 en met zwart de schaakopening Spaans.

</doc>
<doc id="21022" url="https://nl.wikipedia.org/wiki?curid=21022" title="Vogeltrek">
Vogeltrek

Vogeltrek is de jaarlijkse seizoensgebonden migratie die veel vogels ondernemen. Hierbij broeden ze op de ene plek en overwinteren op een andere plek. Dit heeft als voordeel dat ze kunnen profiteren van gunstige weers- en voedselomstandigheden in hun overwintergebied, als het broedgebied 's winters te korte daglengte heeft of te koud is. Vogels die jaarlijks trekken, worden trekvogels genoemd, vogels die het hele jaar op een locatie doorbrengen zijn standvogels. 
Weersomstandigheden en daglicht.
De meeste vogels groeien op en broeden op het noordelijk halfrond tussen de 40e en 80e breedtegraad en trekken in zuidelijk richting. Een veel kleiner aantal broedt ten zuiden van de evenaar en trekt in de zuidelijke winter noordwaarts. De reden voor het verschil is dat de grote landoppervlakten van het noordelijk halfrond de meeste ruimte en betere mogelijkheden bieden om aan voedsel te komen. Ook is de noordelijke zomerdag langer dan de 12-urige dag aan de equator, een beslissende factor voor vogels waarvan de nestjongen meestal een veelvoud van hun eigen lichaamsgewicht verorberen. Wanneer de jonge vogels aan het eind van de broedtijd kunnen vliegen doen de langer wordende nachten van het koude jaargetijde de trekzin ontwaken. Het zijn echter de plaatselijke weersomstandigheden en de lichamelijke toestand van de vogels die het wegtrekken opwekken.
Energiereserves.
Vóór de trek verzamelen de vogels energiereserves in de vorm van vetafzettingen onder de huid. Er zijn soorten, die daardoor minstens dertig uren in de lucht kunnen blijven. Men kent kleine vogels die in staat zijn duizenden kilometers over de Atlantische Oceaan tot de dichtstbijzijnde kust door te vliegen. Volgens ornithologen (vogelkundigen) vliegen veel van de Groenlandse tapuiten, die iets groter zijn dan mussen, zonder onderbreking van Groenland tot de kust van Spanje. Ze volbrengen zo een oceaanvlucht van meer dan 3000 km. Na een dergelijke vlucht kan de vogel een derde van zijn lichaamsgewicht als energie verbruikt hebben.
Zwaluwtrek.
Een sprekend voorbeeld van ingewikkelde vogeltrek bieden boerenzwaluwen. Deze broeden in Europa, Azië, Noord-Afrika en Noord-Amerika en overwinteren op het zuidelijk halfrond. De zwaluwen trekken in het algemeen overdag en vangen hun voedsel tijdens de trekvlucht. Een dichte stroom zwaluwen steekt in de herfst de Straat van Gibraltar over (een massale trekweg voor deze vogels) en vliegt dan zuidwaarts tot in de tropen en zelfs verder tot Zuidelijk Afrika. Ook wordt er gevlogen over de Middellandse Zee, zelfs over de Sahara en op veel plaatsen in een breed front.
In het voorjaar van 2020, in de nacht van 5 op 6 april, werd de jaarlijkse vogeltrek van zwaluwen en gierzwaluwen naar de noordelijke landen rampzalig. Dit was het gevolg van extreem slechte weersomstandigheden nabij Griekenland. Duizenden dode en gewonde vogels werden waargenomen.
Globetrotter.
Geen trekvogel trekt over zo'n grote afstand als de Noordse stern. Na een korte broedtijd op hoge noordelijke breedte, waar de lange zomerdag veel tijd geeft kleine vissen te verorberen, trekt de vogel naar het zuiden. Noordse sternen die in Noordelijk Amerika en Groenland broeden trekken in kleine groepjes over de Atlantische Oceaan naar Europa, verder langs de kusten naar West- en Zuid-Afrika tot aan de rand van het pakijs in de Zuidpool. Geen enkele vogel geniet zoveel daglicht als de Noordse stern, maar de noordelijkste vertegenwoordigers van de soort moeten daarvoor ook jaarlijks een reis maken van tweemaal 17.000 kilometer.
Het duurrecord voor trekvogels staat op naam van de Rosse grutto. Onderzoek heeft aangetoond dat deze vogel in één keer vanuit zijn broedplaats in Alaska naar zijn winterverblijfplaats in Nieuw-Zeeland vliegt. Opvallend hierbij is dat deze grutto niet kiest voor een veilige route langs de kust van China, maar rechtstreeks over de Grote Oceaan vliegt. Deze tocht van meer dan 10.000 kilometer duurt zo'n acht dagen.
Navigatie.
Trekvogels navigeren met verbluffende zekerheid. Vooral het ringen van vogels heeft veel over de trekwegen verteld. De in het uiterste westen van Alaska en in Oost-Siberië broedende en uit de Pacific afkomstige bruinachtige goudplevier kruist de Pacific en presteert het zulke kleine oriëntatiepunten als Hawaï of de Tonga-eilanden te vinden. Een zwartsnavelduikeend van een van de eilanden voor de kust van Wales werd geringd en daarna naar Boston U.S.A. gevlogen. Twaalf en een halve dag na zijn vrijlating werd hij weer in zijn oude nest aangetroffen, hij had dus over bijna 5000 km zee zijn nest teruggevonden.
Van een aantal vogelsoorten is bekend dat zij navigeren met behulp van het aardmagnetisch veld. Wellicht dienen de zon en misschien zelfs de sterren hen tot richtingwijzers. Proefvogels van soorten die 's nachts trekken, die men in een planetarium met nagemaakte sterrenhemel had gebracht, bleken zich direct op de onder deze omstandigheden juiste richting in te stellen.
Van zuid naar noord.
De grote pijlstormvogel behoort tot de weinige soorten die van het zuidelijk naar het noordelijk halfrond trekken. Hij broedt op de afgelegen eilandengroep van Tristan da Cunha, in het zuiden van de Atlantische Oceaan en trekt langs de oostkust van Amerika naar het noorden tot aan de Davidstraat bij Groenland. Aan het eind van de noordelijke zomer vindt de trek zuidwaarts langs de westkust van Europa plaats, waarbij de soort voornamelijk wordt waargenomen in Ierland en Groot-Brittannië. De nauw verwante grauwe pijlstormvogel trekt van zijn broedgebied op de Falklandeilanden en andere kleine eilanden in de Zuidelijke Oceaan eveneens noordwaarts. Een van de in Nieuw-Zeeland geringde vogels van deze soort heeft men in de Zee van Ochotsk, ten noorden van Japan, teruggevonden.
De ooievaar.
Al vanaf Bijbelse tijden hebben de mensen het verschijnsel van de vogeltrek gekend. Het boek Jeremia vermeldt de trek van de witte ooievaar, die in de herfst de Europese broedgebieden verlaat en in indrukwekkende zwermen over Israël en de Nijldelta vliegt. Wij weten tegenwoordig dat dit de weg is van de "oostelijke" ooievaar, die westelijk tot in Duitsland en het noorden van Nederland komt. De "westelijke" ooievaars daarentegen steken de Middellandse Zee in het westen over en begeven zich naar het gebied van de Niger.
Merkwaardige trekroutes.
Het Oost-Siberische ras van de fitis - een nietig zangvogeltje van ongeveer 9 gram - onderneemt de ongehoord verre reis naar Oost-Afrika. De Noorse fitis brengt de zomer door in het hoge noorden van Europa en Azië, westwaarts tot aan Noorwegen, maar overwintert in Zuidoost-Azië en Indonesië en kruist dus trekroute van de Oost-Siberische fitis. Een klapekstersoort nestelt in Centraal-Azië en overwintert in Equatoriaal Afrika, slechts 2000 km zuidelijker maar 4000 km westwaarts.
Omgekeerde trek.
Omgekeerde trek is het fenomeen waarbij vogels 180 graden de verkeerde kant op vliegen vanuit hun broedgebied. Dit komt vooral voor bij zangvogels. Omgekeerde trek wordt vaak als verklaring gegeven voor het voorkomen van dwaalgasten uit Centraal-Azië in Europa, die normaal gesproken in Zuidoost-Azië overwinteren.
Zwermen.
Onder invloed van het trekinstinct kunnen vogels, die meestal zelfstandig leven, zich tot geweldig grote zwermen verenigen. Zelfs de meest gastvrije landstreken kunnen slechts weinig vogelzwermen van voedsel voorzien. Toch verzamelen zich aan het begin van de winter bepaalde soorten tot zwermen, die de hemel verduisteren. De reisgenoten leven tot de broedtijd eenzaam in de weiden van Noord-Amerika. Tijdens de herfsttrek duiken ze echter in enorme zwermen in de rijstvelden van Carolina en vernietigen de oogst.
Groot en klein.
De trekzucht heeft met de grootte van de vogelsoorten niets uitstaande. Nietige kolibries, half zo groot als een mannenduim (sommige slechts 2 gram wegend), steken achthonderd kilometer ver de Golf van Mexico over. De trekalbatros bereikt een vleugelspanwijdte van 3,5 meter, broedt b.v. op Tristan da Cunha en zeilt de rest van het jaar ver van het land boven de zuidelijke zeeën. Men neemt aan dat de vogel tussen de broedtijden een afstand van verscheidene keren de aardomtrek aflegt.
Vlieghoogte.
Ofschoon de vogeltrek al vele eeuwen lang interesse opwekt en er steeds weer iets nieuws ontdekt wordt, blijven er toch nog vele raadsels op te lossen. Een ervan is recentelijk met radar onderzocht: de vlieghoogte van de vogels op hun trek. De meeste groepen vliegen lager dan 1500 meter, toch zijn er meldingen van kleine vogels die 3000, 5000 en zelfs 6300 meter hoog vlogen.
Trektellen.
Al tientallen jaren wordt in Nederland, en ook elders in Europa vanaf vaste telposten de voorbijtrekkende vogels systematisch geteld. Dat wordt "trektellen" genoemd.
Deze manier van waarnemen van vogels kan allerlei gegevens over de vogeltrek heel snel zichtbaar maken. Invasies en reacties op weersveranderingen (zoals invallende vorst) worden direct opgemerkt.
Gegevens, verzameld tijdens het trektellen kunnen op een speciale website worden ingevoerd. Die website heet www.trektellen.nl. Daarop worden waarnemingen uit de gehele wereld verzameld. De gegevens op de website worden vervolgens gebruikt voor onderzoek naar trekpatronen van vogels op Europese of wereldschaal.
Aan de website "trektellen.nl" werkt ook SOVON mee, en de Nederlandse Zeevogelgroep (NZG). Er is voor het trektellen een handleiding ontwikkeld, waarin het protocol dat bij de tellingen moet worden gehanteerd, is vastgelegd. Die handleiding, door Rob Lensink en anderen, dateert van 1985 en is in 2008 bewerkt door Bas van Dijk.

</doc>
<doc id="21023" url="https://nl.wikipedia.org/wiki?curid=21023" title="Cadillac (automerk)">
Cadillac (automerk)

Cadillac is een Amerikaans merk van luxeauto's. Sinds 1909 behoort het merk tot het General Motors-concern. Cadillacs worden wereldwijd verkocht. De belangrijkste afzetgebieden zijn de Verenigde Staten, Canada en China.
Cadillac is het oudste Amerikaanse automerk na Buick, en ook wereldwijd is het een van de oudste. Cadillac dankt zijn naam aan de stichter van de Amerikaanse stad Detroit, Antoine de Lamothe, sieur de Cadillac.
Tegen de tijd dat General Motors het bedrijf in 1909 kocht, had Cadillac zich al gevestigd als een van Amerika's vooraanstaande luxe-autoconstructeurs. De volledige uitwisselbaarheid van zijn precisie-onderdelen had het mogelijk gemaakt om de basis te leggen voor de moderne massaproductie van auto's. Het was een voorloper op het gebied van technologische vooruitgang en introduceerde volledige elektrische systemen, de handmatige "clashless" versnellingsbak en het stalen dak. Het merk ontwikkelde drie motoren waarbij de V8 de standaard werd voor de Amerikaanse auto-industrie.
Geschiedenis.
Voorgeschiedenis.
In 1899 was de "Detroit Automobile Company" opgericht, die in 1900 alweer failliet ging na slechts enkele auto's te hebben geproduceerd. Een jaar later werd het bedrijf opnieuw opgestart met, hoofdingenieur Henry Ford aan het roer. Hij hernoemde het bedrijf tot "Henry Ford Company". Na drie maanden ging het bedrijf opnieuw failliet. Ford en een aantal partners vertrokken. De investeerders zochten in augustus 1902 Henry Leland op om de waarde van de fabriek en de machines te schatten, alvorens die verkocht werden.
Leland had samen met drie partners in 1890 "Leland, Faulconer &amp; Norton" opgericht. Dat bedrijf ontwierp en bouwde speciale machines en produceerde later ook benzinemotoren voor Ransom Olds, de stichter van Oldsmobile. Leland en zijn werknemers verbeterden de motor en verhoogden het vermogen van de oorspronkelijke 3,7 pk tot 10,25 pk. De verkopen van Oldsmobile liepen echter vlot en de nieuwe motor was niet nodig.
Leland toonde zijn motor aan de investeerders en stelde voor het bedrijf voort te zetten. De investeerders waren onder de indruk en gingen akkoord. Ze hoopten de eerste succesvolle autobouwer van Detroit te worden en kozen de naam van de stichter van die stad, Antoine Laumet de La Mothe sieur de Cadillac, als nieuwe naam. Niet veel later werd het wapenschild van de familie Cadillac, omgeven door een lauwerkrans, geregistreerd als het embleem. Daarmee was de "Cadillac Automobile Company" geboren.
Het begin.
De eerste Cadillac werd geproduceerd in oktober 1902. In januari 1903 werd deze "10 HP" voorgesteld op het autosalon van New York. Het publiek was enthousiast en binnen een week liepen 2286 bestellingen binnen. Het eerste jaar werden bijna 2500 auto's gebouwd, voor die tijd een enorm aantal. Vooral de precisie waarmee de voertuigen gebouwd werden, en dus de betrouwbaarheid, was een belangrijk verkoopargument.
Cadillac werd de eerste Amerikaanse autobouwer die de "Dewar Trophy" won. Die prijs was in 1904 in het leven geroepen door Sir Thomas Dewar, lid van het Britse parlement, om de technische vooruitgang van de automobiel te stimuleren. Cadillac won omdat de onderdelen van haar auto's zo precies gemaakt werden dat ze uitwisselbaar waren. Cadillac zou het enige bedrijf worden dat de prijs nogmaals won; de tweede keer was in 1912 vanwege het "Delco"-systeem dat een geïntegreerde elektrische starter, verlichting en ontsteking inhield.
General Motors.
In 1908 bood William Durant, de stichter van General Motors, 3 miljoen dollar voor Cadillac. Leland vroeg 3,5 miljoen dollar en Durant weigerde. Cadillac werd steeds succesvoller en Durant probeerde het opnieuw. Lelands prijs was intussen gestegen tot 4,125 miljoen dollar en hij verkocht het bedrijf uiteindelijk voor 4,5 miljoen. Durant betaalde hem met het geld dat hij met het succesvolle Buick had verdiend. Leland bleef nog tot 1917 aan het roer maar vertrok toen na een meningsverschil. Even later vormde hij de Lincoln Motor Company, die uiteindelijk overgenomen werd door Ford en één van Cadillacs belangrijkste concurrenten werd.
Durant wilde met zijn uitbreidingsstrategie een concern uitbouwen dat een automerk had in elke autoklasse. Hij wilde klanten een eerste goedkope auto aanbieden en naarmate ze zich opwerkten konden ze in een steeds hogere klasse kopen om zich uiteindelijk een Cadillac aan te schaffen.
Cadillac werd gepositioneerd als de luxedivisie van GM. Het belangrijkste product waren grote luxeauto's. Daarnaast werden ook limousines gebouwd en door derden werden Cadillacs ook omgebouwd tot ambulance of rouwauto. De auto's waren bestemd voor de hogere klasse, maar stonden onder luxewagens van merken als Pierce-Arrow of Duesenberg.
In 1911 was Cadillac de eerste die een elektrisch systeem met geïntegreerde starter, ontsteking en lichten in zijn auto's inbouwde. De elektrische starter en ontsteking waren uitgevonden door Charles Kettering van Dayton Engineering Laboratories, het latere Delco. Met de elektrische starter hoefde men niet langer buiten de auto te zijn om hem handmatig te starten. Cadillac was ook de eerste autobouwer die -vanaf 1915- op grote schaal V8-motoren produceerde en -vanaf 1926- veiligheidsglas gebruikte. In 1928 introduceerde het merk de eerste volledig gesynchroniseerde versnellingsbak.
In 1926 zette Cadillac het eerste servicenet op voor klanten in de VS. In 1927 lanceerde ontwerper Harley Earl "LaSalle". Dit zustermerk van Cadillac bleef in productie tot 1940. In 1930 ontwikkelde het merk een V16-motor. Een jaar later werd daar ook een V12 van afgeleid. In aantallen waren de verkopen van die varianten niet hoog, maar ze bepaalden wel mee de goede naam van Cadillac.
Het bijna-einde.
In 1932, tijdens de Grote Depressie, leed Cadillac onder historisch lage verkopen. Daarbij werd het merk ook nog eens beschuldigd van discriminatie ten opzichte van zwarte klanten. Alfred Sloan, directeur van General Motors, stelde een comité in werking dat het eventueel stopzetten van Cadillac moest onderzoeken. Cadillacs directeur, Nicholas Dreystadt, kreeg achttien maanden om de situatie recht te zetten. Tegen 1934 was het merk opnieuw rendabel en bleef dat verder ook, als enige Amerikaanse constructeur, gedurende de Grote Depressie. Tegen 1940 waren de verkopen ten opzichte van 1934 vertienvoudigd en dus bleef Cadillac voortbestaan.
In 1938 bestelde het Witte Huis twee cabriolets bij Cadillac. Ze kregen de naam "Queen Mary", naar de grote oceaanstomers van die tijd. Fleetwood ontwierp de auto's voor vervoer van zes tot acht passagiers. Ze werden aangedreven door een 16-cilinder motor. Bovendien waren de auto's uitgerust met treeplanken, waarop zes agenten zich aan speciale handvatten konden vasthouden. De auto's werden gebruikt door de presidenten Roosevelt, Truman en Eisenhower.
Tweede Wereldoorlog.
Op 14 februari 1942 staakte Cadillac de gewone autoproductie om deel te nemen aan de oorlogsproductie voor de Tweede Wereldoorlog. Zeven weken later rolden de eerste tanks van de lopende band.
De fabrieken produceerden lichte M24 Chaffee tanks die aangedreven werden door twee Cadillac-V8-motoren. Het merk kreeg een "Army-Navy E award" voor de kwaliteit ervan.
Verder ontwierp en produceerde Cadillac vliegtuigmotoren voor de P-51 Mustang, de P-63 Kingcobra en de P-39 Airacobra. De P-38 Lightning zou in de jaren na de oorlog een grote invloed hebben op de stijl van Cadillac.
Na de oorlog.
De oorlog kwam ten einde en op 24 augustus 1945 liep de laatste M-24-tank van de band. Na de oorlog was er een enorme vraag naar auto's en een beperkt aanbod. Cadillac schakelde haastig terug over op gewone auto's waarvan het eerste naoorlogse exemplaar op 7 oktober 1945 gebouwd werd. In 1947 had Cadillac 100.000 bestellingen openstaan, terwijl in 1946 aan slechts 29.214 klanten geleverd was. Rond 1950 pionierde Cadillac met de stijlelementen die de jaren vijftig kenmerkten. In 1948 introduceerde het merk zijn eerste model met staartvinnen, die geïnspireerd waren op de dubbele staart van de P-38 Lightning. Uiteindelijk werd de auto met de meest uitgesproken staartvinnen ooit ook een Cadillac. Een ander stijlattribuut van Cadillac waren de "dagmarbumpers". Die begonnen eenvoudigweg als bumperbeschermers in de vorm van een granaathouder en werden later een belangrijk onderdeel van Cadillacs stijl. De naam Dagmar is vernoemd naar de eerste vrouwelijke TV ster van NBC, haar werkelijke naam was Virginia Ruth Egnor.
In 1960 werd Harley Earl opgevolgd door William (Bill) Mitchell als hoofdontwerper. Die had een klassiekere smaak en toomde de uitbundigheid in. In 1964 verdwenen de staartvinnen weer. Ook de "dagmarbumpers" en het overdadig gebruik van chroom verdwenen. De verticale achterlichtblokken, die als gevolg van de staartvinnen waren ontstaan, bleven nog wel behouden.
Neergang.
De visuele overdaad maakte plaats voor een ander soort overdaad: grote motoren. Zo introduceerde Cadillac in 1968 een 7,7 l V8 die in 1970 vergroot werd tot 8,2 liter. Volgend op de oliecrisis van 1973 werden kleine, zuinige auto's populair en werd de motorcapaciteit verkleind. Niet alleen de motoren maar ook de modellen werden verkleind. Tussen 1979 en 1981 werd ook een 5,7 l V8 dieselmotor aangeboden. Die onbetrouwbare motor werd een ramp voor General Motors.
Cadillac probeerde zijn doelgroep uit te breiden naar minder kapitaalkrachtige kopers en lanceerde in 1981 de compacte Cadillac Cimarron op basis van GM's "J-platform". De auto verschilde nauwelijks van de Chevrolet Cavalier en werd geen succes. In 1988 werd het model uit productie genomen. Ook al in 1981 werd de "L62 V8-6-4" gelanceerd. Deze 6,0 l motor kon naargelang de omstandigheden een V4, een V6 of een V8 zijn door cilinders uit te schakelen. Hij bleek echter onbetrouwbaar en werd een jaar later vervangen door een 4,1 l V8. Ook dat bleek een onbetrouwbare motor te zijn die het merk veel klanten kostte.
Midden jaren tachtig werden geïmporteerde merken uit Japan en Europa steeds populairder in Noord-Amerika. Honda lanceerde zijn luxedivisie Acura en werd al snel gevolgd door Toyota met de Lexus en Nissans Infiniti. Cadillac wilde daarop zijn blazoen opnieuw oppoetsen. In 1987 werd het geprobeerd met de Cadillac Allanté: een auto ontworpen door Pininfarina, waarvan het koetswerk in Italië werd gemaakt. Ze werden van daaruit per vliegtuig overgebracht naar de VS en daar voorzien van motor en transmissie. Het model kreeg later een imago vergelijkbaar met Mercedes-Benz, maar was gedurende de productieperiode geen succes. De Allanté is wel een uitgangspunt geweest voor latere modellen zoals de Cadillac Seville, die mede naar Europa geëxporteerd werd.
Eind jaren tachtig was de Brougham de enige "grote" auto in Cadillacs assortiment. Toen General Motors in 1996 het grote "D-platform" liet vallen werd het model geschrapt en had Cadillac, op de Catera na, enkel voorwielaangedreven modellen. In 1999 werd met de Escalade Cadillacs eerste SUV geïntroduceerd. De Escalade was gebaseerd op de Chevrolet Tahoe en kreeg standaard vierwielaandrijving.
Nieuw tijdperk.
In 1999 werd de Cadillac Evoq geïntroduceerd op de autosalon van Detroit. Deze roadster-conceptauto was een voorproefje van Cadillacs nieuwe stijl die "Art and Science" werd genoemd. De auto had scherpe lijnen en hoeken en vormde de basis voor de Cadillac XLR. Uiteindelijk zijn alle modellen van Cadillac overgegaan naar deze nieuwe stijl.
In 2005 kondigde General Motors de eerste Cadillac aan die exclusief voor de Europese markt bestemd was. Deze Cadillac BLS werd sinds 2006 gebouwd door de toenmalige Zweedse afdeling Saab. De BLS was een onderdeel van Cadillacs plan om opnieuw tot 's werelds top-luxemerken te gaan behoren. Daartoe wilde het merk de verkopen buiten Noord-Amerika tot 2010 jaarlijks verdubbelen. De doelstelling was om vanaf dat jaar jaarlijks 20.000 auto's te verkopen in Europa, de eerste vijf maanden van 2007 waren er echter nog maar 1314 auto's verkocht. In 2003 verkocht het merk 216.090 auto's in de VS, 6890 in Canada en slechts 3252 elders. In 2004 kwam General Motors met een snellere versie van de alom geprezen Cadillac CTS. De eerste generatie van de Cadillac CTS-V. De Cadillac CTS-V had in 2004-2005 een 5.7 L LS6 V8 motor en in 2006-2007 een 6.0 L LS2 V8-motor. In 2009 werd de tweede generatie van de CTS-V gelanceerd met vanaf toen een motor met een 6.2 L S/C LSA V8 (564 pk).
Na 2011.
In augustus 2011 werd duidelijk dat Cadillac een nieuwe weg was ingeslagen. Diverse oudere modellen, waaronder de DTS en STS, maakten plaats voor nieuwe. Het gaat hier om de XTS (2012), ELR (2013) en ATS (2012). De Cadillac XTS is de officiële vervanger van de DTS en STS, en is bedoeld als luxueuze auto. Het type ELR, ook wel Converj genoemd, was een elektrisch aangedreven auto die in 2013 werd geïntroduceerd maar inmiddels weer van het toneel is verdwenen. Het ATS model is een compact model dat is uitgekomen in 2012 en vanaf 2019 alleen nog als coupé te leveren is. Alle drie de modellen moeten einde 2019 vervangen zijn.
Vanaf 2018 is de focus komen te liggen op SUV's en cross-overs. Tevens zal er de komende jaren geïnvesteerd gaan worden in elektrische auto's.
Sinds 2013 stijgen de verkopen van Cadillac, met name de SUV's.
Super Cruise.
Super Cruise debuteerde in 2017 en werd meteen vergeleken met Tesla's Autopilot. Super Cruise maakt gebruik van camera's, radar en uiterst nauwkeurige GPS in combinatie met een bestuurdersbewakingssysteem voor veiliger rijden. Wanneer de stuurautomaat is ingeschakeld, kan de bestuurder zijn voeten van de pedalen halen en zijn handen van het stuur, en rijdt de auto onbemand. De ogen van de bestuurder moeten echter op de weg zijn gericht.
In 2020 kwam Super Cruise uit in een nieuwe, meer geavanceerde versie met een automatische rijstrookwisselmodus. De bestuurder schakelt de linker of rechter richtingaanwijzer in en de elektronica begint te bepalen of er voldoende manoeuvreerruimte is. Zodra ze vrije ruimte ziet, verandert de auto zelf van rijstrook. Om de functie te implementeren, was het nodig om niet alleen de software te verbeteren, maar ook de externe sensoren.
Verkopen.
Onderstaand zijn Cadillacs verkoopcijfers voor de Amerikaanse markt in de afgelopen jaren:

</doc>
<doc id="21024" url="https://nl.wikipedia.org/wiki?curid=21024" title="Straat van Gibraltar">
Straat van Gibraltar

De Straat van Gibraltar (Spaans: "estrecho de Gibraltar", Arabisch: مضيق جبل طارق), is de zee-engte tussen Marokko (Afrika) en Spanje (Europa). De breedte is 14 tot 44 km, de lengte circa 60 km en de grootste diepte 900 m. Deze zee-engte is genoemd naar de rots op het meest zuidoostelijke landpunt, Gibraltar.
De Straat van Gibraltar is tevens het verbindingspunt tussen de Atlantische Oceaan en de Alboránzee, die op zijn beurt weer overgaat in de Middellandse Zee. Vooral om deze reden is het een strategische plek. De Britten hechtten in het verleden veel belang aan het bezit van Gibraltar als militaire basis. Tijdens de Tweede Wereldoorlog werd er een hevige strijd geleverd om Duitse onderzeeboten, die de Straat van Gibraltar poogden te passeren, te detecteren en te vernietigen.
De oude Grieken noemden de engte tussen de beide rotsige kapen de Zuilen van Hercules, die het einde van de wereld markeerden. Voor de Grieken, werd deze straat door de Feniciërs al aangeduid als de "Zuilen van Melqart". In de 8e eeuw van onze jaartelling, circa 750, stak de Berber "Tarik" de straat over vanuit Noord-Afrika. Het Arabische "Jebel Tarik" (berg van Tarik) werd verbasterd tot 'Gibraltar'.
Getijden en stromen.
De getijden van de Atlantische Oceaan dringen maar in beperkte mate de Middellandse Zee in, door de beperkte doorgang. Anderzijds is de Middellandse Zee groot genoeg om merkbare eigen getijden te hebben. Deze lopen niet synchroon met de Atlantische getijden. Er is een oostwaartse stroming naar de Middellandse Zee en een diepere tegenstroming van het zwaardere zoutere water van de Middellandse Zee naar de Atlantische Oceaan. De waterbalans van de Middellandse Zee (er verdampt meer water dan er water instroomt via de rivieren) is alleen in evenwicht door de instroom van water uit de Atlantische Oceaan. Door de aanwezigheid van hoge bergen aan beide kanten van de straat is de zeestraat een trechter die de oost-west winden verstrekt. Deze sterke winden beïnvloeden op hun beurt de stroom en getijden. De combinatie van getijden en tegengestelde stromen maakt de stroomsituatie zeer complex en dynamisch. Voor de vroegere grote zeilschepen was de straat een moeilijke en gevaarlijke doorgang.
Geschiedenis.
Door platentektoniek is Afrika al miljoenen jaren bezig op te schuiven richting Europa. Geologen denken, op basis van zoutafzettingen en andere sporen die ze gevonden hebben, dat de Middellandse Zee ooit afgesloten is geraakt van de oceanen, waarna het meeste water verdampte en de Messiniaanse crisis ontstond. De Straat van Gibraltar is 5,3 miljoen jaar geleden ontstaan toen het water van de Atlantische Oceaan doordrong tot het uitgedroogde Middellandse Zeebekken, wat een gigantische waterstroom veroorzaakte.
In 1704, tijdens de Spaanse Successieoorlog, bezetten Nederlandse en Engelse schepen de haven van Gibraltar. Van daaruit werd sindsdien de Straat van Gibraltar beheerst. De Engelse positie werd erkend in het vredesverdrag, dat nooit werd ondertekend.
Plannen voor een tunnel.
Sinds 1979 bestaan er plannen om een tunnel aan te leggen onder de Straat van Gibraltar en zo Spanje met Marokko te verbinden. Spanje is immers de belangrijkste handelspartner van Marokko en het scheepvaartverkeer op de straat is overbelast. 
Een Spaans en een Marokkaans bedrijf werken samen aan studies voor een dubbele spoorwegtunnel tussen kaap Malabata in de baai van Tanger (Marokko) en Punta Paloma nabij Tarifa (Spanje). De tunnel zou 38,5 km lang worden, waarvan 28 km onder zee en een maximale diepte van 475 m. De ontwikkeling van het project is sterk vertraagd, zowel door politieke spanningen tussen beide landen als de Spaanse financiële crisis in 2008. 
In 2013 is het ontwerp gemaakt en in behandeling genomen door de Economische en Sociale Raad van de Verenigde Naties.
De regering van het Verenigd Koninkrijk bestudeerde in 2021 een plan voor een tunnel om Gibraltar te verbinden met de Marokkaanse stad Tanger. Dit plan zou het Spaans-Marokkaanse project kunnen vervangen.
De geologische structuur van de zeebodem, vooral vanwege de platentektoniek, kan zorgen voor grote technische problemen bij de eventuele aanleg van een tunnel. Die problemen zijn niet onoverbrugbaar, maar zouden zwaar kunnen wegen op de kosten van de aanleg. Daarom is het niet zeker of de tunnel economisch rendabel zou zijn. 

</doc>
<doc id="21026" url="https://nl.wikipedia.org/wiki?curid=21026" title="A.A. Aljechin">
A.A. Aljechin



</doc>
<doc id="21027" url="https://nl.wikipedia.org/wiki?curid=21027" title="Anouk">
Anouk

Anouk is de artiestennaam van Anouk Teeuwe (Den Haag, 8 april 1975), een Nederlands zangeres en songwriter.
Anouk brak in 1997 door met de single 'Nobody's Wife' en stond sindsdien met vele albums en singles in de Nederlandse en Belgische hitlijsten. Enkele van haar andere hits zijn 'R U kiddin' me', 'Michel', 'Girl', 'Lost', 'Modern World', 'Three Days in a Row' en 'Woman'. Anouk bracht tot en met 2022 veertien studioalbums uit. Anouk behaalde bij het Eurovisiesongfestival 2013 voor Nederland de negende plaats met het nummer 'Birds'. Ze is anno 2024 met acht optredens de artiest met de meeste optredens op Pinkpop.
Jeugd.
Anouk kreeg het muzikale van huis uit mee: haar moeder was zangeres in een bluesband. Ze had een enigszins turbulente jeugd; haar vader verliet het gezin toen ze drie jaar oud was, als puber experimenteerde ze met drugs en in de derde klas van de mavo stopte ze met school.
Nadat ze op haar veertiende wegliep van huis kwam ze in tehuizen terecht. In diezelfde periode begon ze serieus met zingen en op vijftienjarige leeftijd gaf ze in Muzikantencafé De Pater in Den Haag haar allereerste optreden. Begin jaren negentig zong Anouk in de rhythm-and-bluesband Shotgun Wedding op bruiloften, feesten en festivals. In 1994 werd ze, zonder de vereiste vooropleiding, aangenomen op het Rotterdams Conservatorium. Ze kon er echter niet aarden en stopte na twee jaar met de opleiding omdat ze de theorie niet meer aankon.
Carrière.
1995-2001: "Together Alone" en "Urban Solitude".
Midden jaren negentig stapte Anouk uit Shotgun Wedding waarna ze verder ging met een eigen begeleidingsband. In 1995 werd haar talent voor het eerst in de Nederlandse popwereld opgemerkt door radio-dj Alfred Lagarde, die enkele van haar demo's mixte. Datzelfde jaar bracht haar toenmalige manager en echtgenoot Edwin Jansen haar in aanraking met Golden Earring-zanger Barry Hay. Nadat Hay haar zag optreden op het Zeeheldenfestival in Den Haag was hij zo enthousiast over haar zangkwaliteiten dat hij aanbood materiaal voor haar te schrijven. Dit leidde in 1996 tot de single 'Mood Indigo', geschreven en geproduceerd door Hay en Golden Earring-gitarist George Kooymans. Ook tekende Anouk bij Dino Music haar eerste platencontract.
Vervolgens leerde Anouk componist Bart van Veen kennen, met wie ze aan enkele nummers werkte. Haar begeleidingsband bestond op dat moment uit Satindra Kalpoe (drums), Carlos Lake (basgitaar), Paul Jan Bakker (gitaar) en Ruud Groenendijk (gitaar). In september 1997 werd haar tweede single uitgebracht, "Nobody's Wife". Dit nummer betekende Anouks grote doorbraak. 'Nobody's Wife' stond wekenlang hoog in de Nederlandse hitlijsten. Ook internationaal bleef het nummer niet onopgemerkt; in Noorwegen en Zweden stond het op de tweede plaats en ook haalde het toptien-noteringen in Vlaanderen, Finland en Denemarken. In oktober kwam Anouks debuutalbum "Together Alone" uit, geproduceerd door Hay en Kooymans. Dankzij het succes van de single verkocht het album goed. In Nederland werd "Together Alone" drie keer platina, terwijl in Scandinavië en Italië de status van respectievelijk goud en platina werd behaald. In 1998 kwamen de singles 'It's So Hard' en 'Sacrifice' uit. Anouk trad veel op in 1998. Met haar liveband, bestaande uit Kalpoe, Lake, Roland Dirkse en Sven Figee, stond ze op Noorderslag, Parkpop en KoninginneNach. Bij haar optreden op Pinkpop werd ze met een ei bekogeld, waarna ze haar besmeurd T-shirt uittrok, en in haar beha onverstoorbaar doorging met zingen.
In november 1999 kwam Anouks tweede album uit, "Urban Solitude". Dankzij de succesvolle eerste single "R U Kiddin' Me" debuteerde het album op nummer 1 in de Album Top 100. In 2000 kwamen de singles 'The Dark' en 'Michel' uit. Anouk vertrok vervolgens naar Amerika voor nieuwe opnames. De eerste onderhandelingen met haar Amerikaanse label waren echter niet succesvol verlopen. Begin 2001 kwam haar single 'Don't' uit, waarna ze aan de "AA Tour-Semi Acoustic"-tour begon, die vanaf februari door Nederland trok.
In maart 2001 verscheen "Lost Tracks", een album met niet eerder uitgebrachte nummers, waaronder duetten met K's Choice-zangeres Sarah Bettens en Postman, alternatieve en akoestische versies van oude nummers en alle tot dan toe gemaakte videoclips inclusief een niet eerder getoonde versie van 'Sacrifice'. Datzelfde jaar ontsloeg Anouk haar volledige begeleidingsband, nadat gitarist Paul Jan Bakker tot haar grote onvrede bij Kane had gespeeld en de rest van de band vervolgens partij koos voor Bakker. Ze zette een nieuwe begeleidingsband op, bestaande uit drummer Hans Eijkenaar, bassist Silvano Matadin en gitarist René van Barneveld (beiden ex-Urban Dance Squad), toetsenist Robin van Vliet (Slagerij van Kampen) en gitarist Jack Pisters.
2002-2006: "Graduated Fool" en "Hotel New York".
In november 2002 verscheen Anouks derde studioalbum, "Graduated Fool". Op het album werd ze begeleid door René van Barneveld, Lex Bolderdijk, Hans Eijkenaar, Michel van Schie en Leendert Haaksma. Het laatste drietal plus gitarist Martijn van Agt waren vanaf november ook haar begeleidingsband tijdens concerten. Het nummer 'Everything' werd als eerste single uitgebracht. De videoclip van de tweede single, 'I Live for You', werd gemaakt door filmmaker Rosto, die eerder al de bijzondere clip voor de single 'The Dark' maakte. De videoclip, waarin Anouk naakt onder water verschijnt, won een prijs op het Nederlands Film Festival. Toch werd de clip alleen op The Box gedraaid en flopte de single. MTV en TMF boycotten de clip vanwege onenigheid met het management van Anouk.
In 2003 droeg ze bij aan het nummer 'Between These Walls' van Junkie XL, verschenen op het album "Radio JXL: A Broadcast from the Computer Hell Cabin". In januari 2004 verscheen het album "Update", dat akoestische versies van bestaande nummers bevat. Tegelijkertijd kwam ook "Close Up" uit, een dvd met onder andere liveoptreden van festivals en een bonus-cd. In december 2004 verscheen haar album "Hotel New York", dat op nummer één binnenkwam in de albumhitlijst. De single 'Girl' was een groot succes; de grootste hit voor een solozangeres tot dan toe. "Hotel New York" werd een jaar later heruitgebracht als dubbelalbum.
Eind 2005 gaf Anouk met haar toenmalige begeleidingsband (Eijkenaar, Van Schie, Haaksma en Van Agt, aangevuld met toetsenist Ronald Kool) vier concerten in Rotterdam en twee in Antwerpen, die opmerkelijk snel waren uitverkocht. In april 2006 bracht Anouk de live-dvd "Anouk is Alive" uit van de concerten in Ahoy en kondigde ze een festivaltour aan. Ze speelde op Paaspop en trad met Koninginnedag op voor 280.000 mensen op het Museumplein te Amsterdam. Ze speelde verder op onder andere Bospop, Rock Werchter en Lowlands. Een optreden op Pinkpop viel echter in het water door onderhandelingsproblemen. Ook verzorgde ze bijna alle zangpartijen voor het album "Green" van haar toenmalige echtgenoot, Remon 'Postman' Stotijn, dat in mei van dat jaar uitkwam.
Ook in het buitenland werd Anouk succesvol in 2006. Naast de Benelux behaalde ze succes in Israël en Turkije. In februari bereikte ze de nummer één-positie in de Albanese hitlijst met de single 'One Word'. Eind 2006 probeerde Anouk in Canada voet aan de grond te krijgen door "Hotel New York" daar uit te brengen met een extra nummer, 'With You'. Dit nummer, geschreven met zanger Dan Hill, werd tevens uitgebracht als single, maar het beoogde succes bleef uit.
2007-2008: "Who's Your Momma".
In de zomer van 2007 nam Anouk haar vijfde studioalbum op met Amerikaanse muzikanten en de producer Glen Ballard. Begin oktober verbrak ze echter de samenwerking met haar begeleidingsband (Eijkenaar, Van Agt, Van Schie, Kool en Haaksma). De bandleden, die overigens niet het nieuwe album hadden ingespeeld, zouden kritiek hebben geuit op het nieuwe werk van Anouk toen ze het hun liet horen. Voor Anouk, die zich al eerder aan hun kritiek had geërgerd, was dit de druppel die de emmer deed overlopen. Zonder band zag ze zich genoodzaakt om de optredens rondom de verschijning van het album uit te stellen. Daarna stelde ze in zeer korte tijd een nieuwe band samen, bestaande uit Angelo de Rijke (gitaar), Memru Renjaan (gitaar), Boaz Kroon (bas), Oscar Kraal (drums) en Thijs Boontjes (toetsen). Een aantal van hen vormden samen tevens de rockgroep King Jack. Deze band werd ook wel bekend als de 'Jongehondenband', omdat bijna alle muzikanten toentertijd tussen de 17 en 23 jaar waren.
Per 1 februari 2007 had Anouk in de persoon van Cees van Leeuwen een nieuwe artiestenmanager in de arm genomen. Op 17 augustus dat jaar verbrak ze per e-mail de overeenkomst op grond van "incompatibilité d’humeurs". Volgens de manager was die beëindiging niet rechtsgeldig en hij spande een kort geding aan. De voorzieningenrechter oordeelde dat Anouks reden voor het opzeggen van de contractuele verplichtingen wel degelijk rechtmatig was.
Op 2 november 2007 kwam de eerste single getiteld 'Good God' van Anouks nieuwe album uit, en later een spraakmakende clip van de hand van Jonas Åkerlund. De single ging op 15 november in première op 3FM en werd 3FM Megahit en TMF Superclip in Nederland en België. De single en videoclip kenden een wat moeizame start op radio en tv, wat ook zijn effecten had op de singleverkoop. Het album zelf, "Who's Your Momma", volgde op 23 november. Het album werd zeer goed ontvangen; overal gingen er geluiden op over Anouks mogelijke doorbraak met het internationaal georiënteerde album, mede dankzij de beroemde showbizzblogger Perez Hilton die 'Good God' op zijn site plaatste en Anouk bestempelde als de Nederlandse Amy Winehouse.
Op 3 december 2007, de dag dat "Who's Your Momma" op nummer één binnenkwam in de Album Top 100, gaf ze op de radio (tijdens "Evers staat op", Radio 538) voor het eerst een optreden met haar nieuwe jonge begeleidingsband.
Op 28 januari 2008 kwam de tweede single van haar nieuwe album uit, getiteld "I Don't Wanna Hurt". Bij de single verscheen geen videoclip omdat Anouk het te druk had met optredens en voorbereidingen op haar (stadion)concerten, die ze in maart gaf onder de naam "Who's Your Momma Tour" in het Sportpaleis in Antwerpen (19 en 21 maart) en GelreDome in Arnhem (28 en 29 maart). Alle kaartjes waren al binnen enkele dagen uitverkocht. Aan deze concerten gingen try-outs vooraf in De Oosterpoort in Groningen, het Paard van Troje in Den Haag en de Melkweg in Amsterdam.
In maart nam ze in Los Angeles haar videoclip op voor de derde single "Modern World" met regisseuse Melina Matsoukas. De videoclip kwam uit in april en dezelfde dag stond de video op de site van Perez Hilton. Het was de grootste clip van Anouk ooit, met Anouk zingend en dansend als een amish-vrouw in verschillende settings. De single kwam begin mei uit in drie verschillende versies met allerlei extra's. In Turkije bereikte het nummer de nummer-1 positie in de hitlijsten.
Begin mei dook op internet het nummer "With You" op. Dit nummer schreef ze samen met de bekende songwriter Dan Hill (die ook had meegeschreven aan 'I Don't Wanna Hurt'), speciaal ter promotie van "Hotel New York" in Canada. Giel Beelen draaide het nummer een aantal keer in zijn radioprogramma op 3FM, maar na ingrijpen van Anouks platenmaatschappij EMI Music, werd geprobeerd verdere verspreiding van het nummer te voorkomen.
Anouk behaalde onverwacht succes in Noorwegen nadat de zestienjarige Erlend Bratland daar de talentenjacht "Norway's Got Talent" won na in de finale Anouks nummer 'Lost' te hebben gezongen. De Noren pikten het nummer massaal op, waardoor het een grote hit werd in de Noorse hitlijsten. Anouk wilde graag naar Noorwegen voor promotie, maar haar platenmaatschappij liet haar niet gaan. Als antwoord op het succes werd "Who's Your Momma" in Noorwegen uitgebracht met als extra nummer 'Lost'. Even later werd het nummer ook in Amerika opgepikt, nadat het gebruikt werd in het tv-programma "So You Think You Can Dance".
In september kwam haar single 'If I Go' uit met als videoclip de livebeelden van haar concert in de GelreDome in 2008.
Ook ging ze lesgeven aan het Conservatorium van Amsterdam. Op het conservatorium gaf ze zowel groepslessen als individuele cursussen.
Anouk sloot op 31 december 2008 het jaar af met een concert op de Dam in Amsterdam.
2009-2012: "For Bitter or Worse" en "To Get Her Together".
In juli 2009 beëindigde Anouk de samenwerking met drie bandleden: gitaristen Angelo de Rijke, Memru Renjaan en bassist Boaz Kroon. Beide gitaristen werden vervangen door Martijn van Agt en Leendert Haaksma, die eerder al in haar band speelden. De bassist werd vervangen door Glenn Gaddum jr. Even later besloot Thijs Boontjes, de toetsenist, de band ook te verlaten. Zijn laatste optreden met Anouk was op 17 september 2009 in Paradiso. In juli 2009 werd ook bekend dat er een nieuw album uit zou komen: "For Bitter or Worse". De eerste single 'Three Days in a Row' werd door Anouk voor het eerst live gespeeld begin augustus op de Lokerse Feesten in België. Deze single stond tegelijkertijd in alle Nederlandse hitlijsten op nummer één, namelijk de 3FM Mega Top 50, de Top 40, de Single Top 100 en de downloadcharts.
Op 18 september 2009 kwam het album uit via platenmaatschappij EMI. Het album behaalde na de eerste verkoopdag al platina en kwam binnen op nummer één in de albumlijsten. De tweede single 'Woman' kwam uit in november 2009.
In januari 2010 kwam de derde single 'For Bitter or Worse' uit. De eerste bijbehorende videoclip werd om onbekende redenen afgekeurd. Een tweede nieuwe videoclip werd geschoten en ging op 16 februari in première op de website van "De Telegraaf". Het nummer 'For Bitter or Worse' is tevens de titelsong van de film "De gelukkige huisvrouw". Voor de film werd een aangepaste versie van de videoclip gemaakt die beelden van de film bevat. In mei 2010 kwam de vierde single van het album getiteld 'Lovedrunk' uit. Bij de single werd geen videoclip geschoten. Het nummer wist de hitlijsten niet te bereiken. Anouk zette in augustus 2010 een nieuw album opzij omdat ze het een te donkere plaat vond en niet geschikt om op dat moment uit te brengen. Ze gaf aan volgend jaar een vrolijkere plaat te willen uitbrengen. Ook plannen voor een nieuwe tour door Nederland blies ze af omdat deze niet goed voelde. Haar baan als docente aan het conservatorium zegde ze op omdat er volgens haar een gebrek aan talent is.
Op 20 mei 2011 bracht Anouk haar zevende studioalbum getiteld "To Get Her Together" uit. Op dit album is ook meegezongen door onder andere de bekende Nederlandse zangeressen: Trijntje Oosterhuis, Berget Lewis, Shirma Rouse en Jenny Lane. Op 28 februari plaatste Anouk het nieuwe nummer "Killer Bee" op YouTube. Dit was een opwarmertje voor het nieuwe album. Het nummer werd begeleid door een videoclip met beelden uit de studio waar Anouk en haar collega's wekenlang aan het werk waren. Het nummer werd ondanks dat het geen single is uitgeroepen tot 3FM Megahit en Radio538 Alarmschijf. Het nummer was vier dagen gratis te downloaden via iTunes. Op 6 april ging de eerste single 'Down &amp; Dirty' van het album "To Get Her Together" in première. Eind mei werd het nummer 'What Have You Done' als promotiesingle uitgebracht. Aangezien het geen officiële single is, is het nummer niet verder dan de tipparade gekomen en werd er geen videoclip voor opgenomen. De muziek is gebaseerd op het nummer 'Onderweg' van Abel, de tekst is echter aangepast en de sfeer van het nummer is ook een stuk donkerder. Op 20 juni werd de tweede officiële single van het album uitgebracht, 'I'm a Cliche'. Dit was de eerste single van het album waarbij een videoclip opgenomen werd. In de video loopt Anouk in een Amsterdamse buurt en wordt in verschillende scènes aangereden door een auto en neergeschoten met een vuurwapen.
Op 25 november 2011 verscheen het album "Live at Toomler", dat bestaat uit live-versies van nummers die grotendeels afkomstig zijn van "To Get Her Together", opgenomen in Toomler te Amsterdam.
Anouks single 'Lost' uit 2005 werd begin 2012 in Denemarken een hit nadat de zeventienjarige Ida Østergaard Madsen het zong tijdens haar auditie voor de Deense variant van "X-Factor", waarvan ze uiteindelijk ook de finale won. Het nummer bereikte de derde plaats in officiële Deense single-hitlijsten en de eerste plaats in de Deense downloadlijst van iTunes. Voor zangeres Trijntje Oosterhuis componeerde Anouk het album "Wrecks We Adore" dat half april 2012 bij EMI Music werd uitgebracht.
2013-2014: Eurovisiesongfestival, "Sad Singalong Songs" en Symphonica In Rosso.
Anouk vertegenwoordigde Nederland op het Eurovisiesongfestival 2013 in Malmö in Zweden. Het nummer dat ze daar ten gehore bracht was 'Birds', dat ze schreef met Tore Johansson en Martin Gjerstad. In de eerste halve finale wist ze zich als zesde (van de zestien) te plaatsen voor de finale op 18 mei. Ze was hiermee de eerste Nederlandse act sinds 2004 die in de finale stond. Daar eindigde ze uiteindelijk als negende, de hoogste notering voor Nederland in veertien jaar. Het aantal televisiekijkers in Nederland voor het Eurovisiesongfestival 2013 in zijn geheel was 4,8 miljoen. Tijdens het optreden van Anouk keken er 5,9 miljoen mensen.
Het nieuwe album van Anouk "Sad Singalong Songs" kwam uit op 17 mei 2013 onder haar eigen platenlabel Goldilox. Als voorproefje was het nummer 'Stardust' eerder al uitgebracht als gratis download. Op 15 mei 2013 werden de videoclips van vier nummers van het nieuwe album uitgebracht. Naast de officiële clip van 'Birds', waren dit de videoclips van 'Kill', 'The Good Life' en 'Pretending As Always'.
Anouk zou in 2013 op de achtste editie van Symphonica in Rosso optreden. Dit zou in eerste instantie plaatsvinden op 16, 18 en 20 oktober. Trijntje Oosterhuis was een van de gastartiesten. Ze speelde een aantal nummers van haar nieuwe album ("Sad Singalong Songs") en een aantal oudere hits. Vlak voor de concerten kreeg Anouk echter stemproblemen door de griep, waardoor de concerten van 16 en 20 oktober moesten worden geschrapt. Het concert van 16 oktober werd gegeven op 23 oktober. Voor het geschrapte concert van 20 oktober gaf ze op 16 en 19 december een vervangend concert in de Ziggo Dome. De uitwijking naar de Ziggo Dome was noodzakelijk omdat het niet mogelijk bleek te zijn om dit concert op korte termijn in het Gelredome in te halen.
In 2014 bezorgde Anouk het nummer waarmee Trijntje Oosterhuis Nederland zou gaan vertegenwoordigen op het Eurovisiesongfestival 2015. In het nummer "Walk along" zong Anouk daarnaast ook achtergrondkoortjes in.
2014: Paradise and Back Again.
In november 2014 kwam het album "Paradise and Back Again" uit. Ook op dit album gaan de meeste teksten over haar eigen leven. "Veel liedjes zijn brieven aan mezelf. Levenslessen, waarvan ik me afvraag wat ik had gedaan als iemand ze me vroeger al had verteld."
Het nummer "Breathe" gaat over de bedreigingen die ze het jaar ervoor kreeg toen ze zich uitsprak in het Zwartepietendebat. Daar waren veel reacties gekomen, o.a. racistische reacties, haatmail en bedreigingen, ook op haar huisadres. Zij en haar kinderen slaan het sinterklaasfeest over.
Na 2015: The Voice of Holland, "Queen For A Day" en "Fake It Till We Die".
In 2015 was ze een van de nieuwe coaches in het zesde seizoen van "The voice of Holland". Ze was wegens de zwangerschap van haar zesde kind niet te zien in het zevende seizoen. In 2017, 2018, 2019 en 2020 keerde ze terug als coach voor het achtste, negende, tiende en elfde seizoen. In 2022 werd ze het opnieuw, maar ze stopte op 16 januari 2022 per direct na berichtgeving in de media over seksueel misbruik bij kandidaten door medewerkers van het programma. Volgens haar was de leiding van het programma bekend met de misdragingen en verweet ze die niet te hebben ingegrepen. Ze vertelde dat haar vertrek definitief is. Ze noemde het een pleuriszooi en een corrupte bende. Binnen een half jaar kwam ze daarop terug. In het in juni 2022 uitgezonden tv-programma "Boerderij Van Dorst" verklaarde ze alleen voor "pleuris veel geld" als jurylid en coach bij "The voice of Holland" te willen terugkeren. 
In 2015 bracht Anouk haar eerste Nederlandstalige nummer, getiteld "Dominique", tevens de naam van haar vriend, uit.
In maart 2016 kwam Anouks twaalfde studio-album uit, genaamd "Queen For A Day". Op 5 februari bracht Anouk de eerste single van dat album, "Run Away Together", uit. In "The Voice of Holland" werd eerder al van datzelfde nummer een gelegenheidsduet vertoond van haar en haar kandidate Jennie Lena.
In oktober 2016 verscheen het album "Fake It Till We Die". In 2017 is Anouk gastartiest bij de Holland Zingt Hazes-concerten in de Ziggo Dome.
Ze was vanaf 2018 twee seizoenen duocoach met Ali B in het programma "The Voice Family", een online spin-off van "The Voice of Holland" en was van maart 2019 tot juni 2020 jurylid en coach bij "The Voice Kids" in het achtste en negende seizoen.
Op 20 oktober 2018 bracht Anouk haar eerste Nederlandstalige album uit. Het album genaamd "Wen d’r maar aan" kwam in de eerste week binnen op nummer 1 in de Album Top 100.
Op 22 april 2022 bracht Anouk een mini-album uit, genaamd "Trails of Fails".
Op 3 november 2023 bracht Anouk haar 14e studioalbum uit genaamd "Deena &amp; Jim". Dit album is opgenomen in Praag en Anouk wordt op dit album begeleid door het Praags Philharmonisch Orkest.
Privéleven.
Nadat ze tot 1998 korte tijd getrouwd was met haar toenmalige manager Edwin Jansen en een relatie had met Satindra Kalpoe (drummer in haar band), kreeg ze een relatie met Remon Stotijn (The Anonymous Mis), frontman van de rapformatie Postmen. Op 16 maart 2004 trouwden ze. Ze kregen drie kinderen; twee zoons en een dochter. Op 5 mei 2008 werd bekendgemaakt dat het stel ging scheiden.
Vanaf maart 2009 had ze een relatie met de zes jaar jongere rapper Unorthadox (pseudoniem van Robert Coenen). Ze hadden tien jaar tevoren al een korte relatie maar Anouk vond destijds het leeftijdsverschil – hij was toen achttien jaar – te groot. Hij is te zien in de destijds opgenomen videoclip van het nummer 'Michel' (2000) en in de clip van 'Three Days In A Row' (2009). Anouk en Unorthadox kregen samen een zoon. Kort daarna werd de relatie beëindigd.
Op 27 juni 2014 kreeg ze een zoon. Met de vader van het kind leefde ze niet samen.
In juni 2016 kreeg Anouk een dochter met haar nieuwe relatie. Voor Anouk was de zwangerschap de aanleiding voor de single "Dominique" uit 2015. De zwangerschap was ook de reden waarom Anouk het zevende seizoen van "The Voice of Holland" oversloeg als coach. 
Op 11 juni 2022 trouwde Anouk voor de derde keer tijdens een concert van haar op het Malieveld in Den Haag.
Controverses.
Vermeende transfobie.
Op 9 februari 2024 ontstond een controverse rondom een uitlating die Anouk deed op het sociale mediaplatform Threads, waar ze de tekst "Chopping ur peepee off doesn't make you a woman. But this will. Am I cancelled now?", samen met een foto van bebloed toiletpapier plaatste. Een aantal bekende Nederlanders, onder wie Claudia de Breij, Tim Hofman en Davina Michelle, reageerden kritisch. Zo schreef Claudia de Breij: "Alle vrouwen zijn vrouwen. Transvrouwen dus ook. Perimenopausale vrouwen die blij zijn dat ze nog steeds een cyclus hebben, die ook." Anouk kreeg ook bijval, onder anderen van Henk Westbroek. 
Vermeend racisme.
Anouk plaatste op 27 april 2024 op haar Instagram een video waarin ze kritiek uitte op Ronnie Flex. Hij bracht een nummer uit met de zin "Je bent een hele bitch nigger waarom lijk je op Anouk. Deze tijden van de maand zit je panty vol met bloed." Anouk combineerde dat met een oud audiofragment waarin Ronnie de wens uitte om een nummer met haar te maken. Zij schreef: "Crying over spilled milk. Happy kings day little cryin’ broke bitch niggah. Greetings from your old happy rich bitch niggah." Dit leidde ertoe dat rapper Sor zijn gastoptreden voor haar Deena &amp; Jim Tour afzegde.
Prijzen.
TMF Awards (11):
Belgische TMF Awards (4):
Edison Music Awards (11):
3FM Awards (9):
Humo's Pop Poll (2):
Overig:

</doc>
<doc id="21029" url="https://nl.wikipedia.org/wiki?curid=21029" title="Gibraltar">
Gibraltar

Gibraltar is een Brits overzees gebied gelegen aan het zuidelijke eind van het Iberisch Schiereiland bij de ingang van de Middellandse Zee. De stad heeft een oppervlakte van 6,8 km² en een noordelijke grens met Andalusië, Spanje. De Rots van Gibraltar is de belangrijkste bezienswaardigheid van het gebied. De economie is vooral gebaseerd op toerisme, financiële diensten en de scheepvaart. De naam komt uit het Arabisch: جبل طارق - jabal Tariq: de berg van Tariq, naar de Moorse legerleider Tariq ibn Zijad.
Gibraltar werd in 1704 tijdens de Spaanse Successieoorlog door een Engels-Nederlandse troepenmacht op Spanje veroverd. Het gebied werd vervolgens in 1713 onder de Vrede van Utrecht "voor altijd" overgedragen aan het Koninkrijk Groot-Brittannië. Het was een belangrijke basis voor de Royal Navy. De soevereiniteit van Gibraltar is een belangrijk twistpunt van de Brits-Spaanse relatie omdat Spanje aanspraak maakt op Gibraltar. Gibraltarezen verwierpen voorstellen voor Spaanse soevereiniteit bij referenda in 1967 en opnieuw in 2002. Volgens de Gibraltarese grondwet van 2006 regelt Gibraltar zijn eigen zaken, hoewel sommige bevoegdheden, zoals defensie en buitenlandse zaken, de verantwoordelijkheid blijven van de regering van het Verenigd Koninkrijk.
Geschiedenis.
Neanderthalers.
Er zijn Neanderthalervondsten in de grotten van Gibraltar. Er wordt verondersteld dat de laatste Neanderthalers, ongeveer 28.000 tot 24.000 jaar geleden in Gibraltar leefden. In die tijd was het zeeniveau lager en waren er vlaktes rondom de rots.
Middeleeuwen.
Abd al-Mu'min ibn Ali, de leider van de Berberse moslimdynastie Almohaden bouwde in 1157 de eerste nederzetting. In 1309 veroverde Ferdinand IV van Castilië de rots, maar in 1333 werd de plaats opnieuw islamitisch na de invasie van de Meriniden uit Marokko. Tijdens een belegering in 1350 stierf hier Alfons XI van Castilië aan de pest. De Meriniden stonden de stad in 1374 af aan Granada.
In 1462 kwam in het kader van de Reconquista definitief een einde aan de Moorse aanwezigheid op Gibraltar; de hertog van Medina-Sidonia, Juan Alonso Pérez de Guzmán y Orozco veroverde de stad. Hij liet Spaanse joden, die onder Pedro de Herrera meegeholpen hadden met de verovering, in de stad wonen. De Spaanse joden werden in 1476 uit de stad verdreven. In 1501 werd de stad overgedragen aan de Spaanse kroon. Er kwamen meer migranten uit de Republiek Genua toe omwille van de goede handelsrelaties tussen Spanje en Genua.
17e eeuw.
In 1607 overviel een Nederlandse vloot onder leiding van Jacob van Heemskerck in de Baai van Gibraltar bij verrassing een aldaar aangemeerde Spaanse vloot, die daar tijdens de Zeeslag bij Gibraltar volledig vernietigd werd.
18e eeuw.
Op 4 augustus 1704 veroverde een Engels-Nederlandse coalitievloot de rots. Sindsdien bleef de doorvaart door de straat van Gibraltar onder Brits toezicht en bleef de rots een Britse exclave. Als gevolg van de Spaanse Successieoorlog, volgens de Vrede van Utrecht kwam Gibraltar in 1713 definitief in Britse handen. Een belegering door Franse en Spaanse troepen in de jaren 1779-1783 was vruchteloos en veranderde niets aan het Britse gezag in Gibraltar. Dit beleg, door de Britten de "Great Siege of Gibraltar" genoemd, was een onderdeel van de Amerikaanse Onafhankelijkheidsoorlog uitgevochten in Europa. De gouverneur van Gibraltar luitenant-generaal George Augustus Eliott werd achteraf een gevierd oorlogsheld.
19e eeuw.
In de eerste decennia van de 19e eeuw werd Gibraltar meermaals zwaar getroffen door uitbraken van de gele koorts.
Sinds 1830 is de rots een Britse kroonkolonie. Gibraltar geniet zelfbestuur op gebied van binnenlandse zaken en rechtspraak. Het Verenigd Koninkrijk is verantwoordelijk voor het buitenlands beleid. Een gouverneur vertegenwoordigt de Britse kroon.
20e eeuw.
Tijdens de Tweede Wereldoorlog wisten meer dan 225 Engelandvaarders Gibraltar te bereiken. De rots stond symbool voor Britse moed en vastberadenheid. Vanuit de haven en baai opereerden sterke vlooteenheden en werden grote konvooien van vracht- en troepentransportschepen naar hun bestemming gedirigeerd. De meeste Engelandvaarders hadden in de Spaanse gevangenis te Lerida of in kamp Miranda de Ebro gezeten. Vanuit Gibraltar hebben velen Engeland bereikt.
In 1942 kwam de "Cabo de Buena Esperanza" bij Gibraltar aan met ongeveer veertig Engelandvaarders aan boord. De bedoeling was hen af te zetten in Curaçao. Een Engelse patrouilleboot kwam langszij en haalde 15 Engelandvaarders (officieren en aspirant-officieren) af. Twee achterblijvers, Albert Scheffer en Theo Wachtel, sprongen in zee en werden toch nog meegenomen. Terwijl de "Cabo" al wegvoer, sprongen ook Henk Kroese en Charles Hugenholtz van boord, maar de patrouilleboot zag hen niet en zij verdronken.
Politiek in de 20e en 21e eeuw.
Het feit dat Gibraltar niet bij Spanje hoort, zorgde en zorgt voor spanningen tussen Spanje en het Verenigd Koninkrijk. Spanje heeft zich in het verleden soms vijandig opgesteld in dit geschil.
Grensverkeer.
Medio 1966 sloot Spanje voor korte tijd het grensverkeer naar en van Gibraltar en beperkte zowel de scheepvaart als de luchtvaart daarheen. In 1969 werd de grens volledig gesloten, wat grote problemen opleverde voor het wederzijdse woon-werkverkeer. Gibraltar moest in die tijd ook voor de eigen drinkwatervoorziening zorgen. Na de dood van Franco verbeterden de betrekkingen en in 1982 werd de grens weer geopend. De Spanjaarden bleven vasthouden aan lastige grenscontroles, terwijl die aan de andere grenzen al lang waren afgeschaft. Ook over de zeggenschap over de territoriale wateren in de Baai van Gibraltar hebben de nodige conflicten plaatsgevonden. Het blijft verboden om rechtstreeks van Britse in Spaanse territoriale wateren te varen; schepen kunnen dus geen passagiers van Gibraltar en Algeciras naar Marokko meenemen, maar ook daarover zijn gesprekken aan de gang.
José Luis Rodríguez Zapatero en Tony Blair tekenden in september 2006 een akkoord dat de meeste problemen tussen beide landen en Gibraltar moet oplossen. De luchthaven van Gibraltar mocht voortaan vluchten uit Spanje en de rest van de Europese Unie afhandelen en zou zowel door Britse als Spaanse ambtenaren worden bemand. De aanvliegroute mocht door het Spaanse luchtruim lopen. Daarop werd in december 2006 een vliegverbinding geopend tussen Madrid en Gibraltar. Daarnaast werden de grensbepalingen versoepeld, zou Spanje meer telefoonlijnen naar Gibraltar aanleggen en werd een langlopend conflict over pensioenbetalingen aan Spaanse oud-arbeiders in Gibraltar bijgelegd.
Geregeld zijn er kleine conflicten over bijvoorbeeld visserijrechten en lange grenscontroles door Spaanse grenswachters. Sinds het begin van de economische crisis in 2007 zou de smokkelhandel volgens de Spaanse douane toegenomen zijn, onder andere die van sigaretten. Producten zouden de Europese Unie worden binnengesmokkeld, en zo zouden belastingen worden ontdoken.
Referenda.
Spanje blijft aanspraak maken op de rots, maar de bewoners hebben in verschillende referenda duidelijk gemaakt geenszins bij Spanje te willen horen.
In 2002 sprak 99% van de bevolking van Gibraltar zich in een referendum uit tegen een gedeelde Brits-Spaanse soevereiniteit, een voorstel van de Britse premier Tony Blair en zijn toenmalige Spaanse collega José María Aznar (1996-2004).
Begin december 2006 stemden de bewoners bij referendummeerderheid voor een nieuwe grondwet.
Op 23 juni 2016 werd in het Verenigd Koninkrijk het referendum over het blijven binnen of vertrekken uit de Europese Unie gehouden. Hierbij werd met een kleine meerderheid gekozen voor vertrek (de brexit). Dit in tegenstelling tot Gibraltar waar men met een overweldigende meerderheid van 95,9 procent voor het blijven in de EU stemde.
De Spaanse minister van Buitenlandse Zaken José Manuel García-Margallo zei dat Spanje graag een gedeelde soevereiniteit wilde over Gibraltar nu Groot-Brittannië uit de Europese Unie zou vertrekken. Onder de inwoners van Gibraltar waren grote zorgen ontstaan over de status van het gebied.
Brexit.
Als enige van de Britse overzeese gebieden was Gibraltar wél onderdeel van de Europese Unie, met bijzonderheden:
Op 31 december 2020 kwamen Spanje en het Verenigd Koninkrijk (inclusief de onderhandelaars uit Gibraltar) tot een principeakkoord over Gibraltar met de volgende elementen:
Spanje en het VK stellen voor dat de Europese Unie en het Verenigd Koninkrijk formele onderhandelingen starten om dit akkoord om te zetten in een verdrag. Dit voorlopig akkoord was nodig omdat Spanje en het VK een verschillend beeld hebben over de status van Gibraltar.
Meer details:
Belasting-akkoord met Spanje.
Op 13 maart 2021 is een belastingakkoord tussen Spanje en Gibraltar in werking getreden. Spanje beschouwde Gibraltar als een belastingparadijs waarbij veel bedrijven en personen die connecties hadden met Spanje zich lieten domiciliëren in Gibraltar om Spaanse inkomensbelasting te ontwijken. In de praktijk wonen veel Gibraltarezen in Spanje en werken veel Spanjaarden in Gibraltar. Met de Brexit werd geëist dat Gibraltar EU-compatibele wetgeving toepast voor taks transparantie en de strijd tegen witwassen. Alleen inwoners die weinig of geen connecties hebben met Spanje zullen als niet-ingezetene van Spanje beschouwd worden. Daarnaast zal informatie uitgewisseld worden over de economische activiteiten en bezittingen van Spaanse ingezetenen in Gibraltar voor belasting doeleinden.
Bewoners.
Op de landtong wonen ongeveer 30.000 mensen. Op het gebied van familienamen, heeft 27% van de bevolking een Britse achternaam, 24% een Spaanse achternaam, 15% een Genuese of andere Italiaanse achternaam, 15% een Portugese achternaam en 8% een Maltese achternaam. Meer dan de helft van de bevolking ziet zichzelf als Gibraltars, gevolgd door de groep 'ander soort Brits'.
Taal.
De officiële taal van Gibraltar is Engels en dit wordt gebruikt door de overheid en op scholen. De pers publiceert in het Engels. De meeste inwoners zijn tweetalig en spreken ook Spaans. Vanwege de gevarieerde mix van etnische groepen die daar wonen, worden echter ook andere talen gesproken op de Rots. Arabisch wordt gesproken door de Marokkaanse gemeenschap, net als Hindi en Urdu door de Indiase en de Pakistaanse gemeenschappen. Maltees wordt door sommige families van Maltese afkomst gesproken.
Gibraltarezen praten vaak in Llanito (uitgesproken als ), een volkstaal die uniek is voor Gibraltar. Het is gebaseerd op Andalusisch-Spaans met een sterke mengeling van Brits-Engels en elementen uit talen als het Maltees, Portugees, Genuese-Italiaans en Haketia (een Joods-Spaans dialect). Llanito omvat ook vaak codewisseling naar het Engels, met technische termen en complexe ideeën die meestal in het Engels worden uitgedrukt.
Gibraltarezen noemen zichzelf vaak Llanitos.
Religie.
Volgens de telling van 2012 is ongeveer 72,1% van de Gibraltarezen rooms-katholiek. De 16e-eeuwse heilige Maria de Gekroonde is de kathedraalkerk van het rooms-katholieke bisdom van Gibraltar, en ook de oudste katholieke kerk in het gebied. Andere christelijke denominaties zijn de Church of England (7,7%), waarvan de Kathedraal van de Heilige Drie-eenheid de kathedraal is van de Anglicaanse bisschop van Gibraltar in Europa; de Methodist Church van Gibraltar, Church of Scotland, verschillende pinksterkerken en onafhankelijke kerken die meestal beïnvloed worden door de huiskerk en charismatische bewegingen, evenals een gemeente van Plymouth Brethren. Verschillende van deze congregaties worden vertegenwoordigd door de Evangelische Alliantie van Gibraltar.
Er is ook een afdeling van De Kerk van Jezus Christus van de Heiligen der Laatste Dagen en twee gemeenten van Jehova's Getuigen. 7,1% gaf aan dat ze geen religie hebben. De Gibraltar Secular Humanist Society houdt ook regelmatig vergaderingen.
De derde religie in omvang is de islam (3,6% van de bevolking). De meeste moslims op Gibraltar zijn Marokkanen. Gibraltar was eeuwenlang onder islamitische heerschappij. In 1997 werd de Ibrahim-al-Ibrahim-moskee in gebruik genomen.
Er is ook een gevestigde hindoebevolking (2%), leden van het Bahá'í-geloof en een al lang bestaande joodse gemeenschap, die bij 763 personen goed is voor 2,4% van de bevolking. Als een deel van de totale bevolking is dit de op een na grootste joodse bevolking ter wereld, alleen achter Israël aan. Er zijn vier functionerende orthodoxe synagogen in Gibraltar en verschillende koosjere etablissementen.
Verkeer.
Gibraltar heeft beperkte mogelijkheden tot het verstrekken van openbaar vervoer wegens de kleine oppervlakte en vanwege het grensconflict met Spanje.
Gibraltar heeft 49,9 kilometer aan geasfalteerde weg. Het land heeft het hoogste percentage inwoners die in het bezit zijn van een gemotoriseerd voertuig ter wereld. Het verkeer op Gibraltar rijdt rechts, wat voor landen onder Brits bestuur uitzonderlijk is. Het rechtsrijden werd door de toegenomen continentaal Europese invloed ingevoerd op 16 juni 1929. Het gros van de straten is eenrichtingsverkeer.
De maximumsnelheid in Gibraltar bedraagt 50 kilometer per uur.
Er zijn in Gibraltar 10 benzinestations. De brandstofprijzen zijn er aanzienlijk lager dan die in Spanje. Veel inwoners van het Spaanse San Roque en La Línea de la Concepción komen enkel de grens over om te tanken.
Gibraltars internationale kentekencode is GBZ en de gele nummerplaten met zwarte opdruk zijn voorzien van de letter 'G', gevolgd door 4 cijfers en dan een letter. Tevens zijn er nog oudere nummerplaten met enkel (tot) 5 cijfers in gebruik. De kleur en lettertekens zijn dezelfde als de nummerplaten die in het Verenigd Koninkrijk worden toegepast. De auto van de Chief Minister is voorzien van de kentekencode G1 en de auto van de Gouverneur heeft de Engelse kroon.
Toerisme.
Het verkeer op de grens met Spanje is vaak stroperig. Daarom hebben de Britten een post ingericht om het voor Gibraltar bestemde verkeer voorrang te verlenen en het verkeer uit de andere richting te laten wachten. Automobilisten en voetgangers ondervinden bij het oversteken van de grens vaak grondige controles van de douanepolitie.
Openbaar vervoer.
Er zijn vijf busroutes in Gibraltar. De bussen rijden in alle delen van de stad, behalve het Upper Rock natuurreservaat. De Gibraltar Bus Company rijdt op vier lijnen met Dennis Dart-bussen. Deze zijn blauw van kleur. De lijnen van de Gibraltar Bus Company zijn:
De Calypso Bus Company rijdt lijn 10 met een ouder model rode dubbeldeksbus. Hoewel deze veel weg hebben van Londense bussen zijn de voertuigen afkomstig uit Duitsland.
Bussen rijden veelvuldig vanaf de grens met Spanje en de luchthaven. Lijn 9 is een pendelbus van de grens naar Grand Casemates Square in het centrum van de stad.
Bovendien zijn er overal op het eiland taxi's in te schakelen. Er zijn minibusjes die toeristische tochten maken naar de Rots van Gibraltar en het natuurreservaat.
Stadsstatus.
Reeds in 1842 had koningin Victoria Gibraltar de status van stad toegekend. Die informatie werd echter weggelaten van de officiële lijst van erkende steden waardoor niemand op de hoogte was van de erkenning. In 2022 werd dit voorval ontdekt door een groep onderzoekers en sindsdien noemt Gibraltar zich officieel een stad.
Spoor.
Er zijn geen spoorwegen in Gibraltar, behalve in de militaire "Gibraltar Dockyard". Er loopt een spoortunnel door de rots van Gibraltar. In het begin van de 20e eeuw was er een industriële spoorweg in Gibraltar. Toen kon men helemaal rond Gibraltar rijden per trein. 
Zee.
De zee was altijd heel belangrijk voor Gibraltar. De Rots van Gibraltar, die de hele zee-engte beheerst, is dan ook de bestaansreden van het militaire complex op deze landtong en de voornaamste reden voor het conflict over bezit van dit strategische punt. De Royal Navy Dockyard was voorheen Gibraltars belangrijkste werkgever. De haven is een deels militair complex van de Britse Royal Navy aan de westzijde, bovendien is er een belangrijke militaire basis in de Rots gebouwd met een observatiepost op de top van de Rots en er is in Gibraltar een militair garnizoen gestationeerd. Militaire schepen doen de haven aan en er zijn mogelijkheden om onderzeeërs te ontvangen en te herstellen, hetgeen steeds tot verhitte discussies leidt in Spanje.
De haven van Gibraltar bevindt zich in de Baai van Gibraltar, aan de westzijde van het schiereiland. De in Gibraltar geregistreerde koopvaardijvloot bestaat uit 26 schepen van 1000 ton of meer. Tot 2003 was er een snelle veerpontverbinding met Tanger in Marokko, maar sindsdien moet men via Algeciras of Tarifa reizen.
Verschillende cruiseschepen bezoeken regelmatig de haven van Gibraltar. Deze aankomsten zijn een belangrijke bron van inkomsten voor Gibraltar alsook de shoppende dagjesmensen uit Spanje.
Er is langs de verlengde landingsbaan een jachthaven aangelegd.
De plaatselijke supermarkt behoort tot het Britse Morrisons. Tesco heeft plannen om ook een supermarkt te bouwen. Alle voorraden voor de supermarkt worden via containerschepen en via luchtvracht aangevoerd uit het Verenigd Koninkrijk. Sommige verse producten worden lokaal aangevoerd vanuit Spanje maar veruit de meeste producten - ook vlees, fruit en groenten - komen van het Britse vasteland.
Luchtverkeer.
Gibraltar Airport is een militair vliegveld met één startbaan die ongeveer langs de grens met Spanje loopt. De baan is verlengd door hem uit te breiden over het water. De Winston Churchill Avenue, de enige weg tussen Spanje en Gibraltar, kruist de startbaan en moet daarom met slagbomen worden afgesloten als er een vliegtuig landt of opstijgt wat enkele keren per dag gebeurt en lange files veroorzaakt. Vanwege de toegenomen verkeersdrukte is er een tunnel aangelegd die onder het oostelijke uiteinde van de startbaan door gaat. Sinds 31 maart 2023 is deze Kingsway Tunnel in gebruik en is dit voor auto’s en vrachtverkeer de enige toegestane route tussen de grensovergang en het centrum van Gibraltar. Alleen voetgangers, fietsers en scooters mogen nog de oude route gebruiken waarbij ze de startbaan van het vliegveld kruisen. De volgende maatschappijen vliegen op Gibraltar: British Airways, easyJet en voorheen ook Monarch.
Na de ondertekening van een akkoord in Córdoba in september 2006 is er aan de Spaanse kant van de startbaan een Spaanse terminal gebouwd met Spaans douanepersoneel.
Iberia is gestart met directe vluchten tussen Madrid en Gibraltar op 16 december 2006 en GB Airways op 1 mei 2007. GB Airways staakte de dienst op 30 september 2007 en Iberia plant kleinere vliegtuigen in en de route uit te besteden aan Air Nostrum. De belangrijkste verbinding blijft Gibraltar-London, omdat de meeste handelszaken met Britse leveranciers werken.
Na de overname door easyJet is GB Airways op 28 oktober 2006 met zijn Gibraltar–Heathrow-dienst gestopt. Als reden werd opgegeven dat GB Airways zijn activiteiten concentreerde op Gatwick. De verkoop van GB Airways' Heathrowslots heeft de maatschappij £80 miljoen opgeleverd. In 2007 werd GB Airways overgenomen door easyJet (en was dus niet langer een British Airways-franchisepartner); alle vluchten worden nu door easyJet uitgevoerd.
Kabelbaan.
Een kabelbaan gaat van het zuiden van de stad naar de top met een tussenstop aan het Ape's Den. De top is eigenlijk de op een na hoogste. Aan het einde van de kabelbaan bevindt zich een observatorium met een restaurant, terwijl op de hoogste top een militair complex staat.
Apen.
Op de rots leeft een door de Britten in stand gehouden apenkolonie in een natuurreservaat. Het gaat om een troep berberapen ("Macaca sylvanus"), die verder ook in Noord-Afrika voorkomen. Volgens een legende blijft Gibraltar in Britse handen zolang er apen op de rots leven. Mede daarom wordt de populatie streng beschermd. Winston Churchill liet tijdens de Tweede Wereldoorlog zelfs nieuwe apen uit Noord-Afrika invoeren omdat de populatie tot zeven dieren was geslonken. De kolonie bestaat uit enige honderden dieren in zes verschillende troepen. De meeste apen zijn erg mak. Ze komen soms tot in de stad, of klimmen op schouders en hoofden. Omdat het wilde dieren zijn en ter voorkoming dat ze te brutaal of te afhankelijk van mensen worden, wordt aanhalen en ander direct contact ontmoedigd, en is voeren verboden.
Sport.
Sinds 2016 is er een Gibraltarees voetbalelftal dat is aangesloten bij de FIFA en de UEFA. Er wordt echter al veel langer gevoetbald. De plaatselijke competitie ging reeds in 1895 van start.
De Professional Darts Corporation hield van 2013 tot en met 2022 jaarlijks de Gibraltar Darts Trophy.
Op 18 november 2023 vestigde Gibraltar een record; het mannenteam voetbal verloor 14-0 van Frankrijk. Dat is het grootste verlies ooit in Europees verband.

</doc>
<doc id="21030" url="https://nl.wikipedia.org/wiki?curid=21030" title="Reimerswaal (gemeente)">
Reimerswaal (gemeente)

Reimerswaal () is een gemeente in de Nederlandse provincie Zeeland. Reimerswaal maakt deel uit van Zuid-Beveland. De gemeente telde per inwoners (bron: CBS) en heeft een oppervlakte van 243,08 km² (waarvan 133,89 km² water). De kern Yerseke is bekend vanwege de mossel- en oesterhandel; Kruiningen was bekend vanwege de veerdienst Kruiningen-Perkpolder. Deze veerpont is inmiddels vervangen door de Westerscheldetunnel. Op het oude terrein van de voormalige veerpont verrijst een compleet nieuwe woonwijk, Kruseveer.
De gemeente Reimerswaal ontstond in 1970 uit de samenvoeging van de gemeentes Krabbendijke, Kruiningen, Rilland-Bath, Waarde en Yerseke en is genoemd naar de middeleeuwse stad Reimerswaal die ten noorden van de huidige gemeente lag, in het Verdronken Land van Zuid-Beveland, ook wel "Verdronken land van Reimerswaal" genoemd. De restanten van deze stad liggen sinds 1978 onder de Bergse Diepsluis in de Oesterdam in de gemeente Tholen. Hansweert, dat lag in de gemeente Kruiningen, werd ten tijde van de herindelingsplannen ook begeerd door Kapelle. Door dagblad De Stem werd in 1967 een informeel referendum georganiseerd in het dorp, waarbij de overgrote meerderheid koos voor aansluiten bij Reimerswaal.
Het gemeentehuis van Reimerswaal staat in Kruiningen, de Kreekraksluizen zijn gelegen in de gemeente Reimerswaal.
Kernen.
Verder zijn er de buurtschappen Bath, Gawege, Middenhof, Roelshoek, Stationsbuurt, Vlake en Völckerdorp. In Stationsbuurt ligt het spoorwegstation Rilland-Bath; treinstations zijn er ook: station Krabbendijke en station Kruiningen-Yerseke.
Gemeenteraad.
De gemeenteraad van Reimerswaal bestaat uit 19 zetels. Hieronder staat de samenstelling van de gemeenteraad sinds 1998:
Het college 2022-2026 bestaat uit de partijen SGP en Leefbaar Reimerswaal.
Openbaar vervoer.
De gemeente Reimerswaal heeft drie stations gelegen op de spoorlijn Roosendaal - Vlissingen:
Cultuur.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Natuur.
Het Natura 2000-gebieden Westerschelde &amp; Saeftinghe, Oosterschelde en Yerseke en Kapelse Moer liggen voor een deel in de gemeente Reimerswaal. Ook de "voorgenomen" Natura 2000-gebieden Markiezaatsmeer en Zoommeer liggen voor een deel in de gemeente.
Binnendijkse Natura 2000 (en helemaal binnen de gemeente) zijn de Yerseke Moer, de Kaarspolder (bij het begin van het Kanaal door Zuid-Beveland) als deel van "Oosterschelde" en Bathse Kreek (tussen Bath en Rilland) als deel van "Westerschelde &amp; Saeftinghe".

</doc>
<doc id="21031" url="https://nl.wikipedia.org/wiki?curid=21031" title="US Open 2002 (tennis)">
US Open 2002 (tennis)

De 122e editie van het Amerikaanse grandslamtoernooi, het US Open 2002, werd gehouden van 26 augustus tot en met 8 september 2002. Voor de vrouwen was het de 116e editie. Het toernooi werd gespeeld op het terrein van het USTA Billie Jean King National Tennis Center, gelegen in Flushing Meadows in het stadsdeel Queens in New York.
Enkelspel.
Mannen.
De als zeventiende geplaatste Pete Sampras won het toernooi voor de vijfde maal door in de finale zijn landgenoot Andre Agassi met 6-3, 6-4, 5-7 en 6-4 te verslaan. De laatste keer dat hij het US Open won, was in 1996.
Belgen.
Belgische deelnemers waren: Xavier Malisse (derde ronde), Dick Norman (tweede ronde) en Olivier Rochus (eerste ronde).
Nederlanders.
Sjeng Schalken bereikte het beste resultaat in zijn grandslamcarrière door met een 3-2-overwinning op Fernando González de halve finale te bereiken. Daarin werd hij met 3-0 door Sampras uitgeschakeld.
Overige Nederlandse deelnemers waren: Edwin Kempes (eerste ronde), Richard Krajicek (eerste ronde), John van Lottum (tweede ronde), Raemon Sluiter (tweede ronde) en Martin Verkerk (eerste ronde).
Vrouwen.
De als eerste geplaatste Amerikaanse Serena Williams won het toernooi voor de tweede keer door in de finale haar als tweede geplaatste zus Venus Williams met 6-4 en 6-3 te verslaan.
Belgen.
Belgische deelneemsters waren: Els Callens (tweede ronde), Kim Clijsters (vierde ronde) en Justine Henin (vierde ronde).
Nederlanders.
De enige Nederlandse deelneemster was Miriam Oremans (eerste ronde).
Dubbelspel.
Mannen dubbelspel
Finale: Mahesh Bhupathi (India) en Maks Mirni (Wit-Rusland) wonnen van Jiří Novák (Tsjechië) en Radek Štěpánek (Tsjechië) met 6-3, 3-6, 6-4
Vrouwen dubbelspel
Finale: Virginia Ruano Pascual (Spanje) en Paola Suárez (Argentinië) wonnen van Jelena Dementjeva (Rusland) en Janette Husárová (Slowakije) met 6-2, 6-1
Gemengd dubbelspel
Finale: Lisa Raymond (VS) en Mike Bryan (VS) wonnen van Katarina Srebotnik (Slovenië) en Bob Bryan (VS) met 7-6, 7-6
Junioren.
Meisjes enkelspel
Finale: Maria Kirilenko (Rusland) won van Barbora Strýcová (Tsjechië) met 6-4, 6-4
Meisjes dubbelspel
Finale: Elke Clijsters (België) en Kirsten Flipkens (België) wonnen van Shadisha Robinson (VS) en Tory Zawacki (VS) met 6-1, 6-3
Jongens enkelspel
Finale: Richard Gasquet (Frankrijk) won van Marcos Baghdatis (Cyprus) met 7-5, 6-2
Jongens dubbelspel
Finale: Michel Koning (Nederland) en Bas van der Valk (Nederland) wonnen van Brian Baker (VS) en Chris Guccione (Australië) met 6-4, 6-4

</doc>
<doc id="21032" url="https://nl.wikipedia.org/wiki?curid=21032" title="US Open 2003 (tennis)">
US Open 2003 (tennis)

De 123e editie van het Amerikaanse grandslamtoernooi, de US Open 2003, werd gehouden van 25 augustus tot en met 7 september 2003. Voor de vrouwen was het de 117e editie. Het toernooi werd gespeeld op het terrein van het USTA Billie Jean King National Tennis Center, gelegen in Flushing Meadows in het stadsdeel Queens in New York.
Opvallend was dat Serena Williams en Venus Williams beiden niet meededen wegens blessures. De titelhouder bij de mannen, Pete Sampras had voor het toernooi zijn afscheid aangekondigd en deed niet meer mee. Tijdens het toernooi nam ook Michael Chang afscheid, hij verloor in de eerste ronde. Tijdens deze editie van de US Open werden veel partijen onderbroken en uitgesteld door regen; voor het eerst sinds vijftien jaar werden er op een dag geen wedstrijden gespeeld bij de heren, wegens de regen.
Enkelspel.
Mannen.
De als vierde geplaatste Amerikaan Andy Roddick won het toernooi door in de finale de als derde geplaatste Spanjaard Juan Carlos Ferrero met 6-3 7-62 6-3 te verslaan.
Vrouwen.
De als tweede geplaatste Belgische Justine Henin-Hardenne won het toernooi voor de eerste keer door in de finale haar als eerste geplaatste landgenote Kim Clijsters met 7-5 6-1 te verslaan.
Dubbelspel.
Heren dubbel
Finale: Jonas Björkman (Zweden) en Todd Woodbridge (Australië) wonnen van Bob Bryan en Mike Bryan (VS) met 5-7 6-0 7-5
Dames dubbel
Finale: Paola Suárez (Argentinië) en Virginia Ruano Pascual (Spanje) wonnen van Martina Navrátilová (VS) en Svetlana Koeznetsova (Rusland) met 6-2 6-3
Gemengd dubbel
Finale: Katarina Srebotnik (Slovenië) en Bob Bryan (VS) wonnen van Lina Krasnoroetskaja (Rusland) en Daniel Nestor (Canada) met 5-7 7-5 7-6
Junioren.
Meisjes enkelspel
De Belgische Kirsten Flipkens won met 6-3 7-5 van de Nederlandse Michaëlla Krajicek
Jongens enkelspel
De Fransman Jo-Wilfried Tsonga won met 7-6 6-3 van Marcos Baghdatis (Cyprus)

</doc>
<doc id="21033" url="https://nl.wikipedia.org/wiki?curid=21033" title="Magenta">
Magenta



</doc>
<doc id="21034" url="https://nl.wikipedia.org/wiki?curid=21034" title="Magenta (kleur)">
Magenta (kleur)

Magenta is een extraspectrale kleur, een kleur die niet voorkomt in het elektromagnetisch spectrum. De zuivere kleur magenta kan slechts worden verkregen door gelijke hoeveelheden van rood en blauw licht te mengen: magenta licht bestaat niet. De tinten van de extraspectrale sector lopen van fuchsia (met meer rood licht), over roze naar paars (met meer blauw licht). Ten gevolge van het Abney-effect lijkt een licht fuchsia op roze; door het Bezold-Brücke-effect lijkt een zuiver magenta van geringe lichtsterkte niet meer roze maar paars. Vandaar dat die tinten wel omschreven worden als een paarsachtig rood, roodachtig paars of mauve-achtig karmozijn.
Magenta is een primaire kleur in het subtractieve kleursysteem en een secundaire kleur in het additieve kleursysteem. Magenta is in beide systemen de complementaire kleur van groen. In drukinktsystemen wordt de kleur magenta dan ook standaard gebruikt in de vier-kleurendruk. Wegens beperkingen in de pigmentkeuze neigt de magenta drukinkt echter iets naar het rood. Kunstschilders gebruiken de kleur magenta weinig, hoewel het pigment chinacridon (quinacridone) wel tot hun beschikking staat. Als primaire subtractieve kleur kan de zuivere tint niet door verfmenging verkregen worden.
De term magenta is afkomstig van een van de eerste kunstmatige (in dit geval aniline) kleurstoffen. Deze werd ontdekt kort na de Slag bij Magenta, die plaatsvond bij de stad Magenta in Noord-Italië, in 1859. De kleur is aldus genoemd naar de slag, en dus indirect naar de stad. Zie ook: De_namen_rood_en_purper_(magenta)_bij_de kleurenleer van Goethe.
De kleur magenta wordt soms ook cyclaam (de roze tinten) of fuchsia (de meer rode tinten) genoemd, naar de bloemen die deze kleur kunnen hebben.

</doc>
<doc id="21035" url="https://nl.wikipedia.org/wiki?curid=21035" title="Sacrament">
Sacrament

Een sacrament is een gewijde handeling in het christendom waardoor God komt tot de mens. In die zin staat een sacrament tegenover gebed en offer, waarin de mens nadert tot God. Verschillende sacramenten markeren een belangrijk moment in het leven van de gelovigen. Het begrip is afgeleid van het Latijnse "sacramentum", dat (geloofs)geheim betekent.
Een sacrament is geldig, indien de juiste vorm, stof en intentie aanwezig waren bij de verrichting ervan. De staat waarin de bedienaar verkeert heeft geen invloed op de geldigheid. De werking van het sacrament is daarentegen wel afhankelijk van de staat waarin de ontvanger verkeert. 
Katholieke Kerk.
De Katholieke Kerk definieert een sacrament als een directe handeling van Jezus Christus, die teruggaat op het woord en leven van Jezus Christus. De sacramenten zijn, volgens de katholieke leer, ingesteld door Jezus. Het ontvangen van de sacramenten is zowel recht als plicht van de gelovige.
Een sacrament wordt steeds toegediend in en door de Kerk, daarom vindt de toediening altijd plaats in liturgische vorm. Men ontvangt de heilzame werking, waardoor men wordt opgenomen in het sacramentele leven van de Kerk.
Uitsluiting van gelovigen van het ontvangen van de sacramenten is alleen mogelijk als gevolg van excommunicatie, staat van publieke zonde (in bepaalde gevallen) en ketterij. Niet-katholieken mogen niet worden toegelaten tot de sacramenten.
Zeven sacramenten.
De Katholieke Kerk kent zeven sacramenten:
Doopsel, vormsel en eucharistie vormen samen de "sacramenten van de christelijke initiatie". Doopsel, vormsel en de priesterwijding kunnen slechts eenmaal in het leven worden ontvangen, zij laten een eeuwigdurend merkteken van de Godheid in de ziel achter.
Huwelijk en priesterwijding kunnen niet gecombineerd worden (1 Korinthe 7:32-33).
Het heilig oliesel (ziekenzalving) gecombineerd met de (laatste) communie (het viaticum) en/of de (laatste) biecht wordt het "laatste sacrament" (of "sacrament van de zieken" (voor Vaticanum II: "sacrament der stervenden of laatste sacramenten") genoemd.
Bedienaars.
De gewone bedienaars van het "doopsel" zijn de priesters, en in de Latijnse Kerk ook de diakenen. In geval van nood mag iedereen, zelfs een ongedoopte, dopen.
De "eucharistie", de "biecht" en de "ziekenzalving" kunnen alleen worden toegediend door een priester.
De "priesterwijding" is voorbehouden aan de bisschop, want alleen hij bezit de zogenaamde "volheid van het priesterschap" en kan daardoor het priesterschap doorgeven. De "bisschopswijding" wordt verricht door de bisschop, veelal samen met andere bisschoppen.
De gewone bedienaar van het "vormsel" is de bisschop of de coadjutor (hulpbisschop). Indien noodzakelijk, kan de bisschop de bevoegdheid om het vormsel toe te dienen aan priesters toekennen, hoewel het toch meer passend is dat hij het zelf toedient.
In het "huwelijk" dienen de huwenden het sacrament aan elkaar toe. De priester of diaken is, net als de gemeenschap, getuige. Daarnaast vertegenwoordigt de priester of diaken zowel Christus als Christus' Mystiek Lichaam, wat het de huwenden mogelijk maakt het huwelijk te sluiten binnen de Kerk. Feitelijk wordt in de Rooms-Katholieke Kerk het burgerlijk huwelijk helemaal genegeerd, hetgeen een belangrijk verschil is met het protestantisme. Een katholiek huwelijk is echter pas geldig wanneer er ook een burgerlijk huwelijk is en het kan pas ongeldig worden verklaard wanneer de burgerlijke scheiding onherroepelijk is.
Sacramentalia.
Naast de sacramenten kent de Kerk nog talrijke sacramentalia. Het onderscheid tussen sacramenten en sacramentalia is dat sacramenten door Christus zelf zijn ingesteld en sacramentalia door de Kerk.
Protestantisme.
Binnen het protestantisme wordt het sacrament gezien als een zichtbaar teken (een signaal) en een zegel (een bevestiging) van Gods genade. Naast de prediking (een hoorbaar teken van Gods genade) kent het protestantisme ook twee zichtbare tekenen van Gods genade, namelijk:
Hoewel de sacramenten zichtbare tekenen worden genoemd, is een wezenlijk kenmerk dat ze ook de andere zintuigen aanspreken waarmee andere delen van de werkelijkheid worden waargenomen. Naast zien en horen spelen voelen (op de huid, in de mond) en proeven en ruiken (brood en wijn) een rol. Waar geloven in de Bijbel wordt gedefinieerd als: "Het geloof legt de grondslag voor alles waarop we hopen, het overtuigt ons van de waarheid van wat we niet zien.", vervullen de sacramenten een rol bij het zichtbaar en tastbaar maken van die werkelijkheid.
Het huwelijk is bij protestanten geen sacrament. Wel is het gebruikelijk om een speciale kerkdienst te beleggen ter gelegenheid van een huwelijk. Soms wordt ook gesproken van een huwelijksinzegening, hoewel het dat in feite niet is. Formeel is het een huwelijksbevestiging waarin een zegen over het (eerder gesloten burgerlijk) huwelijk wordt gevraagd.
In het protestantisme is de openbare belijdenis van het geloof een gebruik dat enigszins vergelijkbaar is met het rooms-katholieke vormsel. De openbare belijdenis van het geloof is echter geen sacrament.
In het lutheranisme worden soms de "biecht" en de "wijding" ook als sacramenten beschouwd.
Bediening.
De "doop" wordt bediend door de predikant, een nooddoop kent men niet.
In de calvinistische traditie wordt "heilig avondmaal" toebereid door de diakenen. Het tafelgebed wordt uitgesproken door de predikant. Bij de uitreiking kunnen zowel predikant, ouderlingen als diakenen betrokken zijn, afhankelijk van plaatselijke gewoonte. In het lutheranisme kent men de ambten van ouderling en diaken niet, daar wordt het sacrament geheel en al door de predikant bediend.
Orthodoxe Kerk.
Het Oosters christendom hanteert evenals de Katholieke Kerk zeven sacramenten. In de Oosters-orthodoxe Kerk worden de sacramenten, in tegenstelling tot de Oriëntaals-orthodoxe Kerken, "Heilige Mysteriën" genoemd. Volgens de (oosters en oriëntaals)-orthodoxe leer is een mysterie een tastbaar vastgesteld teken, dat ingesteld is door Jezus zelf. Orthodoxen geloven niet dat de mysteriën "gewone" symbolen of tekens zijn, maar dat zij een ware kracht bezitten. De mysteriën schenken genade en verwijzen naar de goedheid van God. Priesters, priestermonniken en (aarts)bisschoppen zijn bevoegd om de mysteriën te bedienen. Priesters zijn echter niet bevoegd om het wijdingssacrament te bedienen, aangezien dit mysterie enkel door bisschoppen toegediend mag worden. De gelovigen zijn de ontvangers. De diaken mag ondanks zijn rang binnen het priesterschap, geen enkele mysterie toedienen.
De sacramenten doopsel, vormsel (myronzalving), de biecht en de eucharistie zijn binnen de orthodoxe kerken verplicht. De doop, de myronzalving en de priesterwijding mogen slechts eenmaal toebediend worden. Bij de doop baseren orthodoxen dit op de Bijbelse vers: "één Heer, één geloof, één doop". Bij myronzalving wordt de heilige Geest ontvangen. Omdat orthodoxen geloven dat de heilige Geest een lichaam nooit zal verlaten, mag de myronzalving maar eenmaal toegediend worden. Een uitzondering vormen bekeerlingen die wel de myronzalving krijgen bij hun overgang naar de orthodoxie. De heilige Geest zou immers niet tweemaal ontvangen kunnen worden. Het vormsel wordt onmiddellijk in aansluiting op het doopsel toegediend. Een Eerste Communie volgt normaliter ook direct in aansluiting op de doop en het vormsel.
Bij de eucharistie geloven orthodoxen dat brood en wijn werkelijk veranderen in het Lichaam en Bloed van Jezus. Zij baseren dit op de Bijbelvers: "Mijn lichaam is het ware voedsel en mijn bloed is de ware drank" en "Neem, eet, dit is mijn lichaam (...) Drink allen hieruit, dit is mijn bloed".
Het Consolamentum.
Bij de Katharen ontving een "chrétien", na een noviciaat, het "consolamentum". Dit was het enige sacrament voor de Katharen. Het was een vorm van inwijding in de Heilige Geest en gebeurde door handoplegging. Hierdoor werd de goddelijke geest in de mens in contact gebracht met de Heilige Geest, waardoor de mens in staat werd zijn goddelijke oorsprong te ervaren. Na het "consolamentum" moest hij leven volgens een strikte regel. Deze regel was ascetisch van aard: verbod om dierlijk voedsel te eten en het gebod om een evangelische moraal te beoefenen: verbod om te vloeken, te liegen en te doden. Het "consolamentum" kon pas ontvangen worden op volwassen leeftijd; de Katharen meenden dat dit bewust moest gebeuren, in alle vrijwilligheid. Voor degenen die aldus waren gereinigd, zou de dood een verlossing van de materie teweegbrengen.
Sacramenten in de kunst.
In de christelijke kunst worden de sacramenten soms symbolisch verbeeld door een regenboog. De kleur wit wijst dan op het doopsel, geel op het vormsel, groen op de eucharistie, blauw op het huwelijk, paars op de ambtswijding, rood op het sacrament van boete en verzoening en zwart op de ziekenzalving. De eucharistie wordt vaak uitgebeeld door een pelikaan of broodmand, het vormsel veelal door een duif.

</doc>
<doc id="21036" url="https://nl.wikipedia.org/wiki?curid=21036" title="Concilie van Trente">
Concilie van Trente

Het kerkelijk Concilie van Trente (1545-1563) (Latijn: "Concilium Tridentinum") is een van de algemene of oecumenische concilies. Het wordt gewoonlijk als 19e geteld en duurde van 1545 tot 1563 met drie zittingsperioden: 1545-1547, 1551-1552 en 1562-1563. Het had tot doel de misstanden en misbruiken binnen de Katholieke Kerk aan te pakken. Ook moest duidelijkheid worden geschapen omtrent verschillende door de protestanten betwiste geloofspunten.
Het concilie werd in Trente, zetel van het prinsbisdom Trente, bijeengeroepen door paus Paulus III (1545), voortgezet door Julius III (1551) en door Pius IV bekrachtigd (1563). Het vond met opzet zo noordelijk in Italië plaats om calvinistische en lutherse waarnemers in staat te stellen aanwezig te zijn.
Doelen en besluiten.
Centraal stonden verdieping en verinnerlijking, de "juiste" formulering van de theologische opvattingen (met nadruk op het absolute gezag van de paus) en het bepalen van de houding ten opzichte van de reformatie.
Het concilie had tot doel de rol van de Kerk als grote civilisator en wetgever te benadrukken. Het formuleerde de opvattingen en de dogma's die voortaan de inhoud van het katholieke geloof zouden uitmaken. De Kerk greep daarvoor terug naar de nieuwe spiritualiteit zoals die sinds het einde van de 15e eeuw leefde in de zogenaamde 'katholieke Reformatie' en bijvoorbeeld door de grote Spaanse mystici Johannes van het Kruis en Theresia van Ávila midden 16e eeuw werd verwoord.
Enkele realisaties en besluiten van het concilie:
De besluiten van het concilie waren er duidelijk op gericht de positie van de Rooms-Katholieke Kerk te bepalen ten opzichte van de protestanten. Zodoende kan men dit concilie beschouwen als het hart van de zogenaamde contrareformatie. De besluiten van dit concilie hebben tot op de dag van vandaag geldingskracht in de Rooms-Katholieke Kerk, al hebben de latere concilies wel accentverschuivingen gelegd.
Op het concilie werden in 126 stellingen ("canones") onderdelen van de protestantse leer als dwaling gekenmerkt. Voor katholieken die van de leer van de Rooms-Katholieke Kerk afwijken en deze punten onderschrijven, gold en geldt het "Anathema Sit" (In de ban is hij). Niet alle kritiekpunten van de protestanten zijn door dit concilie verworpen.
De Kerk slaagde erin – dankzij het Concilie van Trente – haar grote morele en intellectuele invloed te behouden in de landen die katholiek waren gebleven. Met name door de dogmatische autoriteit die de Kerk claimde op terreinen waarop de Bijbel zich niet expliciet had uitgelaten, verloor zij verder gezag in landen die de reformatie waren toegedaan, zoals onder meer tot uitdrukking kwam in de Heidelbergse Catechismus (1563). Na het Tweede Vaticaans Concilie werd de relatie met de protestanten beter, wat onder meer uitmondde in een wederzijdse dooperkenning.
Numismatisch commentaar.
De protestanten waren niet zo gelukkig met het concilie. Al voor het begin werden door onbekende medailleurs spotpenningen gegoten, waarvan hier een rond 1550 gegoten zilveren exemplaar is weergegeven.
Op de penning staat de paus afgebeeld, die als de afbeelding wordt omgedraaid in een duivel verandert. Op de keerzijde van de penning staat een kardinaal die op gelijke wijze in een nar verandert. Boven de paus staat het nummer 666, het Getal van het Beest. Een ernstige belediging van de paus als antichrist. Deze spotternij was hier zo populair dat de dubbelbeeltenis paus/duivel rond 1570 in Keulen of Frechen speciaal op baardmankruiken voor export naar de Nederlanden werd afgebeeld. Dit was een gevaarlijke grap; werd men in Keulen hierop betrapt, dan was verbanning de gebruikelijke straf voor de pottenbakker, zijn gezin en personeel. Deze dubbelbeeltenissen, maar nu ook als paus/nar en kardinaal/nar komen zelfs nog voor op rond 1700 vervaardigde koperen gegraveerde Hollandse tabaksdozen.

</doc>
<doc id="21037" url="https://nl.wikipedia.org/wiki?curid=21037" title="Lijst van voormalige Nederlandse gemeenten per provincie">
Lijst van voormalige Nederlandse gemeenten per provincie

Dit is een lijst van voormalige Nederlandse gemeenten, opgesplitst per provincie.
Flevoland heeft geen voormalige gemeenten.

</doc>
<doc id="21038" url="https://nl.wikipedia.org/wiki?curid=21038" title="Jocus">
Jocus

Jocus is de oudste nog bestaande carnavalsvereniging van Nederland. De vereniging is opgericht op 6 oktober 1842 en gevestigd in Venlo. Zij organiseert onder meer de prinsuitroeping, diverse zittingen en de optochten door de stad. Jaarlijks wordt door Jocus bepaald welke instantie of vereniging de Boerenbruiloft Venlo mag organiseren. De lijfspreuk van de vereniging is "Jocus Vitae, Quod Sal Coenae", wat "Wat de Joeks is voor het leven, is het zout in de pap" of in het Venloos: "Joeks is veur 't laeve, waat 't zalt is in de pap" betekent. Deze lijfspreuk was tevens het motto van de jubileumseizoenen 1996-1997 (14x11), 2007-2008 (15x11) en 2018-2019 (16x11). Het symbool van de vereniging is een haan (de zogenaamde Jocus-haan). Een standbeeld hiervan staat rechts voor het stadhuis in Venlo.
Organisatie.
Het bestuur van de vereniging wordt gevormd door de Raad van Elf. Aan het hoofd van het bestuur staat de voorzitter, die alleen tijdens het carnaval "Vors Joeccius XI" wordt genoemd. De Raad van Elf van Jocus wordt ondersteund door een "Chef de Protocol" en een Ceremoniemeester ("Sirremoniemeister").
De stadsprins van Venlo wordt niet door de Raad van Elf of door een commissie gekozen. De vorst "Vors Joeccius XI" heeft het alleenrecht om te bepalen wie de prins wordt.
De organisatie bestaat verder uit "de Hofkapel", "de Prinsekapel","de Prinsegarde" en "de Dansgarde".
Raad van Elf.
Door de grote organisatorische opzet van het carnaval in Venlo, wordt er door de Raad van Elf ook buiten het carnavalsseizoen vergaderd. De Raad van Elf vormt het bestuur van de vereniging. Naast de leden van het dagelijks bestuur, hebben ook de vijf commissievoorzitters zitting in de Raad van Elf. Bij officiële gebeurtenissen lopen de leden van de Raad van Elf altijd voor de voorzitter, Vors Joeccius XI. Zij zijn getooid met Jocusmuts, witte handschoenen, paraplu en een enkele witte kraag, dit in tegenstelling tot Vorst Joeccius XI die een driedubbele witte kraag draagt. Ook de ceremoniemeester (loopt met bel voorop) en de chef de protocol (loopt achteraan) maken deel uit van die stoet, maar zijn geen lid van de Raad van Elf.
Ieder lid van de Raad van Elf heeft een eigen titel met een daarbij behorend wapen. In volgorde van het protocol zijn dat:
Vijf leden van de Raad van Elf zijn tevens voorzitter van een van de vijf commissies:
Vors Joeccius XI.
De vorst van Jocus is altijd de "elfde", hoewel de huidige al de veertiende vorst is.
Prinsen en adjudanten.
De Stadsprins wordt in het najaar, voorafgaande aan het nieuwe carnavalsseizoen, door Vors Joeccius XI gevraagd of hij Stadsprins van Venlo wil worden. Hij mag zelf twee adjudanten kiezen. Twee weken voor het carnaval worden de prins en zijn adjudanten tijdens het Hofbal voorgesteld aan het publiek. Tot die tijd is de vraag wie prins wordt, het "grote stadsgeheim van Venlo". Iemand kan maar een keer in zijn leven gevraagd worden voor prins van Venlo. Heeft hij geweigerd, dan is zijn 'kans' voorbij.
Activiteiten.
Jocus heeft ieder jaar een groot aantal (terugkerende) activiteiten gepland. Vaak wordt er daags na een bal nog een dag ingepland voor hen die geen entreekaartje hebben kunnen bemachtigen voor de avond zelf.
Museum.
Sinds de jaren 10 heeft de carnavalsvereniging ook een eigen museum, waar de geschiedenis van Jocus wordt verteld, alsmede diverse uniformen van de voormalige prinsen, fotomateriaal en andere carnavalsgerelateerde objecten tentoon worden gesteld.
Trivia.
Zie ook: carnaval

</doc>
<doc id="21039" url="https://nl.wikipedia.org/wiki?curid=21039" title="Abcoude">
Abcoude

Abcoude () is een dorp en voormalige gemeente in het noordwesten van de Nederlandse provincie Utrecht, grenzend aan de gemeente Amsterdam. De gemeente is op 1 mei 1941 ontstaan uit de samenvoeging van de voormalige gemeenten Abcoude-Baambrugge en Abcoude-Proostdij en is op 1 januari 2011 gefuseerd met de gemeente De Ronde Venen. De gemeente telde inwoners (per , bron: CBS) en had een oppervlakte van 32,11 km² (waarvan 1,75 km² water). In de loop van zijn bestaan is het plaatsje door grenscorrecties herhaaldelijk ook bij de naburige provincies Noord-Holland- en Zuid-Holland ingedeeld geweest.
Geografie.
Abcoude ligt circa 1 kilometer ten zuiden van Amsterdam-Zuidoost, 12 kilometer zuidoostelijk van Amsterdam en 20 kilometer ten zuidwesten van Almere. Midden door Abcoude stroomt de Angstel, die uitmondt in het Abcoudermeer en daarna doorgaat als Holendrecht. Ook ligt het plaatsje aan het riviertje het Gein; dit trekt, onder meer vanwege de historische omgeving, veel toeristen. De belangrijkste straat van het dorp is de Hoogstraat, tevens de belangrijkste winkelstraat van het dorp.
Tot de voormalige gemeente Abcoude behoorden de kernen Baambrugge en Stokkelaarsbrug.
Geschiedenis.
Abcoude werd voor het eerst genoemd in een uit 1085 stammend verslag van de bisschop van Utrecht waarin men het heeft over ’habitatores de Abecenwalde’, oftewel ‘de inwoners van Abecenwalde’. Deze naam betekent 'het woud van Abbako' wat een typisch Friese persoonsnaam is. Tot de 8ste eeuw maakte het stroomgebied van Het Gein ook deel uit van de Friese pagus (gouw) Niftarlake. Rond 719 wordt dit deel van West Frisia ingelijfd bij het Frankisch Rijk. De Friese adel blijft de gouw Niftarlake echter besturen totdat in 953 de gouw aan de Friese graaf Hatto wordt ontnomen door keizer Otto I de Grote, en geschonken aan het Bisdom Utrecht.
Op de (vaak betwiste) grens van het toenmalige graafschap Holland en het Bisdom Utrecht lag het slot Abcoude. Hiervan werd het eerst melding gemaakt tijdens de verwoesting van de hand van Gijsbrecht van Amstel in 1274. Het kasteel is later herbouwd geweest maar heden zijn enkel nog de fundamenten zichtbaar in het landschap met daar omheen de herstelde slotgracht.
Het Gemeente- en polderhuis van Abcoude uit 1883 was het raadhuis van de gemeente en stond aan het Raadhuisplein. Na de fusie kwam het leeg te staan en werd in 2012 particulier bezit.
Op 1 januari 2011 is de gemeente Abcoude samengevoegd met de gemeente De Ronde Venen. De nieuwe gemeente De Ronde Venen bestaat uit de plaatsen Mijdrecht, Wilnis, Vinkeveen, Waverveen, Abcoude, Baambrugge, Amstelhoek en De Hoef.
Cultuur.
Monumenten.
Een deel van Abcoude is een beschermd dorpsgezicht. Verder zijn er in het dorp tientallen rijksmonumenten.
Evenementen.
Reeds in 1309 werd melding gemaakt van de 'Apicwoudermarct', die waarschijnlijk eind augustus werd gehouden en die zo bekend was dat men hem, evenals Sint-Jan, als tijdsaanduiding gebruikte. In 1471 kreeg Abcoude het recht tot het houden van een Vrije Paardenmarkt. Tevens werd bepaald dat deze jaarlijks zou plaatsvinden op de laatste donderdag van augustus. In 1541 werd dit recht bekrachtigd door Keizer Karel V. Hierdoor was het in het gehele bisdom Utrecht enkel toegestaan paarden te verkopen in de stad Utrecht 'ofte in den dorpe van Abcoude ende op de gewoonlijke marcktdagen'.
Al snel kwamen er niet alleen paarden naar Abcoude maar ook marskramers en straatartiesten, de Paardenmarkt kreeg het karakter van een jaarmarkt en van heinde en ver stroomden de mensen toe. Door de jaren is deze jaarmarkt door velerlei initiatieven uitgebreid met allerhande festiviteiten. Er ontstond een dorpsfeest rond de historische paardenmarkt dat inmiddels is uitgegroeid tot een evenement van vijf dagen, waarvan de bewuste donderdag nog steeds de kern is. Deze vijf dagen staan bekend als de 'Abcouder Feestweek' en vinden plaats onder leiding van de Stichting Feestelijkheden Abcoude. Sedert het begin van de twintigste eeuw is er jaarlijks een kermis aanwezig tijdens de Feestweek.
In 2012 vierde de Stichting Feestelijkheden Abcoude haar honderdste verjaardag met een extra lange feestweek en een uitgebreid scala aan (oud-)Hollandse activiteiten voor jong en oud.
Stedenband.
Abcoude was verzusterd met Lennik wegens oude banden met de adellijke heersers van het Kasteel van Gaasbeek. De gemeente Ronde Venen heeft echter eind 2011 aangegeven de zusterband, met bijbehorende tradities, te zullen stoppen in het kader van bezuinigingen.
Onderwijs.
De kern van Abcoude telt vier basisscholen, Baambrugge telt er een.

</doc>
<doc id="21040" url="https://nl.wikipedia.org/wiki?curid=21040" title="Elst">
Elst

België:
Nederland:
Personen.
Personen met de achternaam Elst, Van Elst en Van der Elst, zoals:

</doc>
<doc id="21041" url="https://nl.wikipedia.org/wiki?curid=21041" title="Amerongen">
Amerongen

Amerongen is een dorp in de Nederlandse provincie Utrecht, deel van de gemeente Utrechtse Heuvelrug, gelegen aan de voet van de Amerongse Berg nabij de Nederrijn in het zuidoosten van de provincie. De Utrechtse Heuvelrug is sinds 2003 een nationaal park. 
Tot 1 januari 2006 was Amerongen een zelfstandige gemeente, waaronder ook de kernen Elst (gedeeltelijk) en Overberg vielen. Sindsdien is het dorp onderdeel van de gemeente Utrechtse Heuvelrug, bestaande uit Amerongen, Leersum, Doorn, Maarn, Overberg, Maarsbergen en Driebergen-Rijsenburg. Bij deze gemeentelijke herindeling is het Amerongse deel van Elst bij de gemeente Rhenen gevoegd. De vroegere gemeente had een oppervlakte van 3040 ha. 
In heeft Amerongen inwoners.
Geschiedenis.
De naam Amerongen wordt voor het eerst genoemd in 1126. In de middeleeuwen was de heerlijkheid Amerongen twee-herig. Zowel het geslacht Abcoude als de domproosdij van Utrecht bezaten een aandeel. Uiteindelijk vond er een verdeling van het gerecht plaats, waarbij de domproost in het bezit van Leersum kwam en de heren van Reede het andere deel kregen. De domproost verkocht zijn deel in 1632 aan stadhouder Frederik Hendrik.
Tijdens de Tachtigjarige Oorlog vindt op 23 juni 1585 de slag bij Amerongen plaats. Door verraad van de twee zonen van graaf Willem IV van den Bergh worden de Staatse troepen onder aanvoering van Adolf van Nieuwenaer, graaf van Meurs (stadhouder van Utrecht), Maarten Schenk van Nydeggen, Joost de Soete, heer van Villers (ook Villiers), door de Spaanse troepen onder bevel van gouverneur Johan Baptiste van Taxis van Zutphen, vernietigend verslagen. Joost de Soete wordt hierbij gevangengenomen; hij wordt later tegen een hoog losgeld weer vrijgelaten.
Naast de oude begraafplaats ligt de Galgenberg, waar de galg stond. De galg was het symbool van de hoge heerlijkheid. De heer van Amerongen kon lange tijd de doodstraf uitspreken. Er ging waarschijnlijk een afschrikkende werking uit van de galg: ""niet om te doden, maar om te tonen"”. De enige doodstraf die overigens in Amerongen werd voltrokken was in 1687. Het was een executie met het zwaard op een voor de gelegenheid gebouwd schavot. Tijdens de Franse tijd werd de galg weggehaald. De grondwet van 1848 maakt een einde aan het privilege van de hoge heerlijkheid. Rond 1880 worden de fundamenten van de galg ontdekt bij de aanleg van een ijskelder, honderd jaar later worden ze weer opgegraven en gerestaureerd.
Amerongen was een agrarische gemeenschap. De schapen op de heidevelden van de Heuvelrug leverden de mest voor de akkers. Na de bedijking waren de uiterwaarden met vruchtbare rivierklei eveneens geschikt voor landbouw. Vanaf de 17de tot de 20ste eeuw kende Amerongen tabaksteelt. Het dorp telt nog een tiental karakteristieke tabaksschuren uit deze tijd.
Bezienswaardigheden.
Een deel van het dorp is een beschermd dorpsgezicht, samen met de uitbreiding. Verder zijn er in het dorp vele rijksmonumenten en gemeentelijke monumenten gelegen.
Kasteel Amerongen ligt net ten zuiden van het dorp tegen de uiterwaarden. Dit kasteel is in het rampjaar 1672 geheel verwoest door de Fransen en in de stijl van de zeventiende eeuw weer opgebouwd. De laatste keizer van Duitsland, Wilhelm II, heeft anderhalf jaar op het kasteel gelogeerd voordat hij naar Huize Doorn verhuisde. Op 28 november 1918 tekende hij op Kasteel Amerongen zijn abdicatie. Het kasteel is tegenwoordig een museum omringd door een kasteeltuin.
Aan het Hof en vlak bij Kasteel Amerongen staat de Andrieskerk, een laatgotische kerk waarvan de bouwstijl grotendeels is afgeleid van de Utrechtse Domtoren, zoals in Amersfoort, Wijk bij Duurstede, Rhenen, , en Eemnes-Buiten. Met de laatste drie kerken vertoont hij een zeer sterke verwantschap. Aan het Hof is ook het voormalige gemeentehuis gelegen. Even ten noorden van het Hof, richting het Dorpshuisplein, vindt men het Tabaksmuseum. In dit museum staan de geschiedenis en technieken van de tabaksteelt centraal.
Vier kilometer ten zuidwesten van het dorp bevindt zich het Stuw- en sluizencomplex Amerongen in de Nederrijn.
In de omgeving van Amerongen bevinden zich de Amerongse Berg, de Hazenberg, de Vlakke Berg, de Geerenberg, de Zuilensteinse Berg en de Galgenberg. De Amerongse Berg, met een hoogte van 69,2 meter boven NAP, is het hoogste punt van de provincie Utrecht.
Projecten.
In Amerongen zijn in de periode 2005-2020 een tweetal belangrijke projecten voor het dorp ontwikkeld. In het noordelijk deel komt een multifunctioneel centrum, met centrumfunctie voor het gehele dorp de Allemanswaard. Daarbij behoren ruim honderd woningen. 
In het zuidelijk deel (het oude dorp) is het project Molenterrein ontwikkeld, met 35 woningen. Op dit terrein staat ook "Maallust", de enige beltmolen van de provincie Utrecht, die in 2010 in het kader van dit project is verplaatst en daarbij grondig is gerestaureerd. De molen kreeg zijn wieken weer terug die men in de jaren 30 van de twintigste eeuw had verwijderd. 
Sport.
Op zaterdag 20 augustus 2022 liep de route van de tweede etappe (van 's-Hertogenbosch naar Utrecht) van de Ronde van Spanje 2022 door Amerongen. Op de Amerongse Berg waren de enige bergpunten van de etappe te behalen.
"Waar lang geleên de Batavier".
Het Amerongse volkslied "Waar lang geleên de Batavier" is in of kort voor 1929 gepubliceerd door T. Visser, onderwijzer en de vader van de plaatselijk bekende onderwijzer, organist en dirigent Gé Visser. Die herschreef de melodie voor muziekvereniging "Ons Genoegen". Het werd op grammofoonplaat gezet om opgevoerd te worden bij een bezoek van koningin Juliana in 1974.
Het lied brengt Amerongen in verband met de deugden van de Batavieren, noemt de groene locatie aan de Rijn en sluit af met een hulde aan het koningshuis.
De beginregels:

</doc>
<doc id="21042" url="https://nl.wikipedia.org/wiki?curid=21042" title="Baarn">
Baarn

Baarn () is een plaats en gemeente in de Nederlandse provincie Utrecht, gelegen aan de rivier de Eem. De gemeente telt inwoners en heeft een totale oppervlakte van , waarvan land en water (, Bron: CBS). Een inwoner van Baarn wordt een Baarnaar genoemd en iemand die geboren en getogen is in Baarn een Barinees. Een Baarnaar behoeft niet in Baarn geboren of opgegroeid te zijn. Van 4 september 1948 tot 30 april 1980 was de gemeente een koninklijke residentie aangezien koningin Juliana op Paleis Soestdijk woonde, hetgeen op het grondgebied van Baarn gelegen is. De Nederlandse koning Willem-Alexander voert vanaf de troonswisseling de titel "Heer van Soest, Baarn en Ter Eem".
Geschiedenis.
Baarn ligt in het midden van Nederland aan de Utrechtse zijde van de grens van de provincies Utrecht en Noord-Holland, aan een van de weinige rivieren die van bron tot monding op Nederlands gebied liggen, de Eem. Al vanaf 8000 tot 4500 v.Chr. heeft de mens zich in de omgeving van de rivier opgehouden. Het bewijs hiervoor is geleverd door enkele duizenden stuks vuursteen, haardplaatsen en paalkuilen die bij een viertal archeologische onderzoeken zijn gevonden. Deze vondsten van een bivakplaats uit de oude en Middensteentijd werden in 1988 aangetroffen bij de aanleg van bedrijventerrein De Drie Eiken.
De eerste permanente bewoning vond plaats in de bossen bij Lage Vuursche. Het betrof scherven aardewerk uit de Jonge Steentijd en een twintigtal grafheuvels. De oorsprong van het dorp Baarn ligt in de twaalfde eeuw. In die tijd werden de bestaande dorpen te klein, mede door de kruistochten, de handelsbetrekkingen met andere regio's en de groei van de bevolking. Doordat elk dorp in grote mate in eigen behoefte voorzag, moest men over een omliggend gebied van voldoende grootte beschikken, bijvoorbeeld om in de behoefte aan brandstof te voorzien of om het vee te kunnen weiden. In en rond de twaalfde eeuw ontstonden daardoor vele nieuwe nederzettingen, waaronder waarschijnlijk ook het huidige Baarn. De eerste nederzetting, die in de omgeving van de Leestraat lag, zal uit maximaal een twintigtal boerderijen hebben bestaan. Pas in de veertiende eeuw verplaatst de kern van het dorp zich in de richting van de Brink, waar in de eerste helft van diezelfde veertiende eeuw de Pauluskerk is gebouwd.
De oorsprong van de naam 'Baarn' geeft nog steeds veel stof tot discussie. Tot een bevredigend antwoord heeft deze nog niet geleid. Het meest voor de hand liggend lijkt dat de naam een verwijzing is naar 'een gebied waar veel brandstof te halen of te delven is', (vergelijk 'Barneveld': veld waar brandstof te halen valt). Klinkermetathesis zorgt voor omdraaiing van de r en de a: branden wordt barnen. De naam wordt voor het eerst genoemd in een oorkonde uit 1280. Hierin wordt vermeld dat de grondbelasting van stukken grond van de abdij van Elten voortaan betaald werd aan de Graaf van Holland.
Stadsrechten.
Waarschijnlijk verleende Jan van Arkel, de bisschop van Utrecht, in 1350 de inwoners van Baarn stadsrechten, het recht van zelfbestuur. De bisschop verleende dit recht vermoedelijk omdat Baarn in omstreden gebied lag. Zowel 't Sticht als het graafschap Holland maakte aanspraak op dit gebied. Het voorheen moerassige gebied was economisch aantrekkelijker geworden door de mogelijkheid om er turf af te graven. De rechten van de 'Stat van Baerne' werden vastgelegd in 22 artikelen. Artikel 1 bepaalde dat er zeven schepenen zouden zijn die gekozen werden uit de bewoners van Baarn. Er was dus een eigen rechtbank. Veel artikelen gaan over het handhaven van orde en veiligheid. Wie bij een opgelegde straf niet gehoorzaamde kon in gijzeling worden gesteld op Huis Ter Eem, dat eigendom was van de bisschop. In 1426 werden de rechten bevestigd door Zweder van Culemborg. In 1457 werden de stadsrechten opnieuw bevestigd (en beperkt uitgebreid) door bisschop David van Bourgondië. Tot 1674 werd er recht gesproken op Huis ter Eem of in het Schoutenhuis, in 1674 kwam er een rechthuis.
Het recht van ommuring heeft Baarn nooit gekregen. Baarn heeft daarom nooit een muur of wal om het dorp heen gehad. Maar omdat Baarn bijdroeg aan de kosten van de omwalling rond Amersfoort verwierven de inwoners het recht om zich in oorlogstijd binnen de muren van Amersfoort in veiligheid te brengen.
Kerstbrand van 1481.
In december 1481 lopen de grensincidenten uit op een strafexpeditie van de plaatsvervanger van de Graaf van Holland Joost van Lalaing, die de plaatsen Eemnes, Soest en Baarn plunderde en platbrandde tussen 21 en 25 december 1481. In Baarn bleven alleen de kerk en enkele huizen gespaard. Vele burgers konden nog vluchten naar de stad Amersfoort, waarmee ze een verdrag hadden. Baarn zou mede door de brand nog lang een boerendorp met een brink en een kerk blijven. Deze verwoesting maakte dat de groei van het dorp werd belemmerd, ondanks de stadsrechten en privileges.
Bevolkingsgroei.
Rond 1500 had Baarn negenhonderd inwoners. Een daling is te zien in 1633 toen na telling ongeveer 650 inwoners Baarn bevolkten. Echte groei ontstond tussen het einde van de achttiende eeuw en circa 1830. Toen telde Baarn zo'n 1800 inwoners. Fabrieken werden gevestigd en men bouwde bijbehorende arbeiderswoningen. Zo vestigde zich in 1802, aan de Hoofdstraat, de tapijtfabriek van Scheerenberg. In 1807 had de fabriek zo'n driehonderd werknemers in dienst. Ook vestigden zich spinscholen in Baarn en Soest. In een latere periode begon patisserie De Ruijter aan de Brinkstraat 25-27 met de fabricage van haar vermaarde gestampte muisjes.
Buitenplaatsen.
In de middeleeuwen stond een aantal kastelen in de omgeving van Baarn. Aan de Eem stonden Huis Ter Eem bij Eembrugge en kasteel Hamelenberg bij de Oude Melm in Soest. In het noordwesten stond ridderhofstad Drakenburg en bij Lage Vuursche kasteel Drakensteyn. Deze kastelen hadden een verdedigingsfunctie.
In de Gouden Eeuw, van 1600 tot 1672, stond Amsterdam centraal in de ontwikkeling van Baarn. Baarn was vergeleken bij het grote Amsterdam slechts een dorp, maar wel een aantrekkelijk dorp voor de hoofdstedelijke kooplieden en patriciërs. Stedelijke regenten lieten tot ver in de achttiende eeuw weelderige zomerverblijven en jachthuizen bouwen op grote stukken land in Baarn. Zoals het lustslot 'Soestdijk' (thans paleis Soestdijk), tussen 1674 en 1678 gebouwd door de Amsterdamse burgemeester Cornelis de Graeff, de buitenplaats Groeneveld en ook hofstede De Eult, omstreeks 1640 gebouwd door de Amsterdamse burgemeester Johan Bicker op een stuk grond aan de dijk naar Soest. Vermeldenswaard is ook de buitenplaats Pijnenburg, met Huis Pijnenburg, een ontwerp van architect Philips Vingboons, gebouwd in 1647 voor de rijke weduwe Sara de Wael. Voorts is de buitenplaats Rusthoek een bijzondere locatie. De buitenplaats werd in 1771 gesticht door Hendrik Rietveld en heette "Zeezicht" naar het toen onbelemmerde uitzicht op de voormalige Zuiderzee. Oorspronkelijk was Zeezicht een blokvormig buitenhuis met ervoor een groot gazon en een oprijlaan. In de as achter het huis lag een kruisvijver met zichtlijn op de kerktoren van Blaricum. In 1902 werd het huis afgebroken en in 1905 werd er een nieuw huis gebouwd, ontworpen door de architecten Th. G. Schill en D.H. Haverkamp. Andere buitenplaatsen uit de achttiende eeuw waren de Hooge Vuursche, Huis Schoonoord, Heuveloord, Villa Nova, Klein Drakenstein en de villa's Peking en Canton.
Onder invloed van de mode in die tijd werden bij de buitenplaatsen bossen, tuinen en lanen aangelegd in de Fransbarokke stijl. De oprijlanen waren ten minste 45 meter breed met twee rijen bomen aan weerszijden. Deze lanen dienden ook als zichtlijn. Zo werd bij Paleis Soestdijk de Koningslaan aangelegd. De Amsterdamse burgemeester Willem Gideon Deutz liet bij zijn buitenhuis De Eult zelfs drie lanen aanleggen of verbreden: de Postweg (tussen kasteel Groeneveld en Soestdijk), de Oranjeboomschenstraatweg (naar de brink) en de Torenlaan die in op de Pauluskerk was gericht.
De buitens lagen door de eeuwenlange beweiding, houtkap en turfsteken in een open heidelandschap met zandverstuivingen. Van Deutz liet de open omgeving van De Eult bebossen tot een sterrenbos, het huidige Baarnse Bos. Het strekte zich uit van de Koningslaan tot aan de huidige Molenweg. Later in de achttiende eeuw werden ook de landgoederen Pijnenburg, De Hooge Vuursche, Soestdijk en Groeneveld bebost. De mode schreef toen niet langer Franse geometrische vormen voor, maar Engelse landschapstuinen. De bebossing werd in de negentiende eeuw steeds grootschaliger door de aanleg van productiebossen. Zo werden enerzijds de zandverstuivingen tegengegaan, terwijl het hout verkocht kon worden voor gebruik bij de mijnbouw in Limburg. Door deze steeds verdergaande bebossing was er steeds minder grond beschikbaar voor landbouw. Alleen op de noordelijke eng van Baarn werd in de negentiende eeuw nog rogge en boekweit verbouwd. De lager liggende gronden richting de Eem werden als weide en hooiland voor de veehouderij gebruikt.
Negentiende eeuw.
De plaatselijke middenstand breidde fors uit. Kruideniers, meubelmakers, bloemisten, kledingontwerpers en schoenmakers stelden hun diensten ter beschikking. Zij etaleerden hun producten en zo ontstond een nieuw verschijnsel: de winkelstraat. Oude woonstraten als de Laanstraat, Brinkstraat, Nieuwstraat en Nieuw Baarnstraat kregen een winkelfunctie en niet voor niets kreeg de Laanstraat als bijnaam "Baarnse Kalverstraat". De Laanstraat is in 1876 genoemd naar een van de eerste burgemeesters van Baarn, mr. J.C.G.C. Laan.
Overige buitenplaatsen:
Aanleg spoorlijn.
De buitenhuizen boden ook werkgelegenheid, waardoor Baarn in 1850 meer dan 2000 inwoners telde. Deze woonden rondom het centrum en langs reeds bestaande wegen en paden. Bij de aanleg van de spoorlijn van spoorlijn Amsterdam - Amersfoort in 1874 door de Hollandsche IJzeren Spoorweg Maatschappij liep het tracé over de domeinen van prins Hendrik van Oranje-Nassau, die op paleis Soestdijk woonde. Het lukte de prins niet om een eigen station bij zijn buitenhuis te krijgen, maar Baarn kreeg wel een station. Het stond ten zuidwesten van het brinkdorp. Hiervoor moest de natuurlijke stuwwal doorgraven worden, waardoor het 'spoorravijn' ontstond. Het vrijkomende zand werd gebruikt voor het spoortracé door het stroomgebied van de Eem, richting Amersfoort. De wijk bij het station werd dan ook Prins Hendrikpark genoemd. De bouw van het station bood projectontwikkelaars de kans om rond het station villawijken aan te leggen voor met name rijke inwoners uit Amsterdam die er 's zomers woonden.
Villawijken.
De vroegere buitenhuizen bestonden vaak uit één bouwlaag, de kavels waren daarvoor groot genoeg. De nieuwe villa's bestonden uit twee verdiepingen. De grotere villa's hadden vaak een torentje dat uitzicht bood op de Zuiderzee. De villawijken Amaliapark, Prins Hendrikpark, Wilhelminapark en het Emmapark lagen aan de westzijde van de bestaande bebouwing. Plannen om het Pekingbos te bebouwen stuitten op veel verzet, de bebouwing van het Roosterbos aan de westzijde van de spoorlijn ging na veel vertraging uiteindelijk helemaal niet door. Veel welgestelden, grotendeels afkomstig uit Amsterdam, vestigden zich hier tijdens de zomermaanden of permanent en lieten ruime villa's bouwen op grote kavels, net als in andere plaatsen van het Gooi. Zij waren afkomstig uit de Amsterdamse bovenlaag die de uitdijende stad met haar armoede, besmettelijke ziekten, misdaad en prostitutie wilden ontvluchten. Vele families die in het buitenland (Indië) rijk waren geworden, kozen Baarn als hun laatste woonoord. Hier konden ze in alle rust, omgeven door weiden en heidevelden, genieten van hun laatste levensjaren. Dat gaf Baarn de macabere bijnaam 'het groene graf'. Hun leven dat ze in Amsterdam waren gewend probeerden ze voort te zetten door het opzetten van luxe hotels, een eigen school, sociëteiten en een concertzaal. Baarn kreeg zelfs een drukbezocht badhotel, dat door Berlage in 1887 werd gebouwd (met uitzondering van het torentje is dit gebouw in 1984 gesloopt). Het was een poging van de projectontwikkelaars om de villawijken extra aantrekkelijk te maken. De villa's werden gebouwd met toevoegingen als veranda's, serres, erkers, balkons en zelfs torens.
De grootste kavels lagen op de hogere stuwwalgronden (hoog Baarn), de gronden op de overgang van hoog naar laag was bestemd voor de kleinere villa's en wijken als de Transvaalijk en Oosterhei. De nieuwe ingezetenen verkregen invloed in de gemeenteraad of commissies tot Nut van het Algemeen. Tot genoegen van de gemeente en projectontwikkelaars zorgde de nieuwe elite ook zelf voor de aanleg van wegen. Door hun initiatief of met hun geldelijke steun komt er al spoedig gas, water en elektriciteit in Baarn. Ook schenkingen en giften komen voor in de vorm van het Maarschalksbos of een voetbrug over het spoor. Zo schenkt August Janssen zelfs een badinrichting aan de bewoners van Baarn.
Na de Eerste Wereldoorlog werden in de crisistijd vooral huizen voor de middenklasse gebouwd. Tot 1902 was verordend dat voor de bouw van huizen aan de openbare weg een vergunning nodig was. Villaparken waren daarvan vrijgesteld omdat de wegen daar particulier eigendom waren. Tuinen en parken van eerdere villa's werden dan vaak verkaveld in kleinere percelen, zoals het Schoonoordpark. Veel van de nieuw gebouwde huizen werden voorzien van serres, om ook bij een kleinere tuin het gevoel te hebben om 'buiten' te wonen. De bevolking groeide bovendien door de grondspeculatie die op gang kwam na de aanleg van de spoorbaan. Van veel keuterboertjes in het centrum van Baarn werd de pacht opgezegd, waarna deze mensen zich noodgewongen op de hei gingen vestigen. Met name 's winters was het een hard bestaan voor de vele kleine zelfstandigen die geen werk hadden omdat de kapitaalkrachtige villabewoners dan hun zomerverblijven in Baarn verruilden voor hun woning in de stad. Omstreeks 1910 raakte de buurt Oosterhei overvol. De gezinnen waren groot en goedkope huurwoningen waren schaars. Pas na 1920 zou in Baarn worden begonnen met sociale woningbouw met de bouw van het 'rode dorp' en de huidige 'bloemenbuurt'. De lage gedeelten aan de noord- en oostzijde van Baarn werden bebouwd met arbeiderswijken als de Noordereng. Door deze bebouwing steeg het inwoneraantal van Baarn in 1940 tot boven de tienduizend. Na de aanleg van de spoorlijn namen handel en industrie toe en werd Baarn van een agrarisch dorp een villadorp.
Na 1945.
De bebouwing van de Zeeheldenwijk rondom de Van Wassenaerlaan werd na de oorlog vervolgd met een deel rondom de Zoutmanlaan en Doormanlaan. Aan de noordzijde van de woonkern ontstonden in de jaren vijftig de Professoren-, Staatslieden- en Schilderswijk. In de jaren zestig volgde de Componistenwijk. Bedrijventerreinen Noordschil (westzijde) en De Drie Eiken (oostzijde) werden aangelegd in de jaren zeventig, evenals als sportpark Ter Eem. Door de afsluiting van de Zuiderzee in 1932 werd het na de Tweede Wereldoorlog ook mogelijk om de lagere delen van Baarn te bebouwen. Aan de buitenkant van Baarn werd op het veen- en klei grootschalige nieuwbouw gepland tussen de tegenwoordige Wijkamplaan-Bremstraat en de Praamgracht. Na de bebouwing van de omgeving van de Oosterhei werd begonnen aan de wijk Eemdal aan de oostzijde van Baarn. De bebouwing van het Eemdal tussen de Bestevaerweg en de Eem gebeurde in zes fases. De noordelijkste wijk Eemdal 6 werd afgerond in de jaren negentig van de twintigste eeuw. Het gedeelte tussen het Eemdal en de Eem bleef onbebouwd. Door inbreiding vond sindsdien nog op enkele delen woningbouw plaats op plekken waar bedrijven verdwenen (De Kwekerij, Pluimhof, Perahof en De Ruijterhof) Bovendien maakte een behoorlijk aantal villa's plaats voor flat- en bungalowbouw. In Baarn is in de loop der jaren een behoorlijk aantal villa's gesloopt om onder meer ruimte te maken voor nieuwbouw. Zo hebben de villa's Waldheim en Baarnstein het veld moeten ruimen voor een schoolgebouw respectievelijk een serviceflat. Nog steeds is, wandelend door de dorpskern en door de boomrijke lanen van 'Hoog Baarn', te zien dat Baarn veel van zijn oude charme behouden heeft.
Gemeenteraad.
In 1939 besloot de gemeente Baarn om het toenmalige wapen, een blauw schild met daarop een man die een steigerend paard bij de teugel houdt, te vervangen door het wapen dat tot 1867 gebruikt werd: een gouden priester op een blauw veld. De wijziging werd in 1969 door Hoge Raad van Adel bevestigd. Zie het artikel wapen van Baarn voor meer informatie. De gemeenteraad van Baarn bestaat uit 19 zetels. Hieronder volgt de samenstelling van de gemeenteraad sinds 1949:
Burgemeesters.
Baarn heeft sinds juli 1811 een burgemeester. Burgemeester Frans Pen was de eerste. De burgemeesters Pen, Laan, Mollerus van Westkerke, Teding van Berkhout en de Beaufort waren tegelijkertijd burgemeester van Eemnes. Toen de gemeentes in 1895 samen meer dan 5000 inwoners hadden, kreeg Eemnes een eigen burgemeester. De Beaufort bleef toen aan als burgemeester van Baarn.
Onderwijs.
basisonderwijs
voortgezet onderwijs
Cultuur.
Monumenten.
Twee delen van Baarn zijn een beschermd dorpsgezicht: Het Rode Dorp en Prins Hendrikpark e.o.. Verder zijn er in het dorp en de gemeente vele tientallen rijksmonumenten en enkele oorlogsmonumenten
Media.
De gemeente Baarn heeft een lokale omroep, RTV Baarn. De Baarnsche Courant verschijnt tweemaal per week. Het regionale dagblad in Baarn is De Gooi- en Eemlander. Dan zijn er nog twee gratis wekelijkse huis-aan-huisbladen: Het Baarns Weekblad en de Woonbode.
In Baarn staat een televisiestudio, Studio Baarn. Deze is te vinden op het bedrijventerrein Noordschil in de gelijknamige wijk.
Sport.
Baarn kent verschillende sportverenigingen, waaronder:

</doc>
<doc id="21043" url="https://nl.wikipedia.org/wiki?curid=21043" title="Breukelen (Utrecht)">
Breukelen (Utrecht)

Breukelen () is een dorp in de gemeente Stichtse Vecht in de Nederlandse provincie Utrecht. Het ligt aan de rivier de Vecht en het Amsterdam-Rijnkanaal. Breukelen was tot 1 januari 2011 een zelfstandige gemeente. Nadien fuseerde het met Loenen aan de Vecht en Maarssen, tot de gemeente Stichtse Vecht. Het dorp Breukelen heeft inwoners ().
Geschiedenis.
Tot de vroege middeleeuwen was de Vechtstreek nauwelijks bewoond. Door de uitgestrekte veenmoerassen was het gebied ongeschikt voor bewoning door de vroege mens. De oudste sporen van kleine nederzettingen en landbouw in de Vechtstreek zijn gevonden op de oeverwallen en stammen uit de IJzertijd (ca. 800-50 v. Chr.). Algemeen wordt aangenomen dat de vroegmiddeleeuwse nederzetting Attingahem de voorloper is van Breukelen en deel uitmaakte van de pagus (gouw) Niftarlake, wat weer behoorde tot het toenmalige Frisia. De splitsing van de Vecht met de Danne speelt een belangrijke rol in de geschiedenis van Breukelen. De prediker Bonifatius zou in "Attingahem" rond 720 een houten kerkje gewijd aan Sint-Pieter, hebben gesticht. Attingahem is vernoemd naar de Friese edelman Wursing die de bijnaam Atte had, ook wel Ado, en leefde rond 700. Wursing was een tijdgenoot en bekende van de Friese koning Radbod. De naam Attingahem is een samenstelling van "atte" en "heem": huis/erf van Atte.
In Breukelen stonden er achtereenvolgens drie stenen kerkgebouwen. De oudste delen van het huidige stenen gebouw (koor en transept) dateren uit de 15de eeuw en zijn over de fundamenten van de tweede stenen kerk heen gebouwd. De familie van Atto bouwde een versterkt huis dat "Breukelerhof" heette. Deze naam ging later over op het dorp. In 953 kwam het gebied, dat intussen in handen van de Duitse koning was overgegaan, onder bestuur van de bisschop van Utrecht.
In de 12e eeuw werd een tolbrug over de Vecht gelegd, die Breukelen-Nijenrode en Breukelen-Sint Pieters met elkaar verbond. In 1488 leed het dorp veel in de oorlog tussen het Sticht Utrecht en aartshertog Maximiliaan I van Oostenrijk. Hetzelfde herhaalde zich in 1672 bij de strijd tussen de Staten van Holland tegen Lodewijk XIV van Frankrijk. In de 16e en 17e eeuw werden langs de Vecht (met parallel eraan het Zandpad) veel buitenplaatsen gebouwd, waaronder Gunterstein (aan het Zandpad), Queekhoven, Vechtvliet, en "Boom en Bosch", destijds eigendom van Engel de Ruyter, zoon van Michiel de Ruyter, en tegenwoordig het gemeentehuis voor Breukelen.
Het stadsdeel Brooklyn van de Amerikaanse stad New York is naar Breukelen genoemd. Destijds heette het Breuckelen.
Bij station Breukelen staat de Kortrijkse Molen, een poldermolen uit 1696.
Bestuurlijke indeling.
Tijdens de Republiek der Zeven Verenigde Nederlanden was de organisatie van het bestuur vrijwel niet veranderd. De latere gemeente Breukelen was verdeeld in een aantal gerechten, waarvan de meeste in particuliere handen waren. Na de instelling van de Bataafse Republiek in 1795 kwam het in 1798 tot een grote reorganisatie op plaatselijk niveau. Er werd een gemeente Breukelen gevormd uit elf gerechten: Breukelen-Orttsgerecht, Breukelen-Nijenrode, Breukelen-Sint Pieters, Breukeleveen, Breukelerwaard, Ruwiel, Loefsgerecht van Ruwiel, Gieltjesdorp, Het Noordeinde van Portengen, Het Zuideinde van Portengen en Vijfhoeven. Omdat de ingrijpende veranderingen niet werkbaar bleken, werd de oude situatie in 1801 hersteld. Nadat in 1810 Nederland was ingelijfd bij Frankrijk, werd er op 1 januari 1812 opnieuw een herindeling doorgevoerd. Er werd weer een gemeente Breukelen gevormd, nu uit tien voormalige gerechten. Nieuw was de toetreding van Laagnieuwkoop. Breukeleveen werd dit keer bij Tienhoven en Breukelerwaard bij Loenen gevoegd. Reeds op 1 januari 1818 kwam er een eind aan de gemeente Breukelen. Er werden vijf nieuwe gemeentes gevormd:
Op 8 september 1857 werd Portengen bij Breukelen-Nijenrode gevoegd. Op 1 januari 1949 werden Breukelen-Nijenrode en Breukelen-Sint Pieters samengevoegd tot Breukelen. Op 1 april 1964 werd de gemeente Ruwiel ingelijfd en op 1 januari 1989 de gemeente Kockengen. Op 1 januari 2011 ging Breukelen op in de gemeente Stichtse Vecht.
Literatuur:
De voormalige gemeente telde in 1840 nog slechts 901 inwoners, twintig jaar later telde het 1207 inwoners en op 1 januari 2010 14.610 inwoners en had een oppervlakte van 48,65 km². Tot de gemeente behoorden de buurtschappen Breukelerwaard, Portengen, Portengense Brug, Scheendijk en de dorpen Kockengen en Nieuwer Ter Aa.
Onderwijs.
Buiten de dorpskern van Breukelen ligt kasteel Nijenrode waar de Nyenrode Business Universiteit is gevestigd. Tevens heeft Breukelen drie scholen voor voortgezet onderwijs: RSG Broklede (havo/vwo), Broeckland College (vmbo/bkgt) en particuliere school Vecht-College (mavo/havo/vwo)
Millennium Gemeente.
Breukelen was een Millennium Gemeente.

</doc>
<doc id="21044" url="https://nl.wikipedia.org/wiki?curid=21044" title="Bunnik (gemeente)">
Bunnik (gemeente)

Bunnik () is een gemeente in de Nederlandse provincie Utrecht. De gemeente telt inwoners (, bron: CBS) en heeft een oppervlakte van 37,62 km² (waarvan 0,52 km² water). Hoofdplaats is het dorp Bunnik.
Geschiedenis.
De geschiedenis van de gemeente gaat zo’n 2000 jaar terug. De Romeinen bouwden kort na het begin van onze jaartelling bij Fectio (Vechten) een belangrijk castellum met een haven aan de toenmalige loop van de Rijn, hun grensrivier. Destijds was de Lek minder belangrijk. Het meeste water stroomde vanaf Wijk bij Duurstede naar het noorden, door Bunnik via Utrecht naar Katwijk aan den Rijn (zie Kromme Rijn, Leidse Rijn, Oude Rijn).
Bij het castellum ontwikkelde zich een handelsplaats. Deze bleef bestaan, ook toen het castellum in de vierde eeuw definitief door de Romeinen werd verlaten. Het gebied werd toen achtereenvolgens bezet door de Friezen en de Franken. In 723 schonk de Frankische hofmeier Karel Martel onder andere de restanten van Fectio aan de Utrechtse kerk. Onder kerkelijke leiding werd het gebied tussen de 8e - en de 14e eeuw geheel ontgonnen. Belangrijk voor de ontginningen was de dam die in of kort na 1122 te Wijk bij Duurstede in de Rijn werd gelegd, zodat de Lek de doorgaande route werd. Sindsdien is de waterstand in de Kromme Rijn te regelen, maar is er vrijwel geen scheepvaart meer. In de 8e en 9e eeuw ontwikkelden zich de drie kerkdorpen Bunninchem (Bunnik), Iodichem (Odijk) en Wercundia (Werkhoven). In de 12e en 13e eeuw werden er kleine dorpskerkjes gebouwd.
Uit de kerkelijke indeling ontwikkelde zich aan het eind van de middeleeuwen een aantal gerechten (bestuurlijke organisaties), die in de Franse tijd werden vervangen door gemeenten. Van 1817 tot 1856 waren er vier gemeenten op het grondgebied van de huidige gemeente Bunnik, die ieder een kwartier leverden van het gemeentewapen: de rode haan van Bunnik; St. Nicolaas uit Odijk; het Witte Paard van Werkhoven; en de Fleur de lis (uit het Van Renesse-wapen) van Rhijnauwen. De huidige gemeente Bunnik bestaat sinds 1964.
In augustus 1974 besloot de gemeenteraad tot het vaststellen van een gemeentevlag. Drie golvende banen van groen, wit en groen stellen de Kromme Rijn voor, stromend door de groene velden.
Beschrijving van het gemeentelogo en de vlag.
Het gemeentelogo dat sinds de ingebruikname van het nieuwe gemeentehuis in 1996 wordt gebruikt, toont een symbolische weergave van de gemeente Bunnik. De drie groene ringen verwijzen naar de drie dorpen Bunnik, Odijk en Werkhoven, waaruit de gemeente bestaat. De twee blauwe, golvende lijnen verwijzen naar de Kromme Rijn als verbindend element tussen deze drie dorpen. Ook het traditionele wapen van Bunnik is, in gestileerde vorm, verwerkt in de huisstijl van de gemeente. De vlag bestaat uit drie golvende banen: groen, wit, groen. Deze banen staan symbool voor de Kromme Rijn die door de groene akkers van gemeente Bunnik stroomt.
Omgeving.
De gemeente Bunnik ligt nabij een knooppunt van spoorwegen en snelle verbindingen met de historische stad Utrecht. De Kromme Rijn stroomt door de drie kernen van de gemeente. Het dorp Bunnik ligt aan de N229, heeft een aansluiting aan de A12 en een treinstation, station Bunnik. In het westen van de gemeente liggen het landgoed Amelisweerd en de forten Rijnauwen en Vechten, beide ooit onderdeel van de Nieuwe Hollandse Waterlinie.
In Rhijnauwen bevindt zich ook de oudste jeugdherberg van Nederland.
Topografie.
Topografische gemeentekaart van Bunnik, per september 2022. "Klik op de kaart voor vergroting".
Bedrijfsleven en organisaties.
In Bunnik zijn onder andere de Koninklijke BAM Groep, de BOVAG en frisdrankfabrikant Vrumona gevestigd. In Odijk hield de CNV Hout en Bouw kantoor. In 2021 is het CNV-kantoor gesloopt om ruimte te maken voor woningen.
Politiek.
Gemeenteraad.
De gemeenteraad van Bunnik bestaat uit zeventien gemeenteraadsleden (tot 2018 vijftien gemeenteraadsleden). Hieronder de behaalde zetels per partij bij de gemeenteraadsverkiezingen sinds 1994:
In 2020 zijn 3 leden uit Perspectief 21 gestapt. Zij vormden tot de verkiezingen in 2022 een nieuwe fractie, Bunniks Belang. 
Vanaf de gemeenteraadsverkiezingen in 2022 is de samenwerking in de Liberalen van D66 en VVD opgeheven, en hebben beide partijen weer een eigen fractie. 
Op 6 september 2022 werd bekend dat CDA-raadslid Leny Visser geen onderdeel meer uitmaakt van de CDA-fractie. Vanwege haar voorkeurstemmen ging ze door als zelfstandig raadslid.
College van B en W.
In de periode 2018-2022 vormden P21 en de Liberalen een coalitie. Beide partijen leverden een wethouder, met bovendien nog een derde, gezamenlijke wethouder. In 2021 viel de coalitie vanwege een motie van afkeuring tegen Paul Heijmerink, wethouder namens Perspectief 21. Daarop stapte de wethouder op, en besloot Perspectief 21 de samenwerking op te zeggen.
Na de gemeenteraadsverkiezingen in 2022 hebben P21 en D66 een coalitieakkoord gesloten onder de naam “Natuurlijk in Bunnik”.
Kernen.
Bunnik, Odijk, Werkhoven en Vechten
Monumenten.
In de gemeente zijn er een aantal rijksmonumenten, gemeentelijke monumenten en enkele oorlogsmonumenten, zie:

</doc>
<doc id="21045" url="https://nl.wikipedia.org/wiki?curid=21045" title="Bunschoten">
Bunschoten

Bunschoten (Bunschoots: "Bunsjoten") () is een gemeente in het noordoosten van de Nederlandse provincie Utrecht.
De belangrijkste plaats van de gemeente heet Bunschoten-Spakenburg, een samensmelting van de oude stad Bunschoten met Spakenburg.
De gemeente ligt in het Eemland, heeft een oppervlakte van 35,58 km² (waarvan 4,21 km² water) en telt inwoners (, bron: CBS).
Kernen.
De gemeente bestaat uit twee officiële woonplaatsen: Bunschoten-Spakenburg en Eemdijk. Daarnaast zijn er twee buurtschappen: Bonte Poort en Zevenhuizen, beide aan de oostkant van de gemeente. Deze behoren postaal tot Bunschoten-Spakenburg maar vooral Zevenhuizen had een eigen geschiedenis.
De dorpen Bunschoten en Spakenburg zijn door verschillende nieuwbouwwijken dusdanig aan elkaar gegroeid dat er, op de oude kernen van de twee plaatsen na, geen onderscheid meer wordt gemaakt tussen de twee. Voor de post liggen alle adressen in Bunschoten-Spakenburg. Toch verschilt het karakter van de twee plaatsen sterk. Bunschoten, aan de zuidkant, was altijd een boerendorp maar had in het verleden wel stadsrechten. Spakenburg is altijd een vissersdorp geweest, vroeger aan de Zuiderzee, tegenwoordig aan het Eemmeer.
Karakteristiek voor Bunschoten-Spakenburg zijn de klederdrachten, hoewel deze tegenwoordig steeds minder gedragen worden. Ook hebben de dorpen een duidelijk protestants-christelijk karakter; vooral de Nederlandse Gereformeerde Kerken hebben er veel leden.
De vaccinatiegraad is, in tegenstelling tot wat weleens gedacht wordt, hoog. Landelijk (90,2%), Bunschoten/Spakenburg (92,1%). (Peiling 2019).
Demografie.
De gemeente Bunschoten had een relatief hoog geboortecijfer, voornamelijk vanwege de aanwezigheid van gereformeerden. Desalniettemin is het geboortecijfer flink aan het dalen en schommelt rond het landelijke gemiddelde. Het geboortecijfer bedroeg bijvoorbeeld 17,1‰ in 1988; 16,7‰ in 2000; 14,3‰ in 2010 en volgens meest recente data is het geboortecijfer inmiddels verder gedaald tot een dieptepunt van 11,4‰ in 2016. Er werden in dat jaar 238 baby's geboren. Het vruchtbaarheidscijfer bedraagt 1,74 kinderen per vrouw en is iets hoger dan het Nederlandse gemiddelde van 1,68.
Geschiedenis.
Door het natte landschap was er voor 1200 nauwelijks sprake van bewoning in het gebied bij de monding van de Eem. Wel zijn op de dekzandkoppen en –ruggen enkele stenen voorwerpen en een grafheuvel uit de Steentijd aangetroffen. Aan het eind van de twaalfde eeuw vestigden zich de eerste bewoners op een zandrug te midden van de moerassige gebieden. Zij bouwden hun woningen aan weerszijden van een uitloper van een zandrug en ontgonnen van daaruit het omliggende moerasveen door het maken van ontwateringsslootjes en weteringen, zodat lange smalle stroken land ontstonden. De hoger gelegen boerenhoeven waren verbonden met deze laaggelegen stroken grasland die bij storm en hoge waterstanden regelmatig onder water stonden. Een eeuw na de eerste bewoning was de nederzetting groot genoeg voor een eigen kerkje met pastoor. De vier- tot vijfhonderd Bunschoters leefden naast enige landbouw en visserij vooral van de veeteelt. In een stadsbrief van 1355 handhaafde de Utrechtse bisschop Floris van Wevelinckhoven als landheer de reeds verleende stadsrechten. De stadsrechten regelden het zelfbestuur, eigen rechtspraak, het dijkbeheer, de haven en de brug. In de brief werd geen ommuring met een gracht vermeld. Toch kreeg Bunschoten op een gegeven moment een ‘borchwalle’, een lage aarden wal met mogelijk daarop een aantal palissades langs een brede singel, de ‘stat grafte’. Deze wallen sloten op zeven plaatsen aan op de Dorpsstraat. Via deze dwarsverbindingen was het uitbreidingsplan vanaf de ‘hoofdstraat’ toegankelijk. Twee poorten met een brug gaven toegang tot de stad. In de bestrating van de Dorpsstraat is later de plek aangegeven waar de noordelijke en de zuidelijke poort hebben gestaan. De omwalling bood enige bescherming tegen het water, maar ook tegen mogelijke vijanden als de hertog van Gelre of de graaf van Holland.
De bisschop had er als landsheer belang bij omdat Bunschoten, samen met de beide Eemnessen hem toegang tot de Zuiderzee verschafte. De Bunschoters hadden reeds rond 1300 beloofd dat zij de Amersfoorters zouden helpen tegen vijandelijke aanvallen van heren uit de omgeving en de Geldersen. Toen de Bunschoters in 1427 de zijde van de Heer van Holland kozen, werd Bunschoten als wraak platgebrand en vernield door troepen van de bisschop. De bloei van het dorp was daarmee voorbij. De versterkte omwalling hoefde niet te worden hersteld omdat de bisschop vanuit Huis ter Eem tol ging heffen en de stad Amersfoort een economische bloei doormaakte.
Het onderhoud van de in 1409 aangelegde Bunschoter Veen- en Veldendijk konden de Bunschoters niet betalen, waarna Amersfoort en de bisschop zeggenschap over de dijk kregen. De onafhankelijke Bunschoter boeren werden daardoor afhankelijk van de twee grote steden voor bescherming tegen watersnoden van de Zuiderzee. In het rampjaar 1672 werd bijna het hele dorp geëvacueerd in verband met het dreigende gevaar van de oprukkende Fransen. Toen de Utrechtse Staten in de 17e en 18e eeuw herhaaldelijk bepaalden dat andere dan agrarische activiteit verboden werd verdween ook de bescheiden bombazijnindustrie uit het dorp en liep het inwonertal terug. In de 19e eeuw groeide het aantal inwoners. Vooral het noordelijke gelegen Spakenburg groeide, mede door de aanleg van een nieuwe vissershaven. De bevolkingsgroei van Spakenburg was sterker dan die van Bunschoten waardoor de vissersplaats niet langer een soort aanhangsel van Bunschoten was. Vooral in de tweede helft van de 20e eeuw groeiden Bunschoten en Spakenburg allebei snel. Er werden hele wijken aangelegd waardoor het inwonersaantal ook sterk groeide.
Stadsweiden.
De stadsweiden tussen Stadsspui, Stadsgracht en Burgwal vormen een archeologisch rijksmonument. Het westelijke deel is zelfs een rijksmonument. Ook de restanten van de stadspoorten, de dwarsverbindingen naar de Dorpsstraat, en die naar de stadsweiden ten zuiden van de Burgwal en de oostkant van de Dorpsstraat horen bij de oorspronkelijke stadsuitleg. Het gebied wordt beschermd als een voorbeeld van een middeleeuws uitbreidingsplan in de vorm van onbebouwde stadsweiden binnen vestingwerken. Na de verwoesting van Bunschoten door de bisschop kwam van de geplande uitbreidingen na de middeleeuwen niets terecht. Een deel van de stadsweiden werd na de Tweede Wereldoorlog bebouwd. Bij de ruilverkaveling van 1950 bleken de aarden wallen erg onpraktisch. De stukken land sloten vaak niet meer aan bij de boerderijen langs de Dorpsstraat. Bij de verkaveling werden meerdere burgwalletjes geslecht, werden er oude sloten gedempt en nieuwe sloten gegraven. Ook de gracht tussen de erven en de weilanden had geen functie meer en verlandde of werd gedempt. Toen de historische betekenis duidelijk werd, is het overgebleven deel in 1976 tot archeologisch monument uitgeroepen.
Sport.
In Bunschoten-Spakenburg spelen SV Spakenburg en IJsselmeervogels, lokaal bekend als de 'Blauwen' en de 'Rooien', de derde club is, het lager spelende, VV Eemdijk. VVIJV en SVS spelen in Sportpark De Westmaat, maar de onderlinge rivaliteit is erg groot en verdeelt het dorp in twee kampen. De weken voorgaande aan de derby’s is het hele dorp in rep en roer. De dorpsderby was aanleiding voor onder meer een documentaire, een docusoap en een boek. Zowel SV Spakenburg als IJsselmeervogels spelen (seizoen 2020/2021) in de 2e Divisie van het Nederlandse voetbal. Het lager spelende ,VV Eemdijk (clubkleuren groen, bijnaam de Groenen of de Diekers) ,speelt (seizoen 2020/2021) in de hoofdklasse B. Vanaf 2016 is er een open competitiestructuur in het Nederlandse voetbal, wat impliceert dat de clubs niet meer vanzelfsprekend ieder jaar op hetzelfde niveau spelen.
Bunschoten is verkozen tot Topsportgemeente van 2014. De relatief kleine gemeente Bunschoten (20.000 inwoners) was in 2014 met drie teams actief in de onderzochte competities. Het ging om de voetbalclubs Spakenburg (algeheel amateurkampioen) en IJsselmeervogels (4de plaats zaterdagtopklasse) en de schakers van En Passant. Zij prolongeerden hun landskampioenschap door opnieuw te zegevieren in de landelijke Meesterklasse.
Politiek.
Gemeenteraad.
De gemeenteraad van Bunschoten bestaat sinds 2014 uit 19 zetels. Hieronder de behaalde zetels per partij bij de gemeenteraadsverkiezingen sinds 1994:
College van B&amp;W.
Het college van burgemeester en wethouders bestaat in de periode 2022-2026 naast de burgemeester en de gemeentesecretaris uit wethouders van de VVD, het CDA en de CAP.
Tweede Kamerverkiezingen.
In Bunschoten werd als volgt gestemd bij de Tweede Kamerverkiezingen:
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:

</doc>
<doc id="21046" url="https://nl.wikipedia.org/wiki?curid=21046" title="De Ronde Venen">
De Ronde Venen

De Ronde Venen () is een gemeente in het noordwesten van de Nederlandse provincie Utrecht. De gemeente telt inwoners (, bron: CBS) en heeft een oppervlakte van 116,98 km² (waarvan 16,21 km² water). Mijdrecht is de grootste plaats en tevens hoofdplaats van de gemeente.
Geschiedenis.
Het ontstaan van De Ronde Venen.
Het "gebied" De Ronde Venen is ontstaan door de turfwinning en inpoldering. Rond het gebied liggen de rivieren de Kromme Mijdrecht, de Amstel, de Waver, de Winkel, de Angstel en de Aa. Deze wateren vormen een bijna gesloten cirkel, wat de wijze van ontginning en verkaveling heeft bepaald. Oorspronkelijk behoorde De Ronde Venen tot het gebied dat de Duitse keizer Otto I in 953 aan de bisschop van Utrecht had gegeven. Toen deze schenking plaatsvond, was het gehele gebied nog onontgonnen. De ontginning van het gebied begon toen Bisschop Koenraad van Utrecht het gebied schonk aan het Kapittel van Sint Jan, Utrecht. De reden dat de bisschop het gebied "De Ronde Venen" aan het Kapittel schonk is te verklaren door de vele conflicten die zich in die tijd afspeelden. Er waren twee belangrijke redenen: er moest een grens komen tussen Holland en het Sticht en het veenland moest ontgonnen worden. Het Kapittel van Sint-Jan werd pas volledig gevormd wanneer het gebied ontgonnen was. Het Kapittel had er daarom baat bij dat dit zo snel mogelijk gebeurde. 
In 1989 werd een gemeente De Ronde Venen gevormd door samenvoeging van de voormalige gemeenten Mijdrecht, Vinkeveen en Waverveen en Wilnis. De huidige gemeente De Ronde Venen is op 1 januari 2011 ontstaan door de samenvoeging van de voormalige gemeenten Abcoude en De Ronde Venen.
Geografie.
De Ronde Venen bestaat hoofdzakelijk uit ingepolderd veengebied. In het oosten van de gemeente bevinden zich de Vinkeveense Plassen. De plassen en het Botshol vormen een fysieke scheiding tussen Abcoude en Baambrugge enerzijds en het eigenlijke gebied van de Ronde Venen anderzijds. Er loopt echter wel een weg door de Vinkeveense plassen, de Baambrugse Zuwe. Centraal in de gemeente, tussen de oude dorpskernen van Mijdrecht, Vinkeveen en Wilnis, bevindt zich de diepgelegen polder Groot-Mijdrecht (6 meter beneden NAP).
Kernen.
Dorpen en buurtschappen:
Gemeentebestuur.
Burgemeester is sinds 2011 Maarten Divendal (lid van PvdA). Hij is de eerste (reguliere) burgemeester van de gemeente in de huidige vorm.
Gemeenteraad.
De gemeenteraad van De Ronde Venen bestaat uit 27 zetels. Hieronder staat de samenstelling van de gemeenteraad sinds 1998:
Een bestuurscoalitie werd in 2022 gevormd door: Ronde Venen Belang, VVD &amp; D66.
Stations.
Sinds de fusie van 2011 ligt binnen de gemeente een spoorwegstation, namelijk station Abcoude. In de 20e eeuw zijn er ook stations geweest in Mijdrecht, Wilnis en Vinkeveen aan de Spoorlijn Aalsmeer - Nieuwersluis-Loenen van de Haarlemmermeerspoorlijnen. Deze drie stationsgebouwen staan op de gemeentelijke monumentenlijst. Op dit traject reden stoomtreinen voor personenvervoer van 1915 tot 1950. De spoorlijn is nog tot 1986 gebruikt voor goederenvervoer.
Monumenten en beelden.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Stedenband.
Abcoude, een van de kernen binnen de gemeente, was verzusterd met de Belgische gemeente Lennik wegens oude banden met de adellijke heersers van het Kasteel van Gaasbeek aldaar. Nadat Abcoude was opgegaan in de gemeente De Ronde Venen werd eind 2011 besloten de zusterband, met bijbehorende tradities, te stoppen in het kader van bezuinigingen. Zij houdt echter de zusterband met het Tsjechische Kolín, waar geen directe aanleiding of verklaring voor is, wel in stand.

</doc>
<doc id="21047" url="https://nl.wikipedia.org/wiki?curid=21047" title="Doorn (Utrecht)">
Doorn (Utrecht)

Doorn is een dorp in de Nederlandse provincie Utrecht, gemeente Utrechtse Heuvelrug, op de gelijknamige heuvelrug in het zuidoosten van de provincie. Op telde het dorp een aantal van inwoners.
Doorn was tot 1 januari 2006 een zelfstandige gemeente, waartoe ook de buurtschappen Palmstad, Sterkenburg en Boswijk behoorden.
Geschiedenis en architectuur.
In een document uit de periode 885-896 wordt de nederzetting "Thorhem" genoemd, woonplaats van dondergod Thor (Groenedijk, 2000). Vikingen gelegerd bij Dorestad, het huidige Wijk bij Duurstede, noemden de plaats zo omdat de dondergod er vereerd zou worden. Inderdaad wijzen archeologische opgravingen in een heideveldje op het noordelijk van Doorn gelegen landgoed Hoog Moersbergen op resten van een heidense offerplaats. De nederzetting Thorhem hoorde destijds bij de hof Villa Thorhem (Kolman, 1996). Rond 1200 was deze hof in het bezit van de domproosdij van Utrecht. In Doorn was de domprost gerechtsheer, bezat het kasteel Huis Doorn en de (Sint-) Maartenskerk (in gebruik bij Protestantse Kerk in Nederland). Met de Bataafse omwenteling van 1795 kwam er een eind aan de heerschappij van de Domproost. Na een serie administratieve wijzigingen werd uiteindelijk op 1 januari 1812 de gemeente Doorn gevormd, bestaande uit de voormalige gerechten Doorn en Maarn. Op 1 januari 1818 werd Maarn weer los gemaakt van Doorn om een eigen gemeente te vormen. Op 1 januari 2006 ging Doorn op in de nieuw gevormde gemeente Utrechtse Heuvelrug, waarvan het de hoofdplaats is.
Kasteel Moersbergen, dat in 1435 voor het eerst wordt genoemd, is vanaf de 17e eeuw meerdere keren ingrijpend verbouwd.
In de 18e eeuw werd er op de heide langs de Amersfoortseweg wel wat gebouwd, maar door de omvang van het landgoed rond Huis Doorn kon het dorp zich niet goed ontwikkelen. Dat kon pas na 1874, toen het landgoed verkaveld werd. Ook na de Tweede Wereldoorlog is het dorp sterk gegroeid.
Vanwege de bosrijke omgeving werden er in de eerste decennia van de twintigste eeuw verschillende tuberculose-sanatoria gesticht in Doorn. In de frisse lucht kuurden hier mensen die leden aan deze ernstige longziekte. In Doorn waren onder andere de sanatoria Huis ter Drift, Dennenoord, Middenbosch en het Woudhuis gevestigd. Na de oorlog werden antibiotica gebruikt om de ziekte te bestrijden, waardoor de sanatoria vrijwel overbodig werden. 
Sinds begin twintigste eeuw zit het Korps Mariniers in de Van Braam Houckgeestkazerne in Doorn. In 2013 werd bekend dat de kazerne zou gaan verhuizen naar Vlissingen. Hierop volgden protesten vanuit defensievakbonden en enkele politieke partijen. In februari 2020 gaf het ministerie van Defensie aan toch liever af te zien van deze verhuizing.
Sport.
Er is een lokale voetbalclub, genaamd DEV Doorn, een korfbalvereniging met de naam KCD, een scoutinggroep met de naam Thorheim, een hockeyclub met de naam Doornse Hockey Club, een tennisclub genaamd Ludenti, een volleybalvereniging met de naam vv Enervo, wedstrijdzwemclub Woestduin, een turnvereniging Unitas, een badmintonvereniging BC Doorn, etc. 
Op zaterdag 20 augustus 2022 liep de route van de tweede etappe (van 's-Hertogenbosch naar Utrecht) van de Ronde van Spanje 2022 door Doorn.
Bekende inwoners.
De beroemdste inwoner van Doorn is wellicht de voormalige Duitse keizer Wilhelm II, die in 1918 werd verbannen uit Duitsland toen daar de monarchie werd afgeschaft. De ex-keizer nam zijn intrek in Huis Doorn en woonde hier tot aan zijn dood in 1941 en ligt ook op het landgoed begraven. Huis Doorn is sinds de Tweede Wereldoorlog een museum.
Ook de schrijver Simon Vestdijk heeft een groot deel van zijn leven (1939-1971, afgezien van enkele onderbrekingen) in Doorn gewoond. Maarten Maartens, in de jaren 1890-1910 een gevierd schrijver, liet in Doorn een klein kasteel bouwen: Zonheuvel. Het kasteel is bekend als het Maarten Maartenshuis en maakt deel uit van het Hotel-Conferentiecentrum Zonheuvel. Ook Jan van Baal, cultureel antropoloog, oud-gouverneur van Nederlands-Nieuw-Guinea en later hoogleraar in Utrecht en Amsterdam, woonde en overleed in Doorn. 
Irene der Nederlanden woont sinds 2019 in Doorn. Zij is het tweede kind uit het huwelijk van koningin Juliana der Nederlanden en prins Bernhard van Lippe-Biesterfeld en is de zus van Beatrix der Nederlanden, Margriet der Nederlanden en Christina der Nederlanden. 
Daarnaast is Kees Jansma, sportpresentator, producent, journalist, schrijver en voormalig perschef van Oranje, ook een bekende inwoner van de Utrechtse plaats Doorn.

</doc>
<doc id="21048" url="https://nl.wikipedia.org/wiki?curid=21048" title="Driebergen-Rijsenburg">
Driebergen-Rijsenburg

Driebergen-Rijsenburg is een plaats in de Nederlandse provincie Utrecht, behorend bij de gemeente Utrechtse Heuvelrug. Het ligt tegen de stuwwal van de Utrechtse Heuvelrug. Het dorp telt ongeveer inwoners () en heeft een oppervlakte van 26,43 km² (waarvan 0,1 km² water). Driebergen-Rijsenburg is gelegen aan de Stichtse Lustwarande, een lange reeks van meer dan honderd buitenplaatsen en landgoederen langs de zuidwestelijke rand van de Utrechtse Heuvelrug.
Geschiedenis.
De naam Thribergen komt voor het eerst in 1159 voor, mogelijk slechts als nederzetting zonder kerk. Pas in 1309 staat het voor het eerst als echte plaatsaanduiding vermeld. In de Middeleeuwen zijn er volop ridderhofsteden gebouwd in de omgeving en van die periode is er nog veel te zien rond de Langbroekerwetering. Deze vaart is in 1126 ontstaan bij het ontginnen van de Driebergenbroek. Er zijn destijds veel kastelen gebouwd langs het water van deze wetering en ook zijn boerenhofsteden ontwikkeld tot kastelen door de bouw van een toren en het aanleggen van een gracht. Een aantal kastelen uit deze tijd zijn nog te bewonderen, waarvan Sterkenburg, gelegen in de buurtschap Sterkenburg, een mooi en opvallend voorbeeld is.
Al tijdens de vroege middeleeuwen liep de belangrijke koningsroute van Utrecht (Koningsweg) via Nijmegen naar Keulen. De noordelijke en oudste weg is tegenwoordig bekend als Arnhemse Bovenweg en de zuidelijke weg (waaraan de dorpskernen zich ontwikkelden) is tegenwoordig bekend als de Hoofdstraat.
Driebergen-Rijsenburg is ontstaan door het samenvoegen van de kernen Driebergen en Rijsenburg. Tot 1 mei 1931 waren deze kernen zelfstandige gemeenten. Sindsdien vormden ze een gemeente en zijn ze volledig samengegroeid tot één plaats. Op 1 januari 2006 werd de gemeente Driebergen-Rijsenburg samengevoegd met Amerongen, Doorn, Leersum, Maarn, Maarsbergen en Overberg tot de nieuwe gemeente Utrechtse Heuvelrug.
Een deel van het dorp Rijsenburg is beschermd dorpsgezicht en zijn er verschillende rijksmonumenten en gemeentelijke monumenten in Driebergen-Rijsenburg. Het kerkplein van Rijsenburg is een zeer kenmerkend element in het dorp. De rooms-katholieke Sint-Petrus'-Bandenkerk is in 1810 gebouwd door de architect Adrianus Tollus in opdracht van ambachtsheer Petrus Judocus van Oosthuyse (bewoner van Sparrendaal), als onderdeel van een geheel nieuw dorp Rijsenburg, 2 km verwijderd van het toen al niet meer bestaande Kasteel Rijsenburg. De kerk dateert uit de napoleontische tijd en is de enige kerk in Nederland die gebouwd is in Empirestijl. Bij de kerk werden woon- en koetshuizen gebouwd in een halve cirkel. In 1813 werd tegenover de kerk het logement het Wapen van Rijsenburg gebouwd. Dit unieke kerkplein heeft de status van een beschermd dorpsgezicht. Op de plek van het voormalig Groot-seminarie Rijsenburg is nu een prominent appartementencomplex gebouwd. Op de plek van het voormalige neogotische landgoed Welgelegen, dat in WOII werd gebombardeerd, is in 1954 Park Welgelegen, de voormalige tuin van het landgoed, voorzien van woningen in stijl van de Delftse School. De fraaie Buitenplaats Dennenburg, met ree op de kruising Engweg/Hogesteeg, is in particulier bezit en geheel gerenoveerd. Verder wordt het dorp gekenmerkt door een aantal wijken met typisch jaren-30 huizen, zoals Tuinwijk Sterrebosch en Driebergen-Noord. Een deel van de fraaie Langbroekerwetering met zijn landgoederen en buitenhuizen maakt ook deel uit van Driebergen-Rijsenburg als onderdeel van de Utrechtse Heuvelrug. Driebergen-Rijsenburg huisvest ook het Driebergse bos en Rijsenburgsebos waarin ook de vermaarde Heidetuin is gelegen.
Instanties en organisaties.
In Driebergen-Rijsenburg huizen onder andere de Landelijke Eenheid van de politie (voorheen KLPD Korps Landelijke Politiediensten, o.a. bekend van de Porsche-groep) en Business School IVA Driebergen. Dit opleidingsinstituut is al vanaf haar oprichting door de heer Geerlig Riemer in 1930 in Driebergen gevestigd en heeft veel roem verworven. Studenten uit heel Nederland en België volg(d)en daar hun opleidingen voor automotive en nautisch businessmanagement. Op Landgoed De Horst is De Baak (onderwijsinstelling) gehuisvest, een initiatief van werkgeversorganisatie VNO-NCW. Ook de particuliere school Maupertuus voor kinderen met leer- en/of ontwikkelingsproblemen heeft al jarenlang haar plek in Driebergen-Rijsenburg. Stichting Youth for Christ was 40 jaar gehuisvest in de Lindenhorst, net buiten de bebouwde kom. Ook is Stichting De Navigators in Driebergen-Rijsenburg gevestigd. In 2019 verhuisde de Triodos Bank vanuit Zeist naar Driebergen-Rijsenburg en kreeg haar nieuwe hoofdkantoor op Landgoed de Reehorst.
Door de centrale ligging, bereikbaarheid en groene omgeving blijkt Driebergen-Rijsenburg een ideale plek voor 'heidagen' en congressen. Bekende plekken daarvoor zijn o.a. Landgoed De Horst, Cultuur- en Vergadercentrum Antropia, vergaderboerderij Champ'Aubert, landgoed Kraaybeekerhof, buitenplaats Sparrendaal (Driebergen) en Hotel de Bergse Bossen.
Sport.
Op sportief terrein kent Driebergen-Rijsenburg de hockeyclub DMHC Shinty; dit was de eerste club waarbij Oranje hockeyster Carole Thate speelde. Ook is er de tafeltennisvereniging DTV Smash en Ereklasse rugby club The Pink Panthers. De plaatselijke korfbalclub Dalto is landelijk bekend doordat deze op het hoogste niveau in de competitie speelt. Driebergen-Rijsenburg heeft ook de tennisclubs Manger Cats en T.V. Risenborgh alsmede voetbalvereniging FC Driebergen golfbaan/club Hoenderdaal als onderdeel van het in- en outdoor sportcomplex Health Center Hoenderdaal en Kartcircuit de Woerd. De actieve Driebergse Tour Club DTC organiseert regelmatig fietstochten en de 'plaatselijke regelings commissie' organiseert jaarlijks de AvondVierdaagse. In september 2018 werd voor het eerst de Heuvelrug Tweedaagse wandeltocht gehouden, geïnspireerd op de Nijmeegse Vierdaagse. De 3Bergenloop (6, 12 of de halve marathon) is inmiddels ook een festijn dat een vaste plek op de sportkalender heeft. Zwembad Utrechtse Heuvelrug, met groot binnen- en buitenbad, trekt veel waterliefhebbers.
Cultuur.
Harmonie Muziekvereniging Aurora, carnavalsvereniging de Sparrenarren, het Stichts Mannenkoor, Shantykoor de Driemasters, Jongerenkoor Driebergen, KamerOrkest Driebergen en de Oranjevereniging Driebergen-Rijsenburg zijn organisaties die een actieve rol spelen in het cultureel leven van Driebergen-Rijsenburg.
Diverse organisaties houden ook zich bezig met het bewaken en bewaren van een goede leefomgeving, o.a. vereniging Tussen Heuvelrug en Wetering, vereniging rondom Kraaybeek, stichting Vroeger en Nu en de vereniging Vrienden van het Kerkplein.
Evenementen.
In Driebergen-Rijsenburg vinden door het jaar heen diverse evenementen plaats. O.a. de jaarlijkse carnavalsoptocht georganiseerd door carnavalsvereniging De Sparrenarren en Koningsdag dat vooral in de straten rondom Sparrendaal en het Kerkplein plaats vindt waar altijd een groot aantal 'boeren, burgers en buitenlui' op afkomt. Ook wordt hier elk jaar door het Jongerenkoor Driebergen het Oranjeterras aan de Van Vrijberghestraat georganiseerd. In augustus wordt altijd de jaarlijkse Speelweek voor de jeugd van 4-12 jaar gehouden.
Verkeer en vervoer.
De plaats is bereikbaar met de trein via het station Driebergen-Zeist dat tussen Driebergen en Zeist ligt. Daarnaast zijn er diverse streekbuslijnen, een buurtbus en nachtbussen.

</doc>
<doc id="21049" url="https://nl.wikipedia.org/wiki?curid=21049" title="Eemnes">
Eemnes

Eemnes of Eemnes-Buiten () is een plaats met historische stadsrechten en gemeente in de Nederlandse provincie Utrecht op de grens met Noord-Holland. De gemeente telt inwoners (, bron: CBS) en heeft een oppervlakte van 33,67 km² (waarvan 2,64 km² water). Eemnes bestaat vanouds uit twee delen: "Eemnes-Binnen", dat vooral bestaat uit een aantal boerderijen langs de Wakkerendijk, en het iets noordelijker gelegen "Eemnes-Buiten" (tegenwoordig vaak afgekort tot Eemnes) waar enkele forse nieuwbouwwijken zijn neergezet. In Eemnes-Buiten staat nog een aantal oude huisjes van de vroegere dorpskern, en een klein oud raadhuis aan de Wakkerendijk dat nu in gebruik is als restaurant Het Oude Raadhuis.
De naam Eemnes is een samentrekking van 'eem' (rivier) en het historische Nederlandse woord 'nes' (landtong). De naam wordt al in een oorkonde uit 1269 gebruikt.
Eemnes is geen onderdeel van de regio 't Gooi, maar wordt daar wel toegerekend. Eemnes lag vroeger in Noord-Holland en werd ook wel Oost-Holland genoemd (zie onder Geschiedenis hieronder). Eemnes richt zich (nog steeds) op Het Gooi en Amsterdam, zij volgt de Amsterdamse schoolvakanties en werkt met de gemeenten Blaricum en Laren sinds 1 januari 2008 bestuurlijk samen in de zogenaamde BEL Combinatie.
Geschiedenis.
In de middeleeuwen was de monding van de Eem een moerassig gebied dat meestal onder water stond. Na de Allerheiligenvloed van 1170 daalde echter het waterpeil in het drassige gebied rond de Eemmond. Daardoor kon ontginning van het gebied plaatsvinden en ontstonden het dorp Ter Eem en Huis Ter Eem. De ontginning van het moerasgebied begon vanuit een landtong, een zogenaamde "nes", in de binnenbocht van de Eem. De verkaveling vond plaats in westelijke richting vanaf de zomerdijk bij Ter Eem. Als noordgrens werd een zijdwende aangelegd. Deze liep oost-west, aan de noordzijde van de huidige Eemnesservaart ter hoogte van de Laarderweg. Eerst werd het gebied ten zuiden van de kade ontgonnen, en vervolgens het noordelijke deel, Eemnes Buitendijks.
De naam Eemnes wordt voor het eerst genoemd in een document uit 1269. In de 14de eeuw verhuisden veel ontginners van Ter Eem naar Eemnes. De ontginning kwam steeds dichter bij de grens van Holland, wat soms leidde tot grensconflicten. De Graaf van Holland liet rond 1325 met leeuwenpalen een grens markeren. Deze "rede" liep op de plaats waar nu de Meentweg en de Wakkerendijk lopen. De nederzetting werd later het huidige Eemnes dat in 1339 al een eigen bestuur had met 13 schepenen. Het gebied ten westen van de rede werd door de graaf "Oost-Holland" genoemd. De Eemnessers hadden bisschop Jan van Diest toegezegd niet verder westwaarts te verhuizen. Na de dood van Jan van Diest vestigden de ontginners zich rond 1342 toch op de rede, waarover inmiddels een weg was aangelegd. Daarop brandde de nieuwe Utrechtse bisschop Jan van Arkel als straf hun bezittingen af, inclusief het pas gebouwde kerkje in de huidige Kerkstraat. Uiteindelijk zou met graaf Willem V in 1356 de vrede definitief worden.
Om de bewoners daarna aan zich te binden verleende hij Eemnes in 1352 stadsrechten. Ook mocht het verwoeste oude kerkje worden herbouwd. De kerk werd toegewijd aan de Heilige Nicolaas. Het zuidelijk deel van Eemnes zou echter bij Ter Eem blijven met de scheisloot tussen de percelen Wakkerendijk 178 en 180 als grens. Om buurgemeente Ter Eem tevreden te houden, mochten zij het zuidelijke deel van Eemnes houden. Het hele gebied ten noorden van de scheisloot zou later Eemnes-Buiten worden genoemd en het gebied ten zuiden ervan Eemnes-Binnen. In 1439 werd het gebied ten zuiden van de scheisloot om strategische redenen los gemaakt van de nederzetting Ter Eem (Eembrugge). Het gebied kreeg stadsrechten onder de naam Eemnes-Binnendijks. Het kreeg bovendien toestemming om een eigen kerk te bouwen. Deze Sint Pieterskerk werd in de volksmond "het Dikke Torentje" genoemd. Bij plunderingen door de voortdurende twisten tussen Holland en Utrecht werd Eemnes op 21 december 1481 door de Hollanders aangevallen en platgebrand. Deze inname en plundering van Eemnes vond plaats tijdens de Stichtse Oorlog (1481-83), en was een onderdeel van de Hoekse en Kabeljauwse twisten.
Na de Reformatie bleef een groot deel van de bevolking rooms-katholiek. Zij kwamen bijeen in een schuurkerk aan de Wakkerendijk. Dit werd later een definitief kerkgebouw dat op de plaats stond van de huidige Grote of Sint-Nicolaaskerk aan de Kerkstraat.
In 1589 werd de Eemnesservaart gegraven. Aan de oostzijde van de Wakkerendijk werd een haven aangelegd, met een marktveld ertussen. In de zomerdijk, aan het einde van de vaart, kwam toen een houten schutsluis. Zo konden schepen met hooi, bouwmaterialen en turf worden vervoerd via de Eem. In 1650 werd de houten sluis in de zomerdijk vervangen door een stenen sluis die in 1994 werd gerestaureerd.
Ambachtsheerlijkheid van beide Eemnessen.
In 1674 kreeg stadhouder Willem III de hoge, middelbare en lage heerlijkheden van Eemnes-Binnen en Eemnes-Buiten. In 1714 verkochten de Staten van Utrecht de lage rechtspraak van beide Eemnessen aan de arts Ysaac van Norden, die hiermee ambachtsheer van beide Eemnessen werd. Hij werd in 1716 opgevolgd door zijn vrouw Jannetje Parvé, die de functie bleef uitoefenen tot haar overlijden in 1735. Hierna kocht Cornelis Hasselaer zowel de ambachtsheerlijkheden van beide Eemnessen aan als het nabijgelegen kasteel Groeneveld. Zijn zoon Pieter erfde in 1737 de titel en het kasteel. In 1797 kocht Johannes Sebastiaan van Naamen de heerlijke rechten aan; zijn nazaten zouden nog tot 1922 enkele van die rechten in bezit houden.
Gemeente Eemnes.
In 1811 werden Eemnes-Buiten en Eemnes-Binnen samengevoegd tot één gemeente Eemnes. De woningen van de 1148 inwoners stonden aan de westzijde van de Wakkerendijk en de Meentweg. Na de aanleg van de Afsluitdijk in 1932 verloor de Wakkerendijk haar zeewaterkerende functie. De dijk werd deels afgegraven en na een ruilverkaveling werden dwarswegen naar de Eemnesserpolder aangelegd. Daarbij werden melkveehouderijen van de Wakkerendijk en de Meentweg verplaatst naar de polder. De boerderijen aan de westzijde van de Wakkerendijk verloren hun functie en kregen een woonbestemming.
Vanaf de zeventiger jaren van de twintigste eeuw werden woonwijken aangelegd en de Rijksweg A27 maakte dat Eemnes meer gescheiden raakte van Laren en Blaricum.
Gemeentewapen.
De drie personen op het wapen stellen drie bisschoppen voor, die de verzoening met de bisschop van Utrecht symboliseren.
Monumenten.
Een deel van Eemnes is een beschermd dorpsgezicht. Verder zijn er in het dorp enkele tientallen rijksmonumenten, gemeentelijke monumenten, en een oorlogsmonument, zie:
Politiek.
Burgemeester.
Eemnes heeft van 1850-1895 een burgemeester gedeeld met de gemeente Baarn. Toen de twee gemeenten samen meer dan 5000 inwoners hadden, kreeg Eemnes een eigen burgemeester. Op 1 juli 1895 werd burgemeester jhr. Cornelis Röell geïnstalleerd, hun voormalige burgemeester jhr. mr. Binnert Philip de Beaufort bleef burgemeester van Baarn. Eemnes had toen 1261 inwoners.
De huidige burgemeester van Eemnes is Roland van Benthem.
Gemeenteraad.
De gemeenteraad van Eemnes bestaat uit 13 zetels. Hieronder staat de samenstelling van de gemeenteraad sinds 1982:
Regio Gooi en Vechtstreek.
Eemnes is een van de deelnemende gemeenten in de samenwerkingsregio "Regio Gooi en Vechtstreek".
Gemeentehuis.
Eemnes-Buiten had vroeger een raadhuis aan de Wakkerendijk. Het latere gemeentehuis aan de Laarderweg 24a is afgebroken en recent vervangen door een nieuw dorpscentrum met winkels. Op 7 oktober 2009 is het nieuwe gemeentehuis aan de Zuidersingel 1-5 in gebruik genomen; hier is tevens het BEL-kantoor gevestigd, waardoor het samenwerkingsverband tussen de drie zelfstandige gemeenten Blaricum, Eemnes en Laren zichtbaar is geworden. Het kantoor is ontworpen door het Amsterdamse bureau ADP Architecten.
Onderwijs, cultuur en sport.
Eemnes kent momenteel vijf basisscholen. Het dorp heeft sinds 2020 een multifunctioneel dorpshuis, het "Huis van Eemnes", waarin onder andere een openbare bibliotheek is gevestigd.
In Eemnes zijn diverse sportverenigingen voor o.a. golf (Goyer Golf &amp; Country Club), voetbal (SV Eemnes), schaatsen en basketbal.
Openbaar vervoer.
Het openbaar vervoer wordt in Eemnes door Transdev (streeklijn 109 (Hilversum - Bussum), R-netlijn 320 (Hilversum - Amsterdam) en nachtlijn N32 (Hilversum - Huizen)) en Syntus Utrecht (buurtlijn 573 (Amersfoort - Eemnes)) verzorgd.

</doc>
<doc id="21050" url="https://nl.wikipedia.org/wiki?curid=21050" title="Houten">
Houten

Houten () is een gemeente in de Nederlandse provincie Utrecht. Houten ligt ten zuidoosten van de stad Utrecht tussen de rijkswegen A12, A27 en de rivier de Lek. De gemeente telt inwoners (, bron: CBS) en heeft een oppervlakte van zo'n 59 km².
Geschiedenis.
Vroege geschiedenis.
Archeologisch onderzoek langs het spoortraject Vleuten-Geldermalsen heeft aangetoond dat de omgeving van Houten al in de Bronstijd werd bewoond. Sporen gevonden nabij het huidige gebouw van de stadsverwarming gaan terug tot 2200 v. Chr. Houten is, evenals het nabijgelegen dorp 't Goy, waarschijnlijk als vestigingsplaats gekozen vanwege de hoger gelegen stroomruggen van de Rijn.
Naast de Hervormde Kerk aan het Plein (de Pleinkerk) zijn in 1957 resten gevonden van een Romeinse villa. Ten zuidoosten van Houten vonden tussen 1998 en 2003 archeologische opgravingen plaats. In een oude rivierbedding werden twee vroegmiddeleeuwse nederzettingen opgegraven. Bij de eerste nederzetting werden elf gouden en zilveren munten aangetroffen bij boerderijen uit circa 500 en circa 700. Elders in Houten werden nog zes Frankische munten gevonden, met behulp van metaaldetectoren. Begin 2007 werd langs het spoortraject een deel van een vroegmiddeleeuwse weg opgegraven.
De naam Houten is waarschijnlijk afgeleid van "Haltna", dat mogelijk "woonplaats in het bos" of "open plek in het bos" betekent. Deze plek heeft gelegen naast de huidige Pleinkerk. De naam Haltna komt voor in de goederenlijst die de bisschop in de 10e eeuw opstelde. Daardoor weten we dat Haltna al oud is. Aan de hand van gevonden relikwieën kan het bestaan van de Houtense kerk al in de 8e eeuw worden gedateerd.
19e en 20e eeuw.
De gemeente Houten is in het leven geroepen op 21 oktober 1811, toen Nederland deel uitmaakte van het Franse Keizerrijk. Aan de gemeente Houten werd het grondgebied toegewezen van de voormalige gerechten Houten en 't Goy, Oud-Wulven en Wayen, Wulven, Heemstede en Schonauwen.
In 1818 werd Schonauwen een zelfstandige gemeente. Oud-Wulven, Wulven en Heemstede vormden samen met de gerechten Slagmaat, de Grote en Kleine Koppel en Maarschalkerweerd de gemeente Oud-Wulven.
In 1857 werden de gemeenten Houten, Oud-Wulven en Schonauwen samengevoegd tot een nieuwe gemeente Houten. Hierdoor bereikte het grondgebied weer dezelfde omvang als in 1811 met als extra toevoeging Slagmaat, de Grote en Kleine Koppel en Maarschalkerweerd.
Op 28 november 1944 werd de Brink (het tegenwoordige Plein of "Oude Dorp") en omgeving gebombardeerd door de geallieerden. De vliegtuigen waren op zoek naar de Duitse generaal Reinhard. Dit doel werd gemist. De huisvesting van de Duitse soldaten op De Brink werd bij een tweede aanvalsgolf wel geraakt. Bij het bombardement vielen zestien doden, onder wie vijf Houtenaren.
Op 8 oktober 1953 werd het meest noordelijke gedeelte van de gemeente (Maarschalkerweerd) bij Utrecht gevoegd, nadat Houten zich 42 jaar tegen deze gebiedsuitbreiding had verzet. Op 1 januari 1962 werden Tull en 't Waal en Schalkwijk aan Houten toegevoegd. Sinds 1943 hadden deze drie gemeenten dezelfde burgemeester.
Ontwikkeling als groeikern.
Met de fusie in 1962 had de nieuwe gemeente Houten 6.102 inwoners. Daar kwam verandering in toen in 1966 Houten wegens zijn ligging nabij Utrecht en de spoorlijn naar 's-Hertogenbosch in de Tweede nota ruimtelijke ordening werd aangewezen als groeikern. Bij zo'n aanwijzing tot groeikern behoorde een groeitaak, waarmee de kern zou groeien tot 100.000 inwoners. Vanuit een zekere weerstand tegen een te snelle (en te grootsteedse) groei, bedong de dorpse gemeente Houten een lager aantal (als eerste fase): minimaal 6.000 woningen. Dit aantal had te maken met de zogenaamde verfijningsregeling, waarmee het Rijk de woningbouwopgaven vanaf 6.000 woningen subsidieerde. In november 1978 begon de bouw. In de loop van de groeitaak werden 8.000 i.p.v. 6.000 woningen gebouwd. De bevolking zou daardoor groeien tot ruim 30.000 inwoners (december 1994). De wijk Den Oord werd nog volgens de stedenbouwkundige principes van het nieuwe bouwen ontworpen en gebouwd. De wijk De Lobben daarentegen is in ontwerp en uitvoering een typische bloemkool- of woonerfwijk, een product van de stedenbouw van de jaren zeventig. De Lobben was daarmee de opmaat naar de zeven woonwijken die zouden volgen in het huidige Houten-Noord: De Weerwolf, Schonenburg, Wernaar, De Geer, Wulven, Tiellandt en Rijsbrug. Bij het stedenbouwkundig ontwerp van Houten werd bedacht dat op de schaal van deze nieuwe stad interne verplaatsingen het beste te voet dan wel met de fiets kunnen worden gedaan. Met een afstand van hooguit 2,5 km tot het (nieuwe) centrum kon de fiets als standaard vervoermiddel worden genomen. Op deze wijze heeft Houten zich kunnen ontwikkelen als fietsstad "avant la lettre". Door het volop inzetten op en het consequent uitwerken van dit ontwerpprincipe heeft Houten de talrijke voordelen van het fietssysteem binnengehaald. Heel Houten is fietsvriendelijk ontworpen. Het overgrote aandeel van verkeersbewegingen binnen Houten geschiedt door/op de fiets. Echter, de auto is in de stedenbouwkundige opzet van Houten niet geheel genegeerd. De verkeersstructuur faciliteert vooral het (boven)regionale verkeer. Het autoverkeer wordt naar buiten geleid, naar een externe rondweg, en daar verzameld en naar het (snel)wegennet op hoger schaalniveau geleid. Het belangrijkste gevolg, en de grootste winst, is dat doorgaand autoverkeer door de woonwijken en door de stad wordt voorkomen.
Met de wijk De Meent werden de laatste open gebieden binnen de rondweg, in het oude dorpsgebied, ontwikkeld tot woonwijk. Daarmee werd de eerste groeitaak voltooid. De ontwerpuitgangspunten van die periode (zoals de menselijke maat, ruimte voor het spelende kind, voetgangers en fietsers eerst), en de unieke en de specifiek in Houten toegepaste "inversiestedenbouw" zijn, vanwege het succes ervan, in de hoofdstructuur bewaard gebleven. De woningen daarentegen zijn in hun vormgeving meegegaan met de trends in de architectuur. Rondom het in 1982 geopende nieuwe station Houten en de centrale pleinen "Het Rond" en "Het Kant" verrees het geheel nieuwe centrum van Houten. Het "Oude Dorp" kwam hierdoor excentrisch te liggen. Doordat de stoptreinen aanvankelijk niet of maar één keer onderweg hoefden te stoppen konden mensen in 8 à 9 minuten op station Utrecht Centraal zijn. En doordat het station Houten redelijk centraal ligt, ligt het voor de meeste mensen in Houten op fietsafstand (maximaal 8 minuten). De "inversiestedenbouw", de woningomvang (in vergelijking met andere groeikernen in regio), en de centrale ligging van het station met de relatief korte reisafstand naar Utrecht per openbaar vervoer, hebben vermoedelijk allemaal bijgedragen tot de aantrekkelijkheid van Houten. Deze principes zijn met de Vinex-uitbreiding opnieuw toegepast.
Met de Vierde nota over de ruimtelijke ordening (1988; afgekort ook wel VINO genoemd) en de Vierde Nota Ruimtelijke Ordening Extra (1991; beter bekend als Vinex) krijgt Houten een tweede groeitaak. Na een aantal jaren van onderzoek, ontwerp, en (politieke) discussie komt Houten-Zuid als beste plan uit de bus. Het concept is kortgezegd dat de stad als het ware naar het zuiden toe gespiegeld is, waardoor de karakteristieke vlindercontour ontstond. De bouw van de woningen begint in 1997. Er komen zeven nieuwe wijken: Loerik, Overdam, Hofstad, Schonauwen, De Hoon, Leebrug en Castellum. In deze laatste wijk, in het hart van deze Vinex-locatie, zijn winkels en station Houten Castellum (2010) gerealiseerd. Houten-Zuid heeft net als Noord een rondweg gekregen, om de wijken voor de auto te ontsluiten en tegelijkertijd doorgaand autoverkeer door de woonwijken te voorkomen. En ook in Houten-Zuid ligt het (nieuwe) station, samen met een nieuw winkelcentrum, centraal ten opzichte van de woonbuurten. Het winkelcentrum Castellum is echter kleiner dan Het Rond in het Centrum, dat voor Houten het hoofdwinkelcentrum is geworden/gebleven. Castellum kreeg beleidsmatig alleen winkels voor de dagelijkse benodigdheden, terwijl in het centrum het winkels met niet-dagelijkse benodigdheden werden toegevoegd.
Daarmee werd (rond 2007) het centrum van Houten vernieuwd om een voorzieningenniveau te krijgen dat past bij een gemeente van bijna 50.000 inwoners. Onderdeel van de vernieuwing waren de verdubbeling en verhoging van het spoor, inclusief een nieuw station, de realisatie van het fietstransferium, uitbreiding van het winkelcentrum, twee nieuwe cultuurcentra voor de vele culturele verenigingen, en de herinrichting van het centrale plein Het Rond. In 2018 volgde een nieuwe kleinere renovatie.
Op 3 juni 2019 maakte de gemeente Houten bekend dat de mijlpaal van 50.000 inwoners was gepasseerd.
Topografie.
Bestuurlijke indeling.
Er zijn 13 wijken en 48 buurten in Houten: zie Wijken en buurten in Houten.
Kernen.
De grootste plaats in de gemeente is Houten - daarnaast omvat de gemeente de kernen 't Goy, Schalkwijk en Tull en 't Waal. Daarnaast vindt men binnen de gemeente nog de buurtschappen De Heul, Molenbuurt, Honswijk, Heemstede, Wayen, Oud-Wulven en Den Oord (deels). De voormalige buurschappen Loerik, Leebrug en Schonauwen zijn opgenomen in de bebouwing van Houten-Zuid en leven voort als wijknamen.
Straten, pleinen en parken.
De volgende straten, lanen, pleinen, parken en andere topografische aanduidingen hebben een eigen artikel op Wikipedia:
Bezienswaardigheden.
Monumentale gebouwen.
De Hervormde Kerk (beter bekend als Pleinkerk) dateert gedeeltelijk uit de 10e eeuw. Met de bouw van de toren werd in 1535 begonnen. In de middeleeuwen concentreerde de bebouwing van Houten zich hier. Op enige afstand van de Hervormde kerk staat de katholieke kerk Onze Lieve Vrouwe ten Hemelopneming, een neogotische kerk uit 1884-'85, ontworpen door architect Alfred Tepe.
Van het middeleeuwse Kasteel Schonauwen is alleen de toren over. Ten westen van de huidige bebouwde kom staat Kasteel Heemstede, gebouwd rond 1645. In 1987 werd het door een brand zwaar beschadigd. Zo'n vijftien jaar later werd het gerestaureerd. De Steenen Poort is een 16e-eeuws poortgebouw bij een eertijds omgrachte herenboerderij. Het Oude Station is een voormalig spoorwegstation uit 1866, dat sinds 1935 een andere functie heeft. De archeologische werkgroep "Leen de Keijzer" beheert een klein archeologisch museum op de zolder.
Binnen de gemeente Houten bevinden zich diverse forten die deel uit maken van Nieuwe Hollandse Waterlinie, zoals Fort Honswijk en Fort het Hemeltje.
Beelden en monumenten.
In de gemeente bevinden zich diverse beelden, reliëfs en andere kunstwerken, alsmede enkele oorlogsmonumenten.
Sport, recreatie, gemeenschapsleven.
Sedert 1970 wordt op het Amsterdam-Rijnkanaal in Houten de Varsity, een studentenroeiwedstrijd, gehouden. In eerste instantie was de finish bij de Plofsluis, vanaf 1980 bij de Schalkwijksebrug. Op het Eiland van Schalkwijk bevinden zich vele wandel- en fietspaden. Ter hoogte van Tull en ‘t Waal zijn er uitgebreide recreatieterreinen met strandjes en ligweiden aan de Lek.
Kerkelijk leven.
Aan de Rondweg/Oud-Wulfseweg is het Landelijk Moluks Kerkelijk Centrum (MKC) gevestigd. Dit herbergt o.a. het Moluks seminarie en het Moluks kenniscentrum (bibliotheek en museum). Op de Kruisboog is sinds het voorjaar van 2019 een tijdelijk onderkomen gebouwd voor een moskee.
Economie.
Bij Houten zijn bedrijfsterreinen De Schaft bij de Koppeling (oudste bedrijventerrein van Houten) alsook De Meerpaal, De Doornkade en Het Rondeel.
Winkelen.
Weekmarkt is er bij Het Rond op donderdagmorgen en maandelijks is er een streekmarkt bij het Oude Dorp.
Media.
"'t Groentje" is een huis-aan-huisblad dat wordt verspreid in Houten en omstreken, onder de titel "Houtens Nieuws". Daarnaast verscheen tot 24 december 2019 het huis-aan-huisblad "Trefpunt" in Houten en bijhorende dorpen. Tot 2019 verscheen EigenHoutje Magazine. Houten heeft een lokale omroep: Omroep Houten, die op 1 april 2024 overging in Omroep Lekstroom. Het lokale radiostation van deze omroep, Houten FM, is te beluisteren via 107.3 FM.
Verkeer en vervoer.
Fietsstad.
Houten heeft een verkeerssysteem waarbij rustige en verkeersveilige wijken voorop staan. Voor langzaam verkeer is dwars door Houten een autovrije hoofdstructuur van vrijliggende voet- en fietspaden aangelegd. Vanuit de woonwijken lopen routes direct naar het centrum. Ook kunnen voetgangers en fietsers via korte routes van wijk naar wijk. Waar fietspaden kruisen met autoverkeer hebben fietsers voorrang. Binnen Houten is fietsen vaak sneller dan autorijden. Scholen zijn langs de hoofdroutes gesitueerd. Een Houtense uitvinding is de fietsstraat, voor gemengd verkeer, waar auto’s zijn toegestaan volgens het principe "Fietsstraat, auto te gast".
Mede door de aansluitende openbaar-vervoervoorzieningen is een optimaal systeem voor voetgangers en fietsers gerealiseerd. Het straatbeeld en de sfeer in de belangrijkste openbare ruimten worden gekenmerkt door de aanwezigheid van veel groen en water, en (fietsende) mensen. Houten staat daarom wereldwijd bekend als (ideale) "Fietsstad" en trekt daarom jaarlijks delegaties, uit binnen- en buitenland, van beleidsmakers, stedenbouw- en verkeerskundigen, en studenten. Naast het hoogwaardige, verkeersveilige woon- en leefklimaat biedt de fietsstad ook voordelen op het gebied van milieukwaliteit: frisse lucht, minder stank/uitstoot van uitlaatgassen (fijnstof), laag fossiel brandstofgebruik, minder geluidshinder, betere volksgezondheid (meer lichaamsbeweging, buitenspelen), goede verkeersveiligheid (weinig verkeersongevallen, nagenoeg geen verkeersdoden), educatief effect aan kinderen, en ruimtegebruik (minder ruimte kwijt aan auto-infrastructuur en parkeerruimte).
Houten won in 2008 de door de nationale Fietsersbond georganiseerde Fietsstad van Nederland'-verkiezing. Houten was eerder, in 2002 en 2004, genomineerd, en daarna in 2011 zat Houten opnieuw bij de genomineerden. In 2018, 10 jaar na de eerste titel, is de stedenbouwkundige en verkeerskundige opzet van Houten opnieuw gekroond tot 'Beste Fietsstad van Nederland'.
Openbaar vervoer.
Houten kent twee stations. Station Houten en station Houten Castellum. Beide stations liggen aan de spoorlijn Utrecht - Boxtel (Staatslijn H). In Houten is het spoor viersporig.
Houten wordt bediend door de sprinters Den Haag - Tiel en Utrecht - 's-Hertogenbosch, die allebei de gehele dag twee keer per uur rijden. Richting Utrecht en richting Geldermalsen rijden daardoor vier treinen per uur.
Langs dezelfde spoorlijn liep van 2001 tot 2008 de tramlijn Houten - Houten Castellum. De tramlijn tussen de stations van Houten was de kortste van Nederland. In de jaren 2007 t/m 2010 werd het spoor in Houten verdubbeld. Voor deze spoorverdubbeling moest het oude stationsgebouw uit 1868 worden verplaatst en werd de tramlijn in 2008 opgeheven. Tot de definitieve opening van station Houten Castellum reed er een pendelbus.
Daarnaast rijdt U-OV lijn 43 naar Driebergen-Zeist via Odijk, lijn 44 naar Hoef en Haag via Vianen, lijn 47 naar Utrecht en lijn 48 naar Maarssen via Nieuwegein. 
Politiek en bestuur.
Gemeenteraad.
De gemeenteraad van Houten bestaat uit 31 zetels. Hieronder de behaalde zetels per partij bij de gemeenteraadsverkiezingen sinds 1994:
Noot: De tabel bevat de oorspronkelijke zetelaantallen direct na de gemeenteraadsverkiezingen. Tussen haakjes staat wat de zetelaantallen daarna waren.
College van B en W.
De coalitie voor de periode 2022-2026 bestaat uit de Inwonerspartij Toekomst Houten (ITH), Natúúrlijk Houten (NH), de VVD en de SGP. Het college van burgemeester en wethouders bevat twee wethouders van ITH en elk één wethouder van NH, de VVD en de SGP. Gilbert Isabella (PvdA) is burgemeester sinds 3 juli 2019.

</doc>
<doc id="21051" url="https://nl.wikipedia.org/wiki?curid=21051" title="Leersum">
Leersum

Leersum is een dorp in de Nederlandse provincie Utrecht, gemeente Utrechtse Heuvelrug, op de gelijknamige Heuvelrug in het zuidoosten van de provincie. Sinds 2003 grenst Leersum aan het nationaal park Utrechtse Heuvelrug. De kern (bebouwde kom) van Leersum heeft inwoners (). Vanwege het bosrijke karakter en de ligging aan de voet van de Heuvelrug is Leersum een populair vakantieoord. Veel vakantiegangers gaan naar het vakantiepark op landgoed Ginkelduin.
De Rijksstraatweg verdeelt het dorp in een noordelijk, lommerrijk gedeelte en een zuidelijk stuk met dichtere bouw.
Leersum was tot 1 januari 2006 een zelfstandige gemeente. Per deze datum is Leersum samen met de gemeenten Maarn, Amerongen, Driebergen en Doorn opgegaan in de nieuwe gemeente Utrechtse Heuvelrug. Leersum is in omvang de derde dorpskern van de gemeente.
Geschiedenis.
De naam Leersum komt als "Hlarasheim" voor het eerst voor in de 11e eeuw, in een goederenregister van de abdij van Werden (in het Ruhrgebied). Later schrijft men "Laresheim" of "Laresheem". De betekenis van de naam heeft betrekking op de ligging in de bossen. Bij "leer" of "laar" moet gedacht worden aan een bos dat door omwonenden gebruikt werd (om onder andere hout te verzamelen), terwijl "heim" woonplaats betekent.
Leersum dankt zijn ligging aan de Darthuizerpoort. Dit is een van de dalen die vele tienduizenden jaren geleden ontstonden door schuivende ijslagen en smeltwater. Getuigen hiervan zijn de Zuilensteinse Berg (52 m) en de Darthuizerberg (48 m). Op de hogere plaatsen werd het warmer en ontstond weelderige plantengroei, waaruit veenlagen voortkwamen. Door natuurrampen en vooral door menselijke ontginning ging veel bos verloren en ontstonden zandverstuivingen die bewoners in hun bestaan bedreigden. Herbebossing in de 19e eeuw bracht redding op de Heuvelrug. Nieuwe bossen zorgden voor handel en nijverheid en lokten veel natuurliefhebbers naar Leersum.
De bewoners woonden destijds voornamelijk rond het kruispunt van de huidige Rijksstraatweg, Kerkweg en Scherpenzeelseweg en in een aantal verspreid liggende boerderijen. In 1905 liet rentmeester H.G. van Dam een stuk heide ontginnen en bos aanplanten. Bij de ingang van het terrein (Lombok) werden vier sierpalen gezet, die in 2003 in originele staat zijn teruggezet. Op het hoogste punt van het Lombokbos werd een uitkijktoren gebouwd "Pyramide Lombok", met op de vier punten uilen, later kreeg hij zijn naam Uilentoren. In 1926 werd deze uilentoren eigendom van de gemeente.
Tussen Amerongen en Leersum ligt kasteel Zuylestein. Begin 17e eeuw was dit kasteel in handen van de Godard van Reede. In 1630 werd het gekocht door stadhouder Frederik Hendrik, die in 1632 de Heerlijkheid Leersum als rechtsgebied erbij krijgt. Van het oorspronkelijke kasteel zijn alleen nog het oude poortgebouw, de oranjerie, het speelhuis en enkele dienstwoningen blijven staan. De rest werd in 1945 per vergissing door de geallieerden vernield. Het huidige kasteel werd rond 1980 als een kopie herbouwd.
Naast de oude Hervormde Kerk uit circa 1500 staat de herberg "King William" (uit circa 1690). Stadhouder Willem III zou hier gelogeerd hebben in 1697, toen hij zijn vriend niet thuis trof op huis Zuylenstein. Het werd oorspronkelijk als rechthuis gebouwd.
Op vrijdag 18 juni 2021 richtte noodweer zware schade aan in en om Leersum, vooral door omgewaaide bomen. Het KNMI kwam na onderzoek tot de conclusie er sprake was van windstoten door een valwind.
Bezienswaardigheden.
Als men naar Amerongen rijdt, valt de Michaëlkerk, de Hervormde kerk, het meest op in Leersum. De geschiedenis van de kerk gaat terug tot circa 1300, in die tijd kwam er een klein romaans gebouwtje te staan dat gewijd werd aan de aartsengel Michaël. Later kwam er een slanke toren (1500) aan vast en werd de kerk uitgebreid met één transept. Binnen staat er een preekstoel uit 1676 en een orgel van de firma Reil uit 1971.
Kasteel Broekhuizen (even westelijk van Leersum), dateert van 1650. Het is na een grote brand in 1906 zo veel mogelijk in de oude stijl herbouwd. De voorgevel draagt het wapen van de familie van Broeckhuysen, die al in 1294 bezittingen in dit gebied had. In de tuin van dit kasteel werd van 2013 tot 2016 het tv-bakprogramma Heel Holland Bakt opgenomen.
De Graftombe van de familie van Nellesteijn is een monument op het hoogste punt van de Donderberg (36 m), met aan de voet ervan de grafkelder die in opdracht van Cornelis Jan van Nellesteijn werd gebouwd. De graftombe is 14 m hoog en geeft een uitzicht over de omgeving.
De folly Uilentoren aan de "Lomboklaan" op de Lombokheuvel.
Grafheuvels op de Zuilensteinse Kop. In de Utrechtse Heuvelrug zijn veel (een paar honderd) grafheuvels te vinden. Onder andere op de Zuylensteinse Kop, maar ook bij de Hoogstraat. Bij een paar grafheuvels staan informatieborden. De grafheuvels dateren 2850 v Chr, de enkelgrafcultuur.
Sinds 2018 is er de Tijdlijn van Leersum (een wisseltentoonstelling) in de bibliotheek van Leersum. Hier wordt een aantal keer per jaar een ander thema uit de geschiedenis van Leersum belicht als initiatief van de Historische Vereniging Leersum.
Bloemencorso.
Elk derde weekend van augustus vindt het Leersumse bloemencorso plaats. Dit evenement trekt jaarlijks ongeveer 25000 toeschouwers. De lokale bouwgroepen 'konten, plakken en prikken' elk jaar zo'n 1,5 miljoen dahlia's op hun praalwagens. Er worden prijzen uitgereikt aan bouw- en jeugdgroepen voor de mooiste wagens. Ook wordt er elk jaar een "bloemenkoningin" gekozen voor de promotie van het corso en van evenementen in de nabije regio.
Natuur.
Staatsbosbeheer Heuvelrug-Zuid beheert een natuurterrein van 610 ha groot, met overwegend naaldhout. Het bestaat uit de complexen Leersums Veld en De Hoogstraat. In het Leersumse Veld was vroeger een kokmeeuwenreservaat. Ondanks dat nu alle kokmeeuwen zijn verdwenen, heeft men wel de broedperiode aangehouden om het terrein met al zijn vogels rust te gunnen (het is dan ook nog steeds van 15 maart tot 15 juli gesloten). Heuvels in de natuurgebieden bij Leersum zijn de Darthuizerberg, Donderberg, Lombokheuvel, Leersumse Berg, Geerenberg en de Zuilensteinse Berg.
De Vereniging voor Dorp en Natuur Amerongen-Leersum beheert de Londotuin, een heemtuin bij kasteel Broekhuizen.
Openbaar vervoer.
Het openbaar vervoer in en rond Leersum wordt sinds 11 december 2016 verzorgd door Syntus Utrecht, een lijnbusbedrijf wat bij de Keolis Groep hoort. Deze concessie zou normaal aflopen in 2023, maar de provincie Utrecht overweegt een verlenging van de busconcessie tot 2025 om zo de verliezen op te vangen die het gevolg zijn van een sterke afname van het aantal busreizigers tijdens de Corona-crisis.
Volgens de buslijnennetwerkkaart van Syntus, die via de website kan worden gedownload, rijden in Leersum de volgende buslijnen:

</doc>
<doc id="21052" url="https://nl.wikipedia.org/wiki?curid=21052" title="Leusden">
Leusden

Leusden () is een gemeente en plaats in de Nederlandse provincie Utrecht en ligt ongeveer 3 kilometer ten zuidoosten van Amersfoort. De gemeente telt inwoners (, bron: CBS) en heeft een oppervlakte van 62,02 km² (waarvan 0,34 km² water). Inwoners worden "Leusdenaren" genoemd.
Het westelijke deel van de gemeente ligt op de hellingen van de Utrechtse Heuvelrug, en is grotendeels bedekt met bos en heidevelden. De oostelijke delen liggen in de Gelderse Vallei en is vooral landbouwgrond.
Etymologie.
Al in het jaar 777 werd in een bisschoppelijke oorkonde de naam "Villa Lisiduna" genoemd voor het huidige Oud-Leusden. 
De naam zou net als het Belgische Lesdain en de Franse plaatsjes Lesdain en Lesdins afgeleid zijn van het Latijnse "Ledinium", "Lesdinium", "Lusdinium" of "Lisdinum". Jan de Vries had zijn twijfels over deze etymologie, terwijl Berkel en Samplonius kozen voor de verklaring "loos"-, "lis"- of "lies"- en -"duinen".
Geschiedenis.
De oudste archeologische vondsten in de huidige gemeente dateren uit de vroege steentijd. Zo is er op de Leusderheide een 50.000 tot 30.000 jaar oude bladspits gevonden die als speerpunt werd gebruikt. De eerste vaste bewoning kwam vanaf de bronstijd, dit blijkt uit de grafheuvels die zijn ontdekt bij Oud-Leusden en op de Leusderhei. Hier waren enkele nederzettingen van boeren die worden gedateerd rond 1600 voor Christus.
In de Romeinse tijd werd het gebied opnieuw bewoond. Rond 300 na Christus werd een kleine wachttoren gebouwd waarvan de funderingen zijn teruggevonden. Vanaf begin vierde eeuw lijkt het weer enige tijd onbewoond zijn geweest. In de tweede helft van de zesde eeuw begon de geschiedenis van het huidige dorp, in de buurtschap Oud-Leusden aan de zuidwestkant van Amersfoort. Tijdens opgravingen in de jaren tachtig worden zowel de nederzetting als het bijbehorende grafveld tijdens opgravingen teruggevonden. In het jaar 777 verschijnt het voor het eerst in de geschreven bronnen als Lisiduna. Dit vormde het centrum van een domein dat in handen was van graaf Wigger, maar dat jaar door Karel de Grote aan de Sint-Maartenskerk in Utrecht werd geschonken.
Vanaf de achtste eeuw groeide het dorp Oud-Leusden. De economie van het dorp rustte voornamelijk op landbouw, ijzerproductie en verzorging, als centrum van een grote parochie. De teruggang begon waarschijnlijk in het begin van de dertiende eeuw, toen de parochie kromp en de productie van ijzer onder druk kwam te staan. Het economische zwaartepunt van de regio verschoof zich naar het oosten van het gebied (onder meer richting het centrum van de huidige gemeente).
In de zeventiende eeuw maakte de teelt van tabak een snelle groei door, dat in het gebied van de huidige gemeente Leusden rond 1700 haar hoogtepunt bereikte. Het was hier geschikt voor dankzij het gunstige klimaat, de bodem en goede verbindingen met belangrijke centra voor de handel en bewerking van tabak: Nijkerk, Amersfoort en Wageningen. In de achttiende eeuw werd, vanwege de gestegen prijzen, deels overgegaan op het verbouwen van graan. In de negentiende eeuw zou de teelt van tabak niet meer van belang zijn. 
De Dodeweg verbond het dorp Leusbroek met de kerk en begraafplaats in Oud-Leusden. Daar staat nog een kerktoren uit de 13e of 14e eeuw die zichtbaar is vanaf de A28. De bijbehorende kerk is rond 1827 gesloopt. Het zwaartepunt van Leusden was veel oostelijker komen te liggen en de nieuwe Dorpskerk, een zogenaamde "waterstaatskerk", werd gebouwd bij de buurtschap Bavoort aan de toen nieuwe weg van Amersfoort naar Arnhem, de huidige N226. Het kerkje is anno 2024 nog altijd in gebruik in wat nu Leusden-Zuid heet.
Tot de negentiende eeuw bleef Leusden landelijk gebied. In de loop van de negentiende en twintigste eeuw ontstonden pas woonkernen. In Hamersveld vond dit voornamelijk plaats bij het gemeentehuis en de kerk, in Leusbroek in de omgeving van de Dorpskerk. 
Na de Tweede Wereldoorlog.
De gemeente Leusden kreeg in 1951 zijn wapen toegekend. In 1969 fuseerde het met Stoutenburg (waar destijds ook Achterveld onder viel) tot zijn huidige vorm. De oorspronkelijke gemeente Leusden bestond daarvoor uit twee kleine dorpen, Leusbroek en Hamersveld, die in de jaren zestig resp. zeventig van de 20e eeuw grote uitbreidingen ondergingen en werden omgedoopt in Leusden-Zuid en Leusden-Centrum (later Leusden zonder meer). Pas sinds die tijd komt het huidige Leusden als plaats op de kaart voor. Nadat in 1959 de eerste grote uitbreidingen kwamen, begon de gemeente gaandeweg meer te groeien. Hoewel de provincie bezwaren had tegen de bouw van woningen ten oosten van het Valleikanaal, verscheen er in 1968 een bijgesteld structuurplan, waarbij uitgegaan werd van ruim 46.000 inwoners in het jaar 2000. Deze uitbreidingen stuitte sinds de jaren zeventig steeds meer op kritiek. Lokale actiegroepen "zoals KNAL-G"roen en het "Comité Milieuzorg Leusden" zagen nadelen in de sterke suburbanisatie van de gemeente. Deze moest uiteindelijk onder meer vanwege lokale druk haar structuurplan van 1973 intrekken nadat protesten nationale aandacht kreeg. Volgens het nieuwe bestemmingsplan, uit 1977, zou de gemeente groeien tot 18.500 inwoners in 1985. 
Ook de bouw van de nieuwbouwwijk de Tabaksteeg in 2006, was niet onomstreden. Hoewel de provincie het aanvankelijk niet wilde, werd deze wijk gebouwd in het gebied bij Leusden-Zuid, de zogeheten "Pon-driehoek." Toen dit werd goedgekeurd, werd door het gemeentebestuur aanvankelijk ingezet op een omstreden maximum van 800 woningen. Na veel overleg werden dit er 905, waarvan dertig procent sociale woningbouw. 
Leusden vierde op 8 juni 1977 haar 1200-jarig bestaan. Ter gelegenheid hiervan had de rijksmunt in Utrecht die dag de denarii opnieuw geslagen.
Leusden is in 2017 uitgekozen tot beste wandelgemeente van Nederland van het jaar.
Overige kernen.
Behalve de plaats Leusden zelf, omvat de gelijknamige gemeente de dorpen Achterveld, Leusden-Zuid en Stoutenburg, en een aantal buurtschappen, onder andere Oud-Leusden, De Ruif, Den Treek, Jannendorp, Snorrenhoef, Musschendorp en Asschat.
De plaats Leusden heeft ongeveer 29.200 inwoners, Leusden-Zuid was eerst een zelfstandig dorp, maar door de bouw van de wijk "de Tabaksteeg" is het dorp bijna aan Leusden vastgegroeid. Leusden voldoet aan de statistische criteria van een kleine stad.
Geografie.
Leusden ligt deels in de Gelderse Vallei en deels op de Utrechtse Heuvelrug. Dit laatste deel omvat de Leusderheide, grotendeels militair terrein, en het landgoed Den Treek. Leusdens groene uitstraling heeft in 1999 geleid tot de eerste prijs in de categorie groenste stad van Nederland, georganiseerd door de Nederlandse tak van de Entente Florale. Het jaar erna bereikte men Europees de 2e plaats in dezelfde wedstrijd.
Aan de oostzijde van Leusden ligt de Grebbeliniedijk langs het Valleikanaal. Deze herbergt resten uit de Tweede Wereldoorlog, zoals bunkers, een tank-kering bij de Asschatterkeerkade. Over de liniedijk ligt een wandeltraject. Ook stromen er meerdere beken door Leusden waaronder de Heiligenbergerbeek, Barneveldse beek, Modderbeek en de Moorsterbeek. 
Leusden is al van verre zichtbaar door de KPN-tv mast aan de Lockhorsterweg bij de afslag Leusden-Zuid. Deze mast heeft een hoogte van 127,4 meter.
Door de gemeente lopen 5 klompenpaden: het Dashorsterpad, het Schutpad, het Snorrenhoefpad, het Stoutenburgerpad en het Termatenpad.
Landgoederen en natuurgebieden.
Aan de randen van Leusden ligt een aantal landgoederen met grotere landhuizen die veelal in gebruik zijn als kantoren. Voorbeelden zijn de landgoederen Stoutenburg, Den Treek-Henschoten, Leusderend, Lockhorst (waar zich tevens het Lockhorsterbos bevindt), De Boom en Heiligenberg.
De natuurgebieden zijn Bloeidaal, de Schammer, Leusderheide en Groot Zandbrink. Het ecoduct Treeker Wissel verbindt de Leusderheide met het landgoed Den Treek-Henschoten.
Wijken en buurten.
In de wijk Rozendaal beschikt Leusden over de oudste drive-inwoningen van Nederland. Deze woningen, die eind jaren zestig gerealiseerd werden, heten in de volksmond de Eurowoningen, naar de gelijknamige projectontwikkelaar en de straatnamen.
Economie.
Het bedrijfsleven van Leusden bestaat, naast de agrariërs in het buitengebied, voor het grootste deel uit dienstverlenende bedrijven. Vele bekende bedrijven en organisaties hebben een hoofdvestiging in de gemeente. Bekende bedrijven en organisaties die hun (Nederlandse) hoofdkantoor in Leusden hebben zijn:
Pon Holdings is met een distributiecentrum en diverse werkmaatschappijen gevestigd op het gelijknamige bedrijventerrein "Pon". Geïmporteerde auto's worden per trein aangevoerd naar de naastgelegen spooraansluiting Leusden PON.
Winkelgebieden.
Leusden beschikt over drie winkelcentra:
Openbaar vervoer.
Het openbaar vervoer in Leusden wordt sinds 11 december 2016 door bussen van Keolis Nederland uitgevoerd en sinds 11 december 2022 ook door bussen van EBS (onder de namen Syntus Utrecht en RRReis respectievelijk), voorheen door Connexxion, met eindbestemmingen Amersfoort, Veenendaal, Doorn, Rhenen, Utrecht (Rijnsweerd), Nijkerk en Barneveld.
Politiek en bestuur.
B&amp;W.
Sinds 7 september 2017 is Gerolf Bouwmeester burgemeester van Leusden. Van 13 december 2023 tot 4 mei 2024 werd Bouwmeester waargenomen door Frans Backhuijs. De wethouders zijn: Wim Vos (CDA), Marleen Treep (CU) namens Sociaal Leusden, Jan Kramer (BBB) namens Lokaal Belangrijk en Frank de Wit (Lokaal Belangrijk).
Zetelverdeling gemeenteraad.
De gemeenteraad van Leusden kent 23 zetels.
Stedenbanden.
Van 1998 tot 2012 had de gemeente een stedenband met de Hongaarse plaats Tét, waarbij jaarlijks uitwisselingsactiviteiten georganiseerd werden. Wegens bezuinigingen werd deze band door de gemeente Leusden verbroken.
Cultuur en recreatie.
Media.
De "Leusder Krant" is de regionale krant van Leusden en wordt uitgegeven sinds april 1969. In de hoogtijdagen van het blad verscheen de krant twee keer per week, sindsdien alleen maar op de woensdag. De lezers van het nieuwsblad, dat in de eerste editie "Krant zonder naam" heette, kozen voor de naam "Leusder Courant", dit werd later gewijzigd in de huidige naam. De krant valt onder de uitgever BDUmedia. Tot eind 2018 bestond in de gemeente ook de krant "Leusden Nu" dat werd uitgegeven door De Persgroep Nederland. Deze is dat jaar eveneens overgenomen door BDUmedia en is sindsdien geïntegreerd in de Leusder Krant.
Verder deelt de gemeente de lokale omroep met de gemeente Amersfoort: Mediagroep EVA. Deze omroep beheert een televisiezender, radiostation, teletekst en een internetsite.
Theater en muziek.
Leusden kent twee theaters: theater de tuin en sinds 2021 het AFAS theater Leusden. Bij laatstgenoemde ging de musical "14" in première. Ook kent de gemeente een muziekschool. Sinds 2008 wordt muziekonderwijs gegeven door "Scholen in de Kunst" in het gebouw "Muziekschool Leusden" aan de Eikenlaan. Het plaatselijke orkest is Lisiduna Leusden. 
Monumenten.
In de gemeente zijn er een aantal rijksmonumenten, gemeentelijke monumenten en oorlogsmonumenten, zie:
Sport en gezondheid.
Circa 46% van de Leusdenaren heeft overgewicht. Ongeveer 58% van de Leusdenaren maakt wekelijks gebruik van sportfaciliteiten. Van de jongeren beweegt ongeveer 48% minder dan de landelijke beweegnorm. 
Naar aanleiding van het Nationaal Sportakkoord is in 2020 het "Leusdens Sport- en Beweegakkoord" gesloten tussen onder andere de gemeente en sportorganisatie Leusden Fit. Doel hiervan is als volgt: sport en beweging voor zoveel mogelijk Leusdenaren bereikbaar maken en hen actief stimuleren gebruikte maken van die mogelijkheden. De gemeente kent meer dan 40 sportverenigingen waarvan ca. 32% van de inwoners ten minste lid is van een. Hieronder een lijst van enkele verenigingen. 
Verder zijn er zes sportzalen in de gemeente.
Geboren en overleden.
Geboren
Overleden
Van de slachtoffers die in het Leusdense gedeelte van Kamp Amersfoort zijn overleden, zijn de namen ingeschreven in de burgerlijke stand van de gemeente.

</doc>
<doc id="21053" url="https://nl.wikipedia.org/wiki?curid=21053" title="Loenen (Stichtse Vecht)">
Loenen (Stichtse Vecht)

Loenen () is een voormalige gemeente in de Vechtstreek in de Nederlandse provincie Utrecht. De gemeente telde 8.295 inwoners (1 juli 2006, bron: CBS) en had een oppervlakte van 27,32 km² (waarvan 8,70 km² water). De hoofdplaats was Loenen aan de Vecht. In 2011 werd de gemeente Loenen samengevoegd met de gemeente Breukelen en de gemeente Maarssen tot de nieuwe gemeente Stichtse Vecht.
Kernen.
Op het moment van de samenvoeging met Breukelen en Maarssen in 2011 bestond de gemeente Loenen uit de kernen:
En de buurtschap:
Geschiedenis.
De dorpskernen markeerden min of meer de grens tussen Fries en Frankisch gebied en later die tussen de Utrechtse en de Hollandse gebieden.
Bij decreet van Napoleon van 21 oktober 1811 werden per 1 januari 1812 de volgende gerechten verenigd tot één gemeente Loenen, in het Kanton Loenen, in het Zuiderzeedepartement.:
Bij Koninklijk Besluit van 1 mei 1817 werd de samengevoegde gemeente weer gesplitst in twee afzonderlijke gemeenten, dit in verband met het herstel van de oude provinciegrenzen.
Op 1 januari 1818 werd Loenersloot-Oukoop-Ter Aa weer een zelfstandige gemeente onder de naam Loenersloot en Breukelerwaard werd bij de nieuw gevormde gemeente Ruwiel gevoegd. Op 1 oktober 1819 ging de gemeente Loenen-Kronenberg van de provincie Holland over aan de provincie Utrecht, waarna Mijnden bij de gemeente Loosdrecht werd gevoegd (wet van 19 mei 1819) en Loenen-Kronenburg bij Stichts Loenen. In 1828 vond een gebiedsruil plaats met de gemeente Loenersloot, zodat er een landverbinding ontstond tussen Loenersloot en Oukoop.
De gemeente Loenen, zoals die sinds 1819 bestond, werd begrensd door de gemeenten Loosdrecht, Vreeland, Loenersloot, Ruwiel en Breukelen-Nijenrode.
In 1952 vond een grenswijziging plaats met Loosdrecht waarbij de Loosdrechtse gebiedsdelen aan de westkant van de Loosdrechtse plassen, Oud Over en Mijnden, bij Loenen kwamen.
Met ingang van 1 april 1964 werd Vreeland als zelfstandige gemeente opgeheven en samen met Loenersloot (althans het dorp) bij de gemeente Loenen gevoegd.
Bij een dreigende herindeling in 1981 werd op 15 november "Loenen Vrijstaat" uitgeroepen. De vrijstaat werd door actievoerende bewoners uitgeroepen, en de volgende dag weer opgeheven. De actie tegen de voorgenomen herindeling van gedeputeerde staten van Utrecht kwam vrijdagavond op gang met de afzetting van burgemeester Mulder van Loenen en de bezetting van het gemeentehuis. Zaterdagmorgen volgde barricadering van alle toegangswegen naar Loenen. Passanten dienden tolgelden te betalen. Nadat de bevolking het nieuwe volkslied "Loenen aan de Vecht, de Parel van de Vecht" had gezongen, werden zaterdagmiddag de barricades weer afgebroken en het gemeentehuis ontruimd.
In 1989 is de laatste wijziging van gemeentegrenzen geweest. Met ingang van 1 januari 1989 werd Nigtevecht als zelfstandige gemeente opgeheven en bij Loenen gevoegd. Vanaf 1989 bestond Loenen toen uit vijf dorpskernen. De gemeente Loenen telde tevens totaal 5 beschermde gezichten binnen haar grenzen.
Per 1 januari 2011 zijn de voormalige gemeenten Breukelen, Loenen en Maarssen samengevoegd tot de nieuwe gemeente Stichtse Vecht.
Verkeer en vervoer.
Hoewel Loenen langs de spoorlijn Amsterdam-Utrecht lag, was het de enige gemeente die geen station had op dit traject. Tot 1953 was er bij Nieuwersluis een station waar tot 1913 zelfs alle treinen, ook internationale, stopten; een koppige landeigenaar had dit weten te bedingen bij de verkoop van zijn grond aan de spoorwegen. Ook is er een Station Vreeland geweest.
Zetelverdeling gemeenteraad.
Hieronder staat de samenstelling van de gemeenteraad vanaf 1998.

</doc>
<doc id="21054" url="https://nl.wikipedia.org/wiki?curid=21054" title="Lopik (gemeente)">
Lopik (gemeente)

Lopik () is een gemeente in de Nederlandse provincie Utrecht. De gemeente telt inwoners (, bron: CBS) en heeft een oppervlakte van 79,40 km² (waarvan 2,97 km² water). De grootste kern in de gemeente is Lopik, met ongeveer 8000 inwoners.
Het naar Lopik genoemde radio- en televisiezendstation (de Gerbrandytoren) staat curieus genoeg in de gemeente IJsselstein. Dat was al zo vanaf de bouw in de jaren '60. Op 4 september 2015 werd de kleinere middengolfzender uit 1941 gesloopt, nadat deze begin van dat jaar buiten gebruik was gesteld.
De gemeente is in haar geheel gelegen in de Lopikerwaard, net buiten de Randstad. Ze grenst aan de gemeente Krimpenerwaard in het westen, Oudewater en Montfoort in het noorden, IJsselstein in het oosten, Vijfheerenlanden in het zuiden en Molenlanden in het zuidwesten. Lopik wordt van de laatste twee gemeenten gescheiden door de rivier de Lek.
Oorspronkelijk bestond de gemeente slechts uit de kernen Lopik, Lopikerkapel en Uitweg. In 1943 werden de voormalige gemeenten Jaarsveld en Willige Langerak aan Lopik toegevoegd, in 1989 gevolgd door Benschop en Polsbroek.
In 2021 is gesproken over het mogelijk opheffen van de gemeente Lopik en deze te laten fuseren met een of meerdere buurgemeenten. Tijdens de verkiezingen is gebleken dat veel inwoners de gemeente Lopik graag zelfstandig houden. Een fusie met andere gemeenten wordt niet als nuttig of nodig gezien. De ChristenUnie SGP en het CDA zien dit samen als belangrijk signaal en nemen zelfstandigheid als uitgangspunt.
Overige kernen.
Naast Lopik bestaan binnen de gemeente ook de kernen Benschop, Cabauw, Jaarsveld, Lopikerkapel, Polsbroek, Polsbroekerdam, Uitweg en Willige Langerak.
Zetelverdeling gemeenteraad.
De gemeenteraad van Lopik bestaat uit 15 zetels. Hieronder staan de uitslagen van de gemeenteraadsverkiezingen sinds 1994:
Partnergemeenten.
Lopik is bevriend met de volgende drie partnergemeenten:
Onderwijs.
Lopik kent momenteel negen onderwijsinstellingen, alle basisscholen. Zes van deze basisscholen zijn protestants-christelijk en drie katholiek.
Monumenten.
In de gemeente zijn er een aantal rijksmonumenten, gemeentelijke monumenten en enkele oorlogsmonumenten, zie:

</doc>
<doc id="21055" url="https://nl.wikipedia.org/wiki?curid=21055" title="Maarn">
Maarn

Maarn is een dorp in de Nederlandse gemeente Utrechtse Heuvelrug, aan de voet van de gelijknamige Heuvelrug in het zuidoosten van de provincie Utrecht. Het dorp telt inwoners (). De Utrechtse Heuvelrug is sinds 2003 een nationaal park. Ten westen van Maarn liggen de Maarnse Berg en het zwerfsteneneiland. Ten zuidwesten liggen de Zonheuvel en de Sint-Helenaheuvel.
Maarn was tot 1 januari 2006 een zelfstandige gemeente, waartoe ook de kern Maarsbergen behoorde.
Tuindorp.
Maarn heeft een bijzonder dorpsgezicht. In 1921 is het 'Tuindorp' Maarn gebouwd voor de arbeiders die werkzaam waren in de zandafgraving van de Nederlandse Spoorwegen. De huizen zijn relatief klein, maar hebben daarentegen een enorme tuinoppervlakte. Zoals in veel andere plaatsen in Nederland had ook Maarn het uitgangspunt dat de arbeiders naast hun karige loon van NS, zelf groenten moesten kunnen verbouwen in hun eigen tuin.
Ten koste van het bestuur van de woningbouwvereniging 'Maarn' is in 2003 na een felle strijd met de bewoners besloten om het 'Tuindorp' in zijn huidige vorm te behouden.
Media.
De lokale omroep "Dorp en streek tv" is gericht op Maarn, Maarsbergen, Renswoude, Scherpenzeel, Woudenberg, Rhenen en Elst.
Openbaar vervoer.
In Maarn ligt het treinstation Maarn. Vanaf het station rijden sprinters in de richting van Veenendaal en Rhenen en in de richting van Utrecht en Breukelen. De trein rijdt ieder half uur en in de spits ieder kwartier. Tot 1972 lag het treinstation anderhalve kilometer meer in westelijke richting. Maarn wordt bediend door een busverbinding tussen Doorn en Amersfoort. De busverbinding rijdt als lijn 82 en wordt verzorgd door Syntus Utrecht. Deze bus rijdt ieder half uur. 's Avonds en in het weekend rijden er in Maarn geen bussen.
Sport en recreatie.
Maarn kent een voetbalvereniging, SVMM. De club speelt op sportpark Buurtsteeg en speelt vierde klasse. Verder zijn er in Maarn nog een hockeyclub (MHC Maarn), een tennisclub (LTV Maarn) en een tafeltennisvereniging (TTV-Reflex) en een scoutingvereniging, (Scouting Maarn - Maarsbergen (Ridder Fulco)). Er is een multifunctionele sporthal. Ook is er het sociaal cultureel centrum De Twee Marken.

</doc>
<doc id="21056" url="https://nl.wikipedia.org/wiki?curid=21056" title="Maarssen">
Maarssen

Maarssen () is een plaats in de Nederlandse gemeente Stichtse Vecht, in de provincie Utrecht. De locatie is ten noorden van de stad Utrecht. Maarssen ligt behalve aan de rivier de Vecht ook aan het Amsterdam-Rijnkanaal. Maarssen bestaat uit twee delen, het oude gedeelte ten noorden van het kanaal, in de volksmond vaak Maarssen-dorp genoemd en direct ten westen hiervan, aan de andere zijde van het kanaal, een relatief nieuw gedeelte aangeduid als Maarssenbroek, waar zich ook het station bevindt. Maarssen telde op 1 januari 2023 circa 40.000 inwoners.
Een inwoner van Maarssen wordt een Maarssenaar genoemd. Maarssen behoorde tot 1 januari 2011 tot een gelijknamige gemeente waaronder ook Maarsseveen, Oud-Maarsseveen, Molenpolder, Oud-Zuilen en Tienhoven vielen. De fusie in 2011 met de gemeenten Breukelen en Loenen leidde tot de nieuwe gemeente Stichtse Vecht.
Geschiedenis.
Archeologische vondsten uit de prehistorie zijn er nauwelijks gedaan in Maarssen. Hoewel in de Romeinse tijd de Romeinen op enkele kilometers afstand een fort hadden in het versterkte grensgebied te Utrecht en tevens de rivier de Vecht daarvandaan door het huidige Maarssen liep, zijn er ook uit deze periode niet tot nauwelijks vondsten.
De eerste vermelding van Maarssen dateert uit de 9e eeuw als in een bezittingenlijst van de Utrechtse kerk de naam "Marsna" genoemd wordt. Vermoed wordt dat de plaatsnaam uit de Romeinse tijd stamt. De plaatsnaam houdt verband met natuurlijke elementen in dit gebied dat in hoge mate wateren, moerassige gronden en venen kent. Bewoning vond in de vroege middeleeuwen waarschijnlijk plaats langs de rivier op hoger gelegen oeverwallen en stroomruggen. De aanleg van het versterkte huis Ter Meer in het huidige Maarssen dateert uit de hoge middeleeuwen. Nadat Ter Meer werd verwoest in 1672, kwam er een aanzienlijke buitenplaats onder dezelfde noemer voor terug, die tot 1903 bestond. Een nog uit de hoge middeleeuwen daterend bouwwerk is de 12e-eeuwse tufstenen toren van de Nederlands Hervormde kerk. In de middeleeuwen startte tevens in het grondgebied van het huidige Maarssen het ontginningswerk van de veengronden, dat daarna nog op grote schaal langdurig plaatsvond. Akkerbouw, wat later veeteelt op weidegronden, en huizenbouw kwamen daarvoor in de plaats.
Vooral rijke Amsterdamse stadslui zoals de Huydecopers bouwden na de middeleeuwen buitenplaatsen langs de Vecht, onder meer Goudestein en Doornburgh zijn daar in Maarssen voorbeelden van. Tot 1789 mochten Joden niet in de naastgelegen stad Utrecht wonen, vele kwamen daarom tot die tijd in Maarssen wonen. Industrie die zich vroeg bij het dorp vestigde waren steenfabrieken zoals De IJsvogel.
Gelegen aan de Vecht tussen Utrecht en Amsterdam was Maarssen in zekere mate ook een plaats met voorzieningen voor de scheepvaart. Vanaf de 19e eeuw werden grootschalige nieuwe verbindingen over land en water tussen die drie plaatsen aangelegd waaronder de Straatweg omstreeks 1812. Rond 1843 volgde een spoorlijn en omstreeks 1892 kwam daarlangs nog (de voorloper van) het Amsterdam-Rijnkanaal bij. In 1866 verrees in Maarssen een gasfabriek, in 1898 een elektriciteitscentrale en in 1910 werd een waterleidingnet met watertoren aangelegd. Vanaf circa 1900 volgde nieuwe industrie zoals een kininefabriek, het metaalbedrijf Bammens en Twijnstra's Oliefabriek (UTD). Vanuit laatstgenoemde fabriek werd een woonwijk gesticht voor de meeverhuisde arbeiders, de Friezenbuurt. De industrie zou in de 20e eeuw een voorname, zo niet de voornaamste, bron van werkgelegenheid gaan vormen voor Maarssen. Na de Tweede Wereldoorlog vonden er grootschalige uitbreidingen met huizenbouw op wijkniveau plaats in onder meer het Zeeheldenkwartier, Staatsliedenkwartier, Zandweg-Oostwaard en Maarssenbroek. Op Buuren verrees begin 21e eeuw als nieuwste woonwijk in het zuidwesten van Maarssen.
Foto's.
Gemeente.
Maarssen is vanaf de 19e eeuw bij diverse gemeentelijke herindelingen betrokken geweest. In 1857 werd Maarssenbroek aan de gemeente Maarssen toegevoegd, in 1949 Maarsseveen en in 1954 en 1957 een deel van respectievelijk Zuilen en Westbroek. Uiteindelijk ging de gemeente Maarssen in 2011 op in de nieuwe gemeente Stichtse Vecht.
Cultuur en recreatie.
Bezienswaardigheden.
Kerkelijke gebouwen.
Maarssen telt diverse kerken, waaronder enkele zeer oude. Uit de 16e eeuw de protestantse Kruiskerk met kerktoren die dateert uit de twaalfde eeuw aan de Kerkweg 19 en de rooms-katholieke Heilig Hart Kerk (1885) aan de Breedstraat 3.
Monumenten.
Een deel van Maarssen is een beschermd dorpsgezicht.
Zie ook:
Openbaar vervoer.
Qbuzz verzorgt onder de naam U-OV een deel van het busvervoer in Maarssen.
Maarssen is verbonden met het U-link door middel van de volgende buslijn:
Daarnaast heeft Maarssen 3 lijnen die naar Utrecht CS rijden, namelijk:
Overige lijnen zijn:
Er is ook flexibel vervoer onder de naam U-flex:
Tevens rijdt er nog een streeklijn van Syntus Utrecht
Nachtlijn Syntus Utrecht (rijden in de nacht van vrijdag op zaterdag en in de nacht van zaterdag op zondag)
Treinen NS
Samenwerkingsverband.
Maarssen heeft een samenwerkingsverband met:
Externe links.
 

</doc>
<doc id="21057" url="https://nl.wikipedia.org/wiki?curid=21057" title="Renswoude">
Renswoude

Renswoude (; betekenis: Rhenen-s woude, uit de tijd dat dit grondgebied nog bij Rhenen hoorde) is een gemeente en plaats in de Nederlandse provincie Utrecht. De gemeente ligt in de Gelderse Vallei en op het grondgebied ligt de solitaire Emminkhuizerberg. Renswoude werkt met de gemeenten Rhenen, Wageningen, Ede, Barneveld, Nijkerk, Scherpenzeel en Veenendaal samen in het regionaal samenwerkingsverband Regio Foodvalley.
Geschiedenis.
Al in 855 werd Renswoude als "silva Hrenhem" (het Rhenense woud) genoemd in een oorkonde. De nederzetting Renswoude is echter veel minder oud. Die ontstond eigenlijk pas rond 1400. Renswoude bestond toen uit een versterkt huis, de Borgwal genaamd, en een aantal verspreid liggende boerderijen. In 1638 stichtte Johan van Reede een dorp bij de voormalige Borgwal. Dit bestond uit de huidige Dorpsstraat, met hierlangs wat lintbebouwing. Hiernaast ontstonden er nog twee achterwegen, de huidige Molenstraat en de Kerkstraat. Ook liet Van Reede het kasteel Renswoude (1654) en de koepelkerk (1639, naar een ontwerp van Jacob van Campen) bouwen.
In 1674 werd Renswoude een zogenaamde "Hooge en vrije heerlijkheid," een gebied met een eigen onafhankelijke rechtspraak. Uit deze heerlijkheid werd in 1795 de gemeente Renswoude gevormd. Pas in 1818 werden de grenzen van de gemeente officieel juridisch vastgesteld. Het was echter al eeuwen duidelijk hoe de grenzen liepen.
Plannen voor grenswijzigingen en gemeentelijke herindelingen hebben een prominente rol gespeeld in de geschiedenis van de gemeente Renswoude. Een belangrijke grenswijziging vond plaats op 1 januari 1960. Toen verloor Renswoude grote stukken van haar grondgebied aan Veenendaal en Scherpenzeel. Het ging hier onder andere om de Emminkhuizervenen. Dit gebied besloeg ongeveer 150 hectare.
Demografie.
De gemeente telt inwoners (, bron: CBS) en heeft een oppervlakte van 18,52 km². Binnen de gemeentegrenzen liggen geen andere kernen.
Renswoude is met dit inwoneraantal de kleinste gemeente in de provincie Utrecht, en bovendien ook een van de kleinste gemeenten in Nederland. De bevolking is de afgelopen tien jaar met ruim 8% gegroeid. In deze zelfde periode trad er in de hele provincie een groei op van eveneens ruim 8%; Renswoude kent dus een gemiddeld groeipercentage. Deze groei is niet bepaald geleidelijk gegaan; tot en met 1995 lag de bevolkingsomvang rond de 3.700 en daarna werd plots de sprong gemaakt richting de 4.000 inwoners. Dit had vooral te maken met de realisatie van de nieuwe wijk Spikhorst, in 1995.
Zelfstandigheid.
Renswoude is vooralsnog de kleinste zelfstandige gemeente in de provincie Utrecht en qua inwoneraantal zelfs een van de kleinste gemeentes van het Nederlandse vasteland. Al jaren waren er plannen voor een samenvoeging met Woudenberg en Scherpenzeel. Deze gemeenten waren voorstander, het college en de gemeenteraad van Renswoude echter niet. Op 26 september 2007 was er een referendum met als onderwerp de zelfstandigheid van Renswoude. Met een percentage van 83,7 was de opkomst hoog. 98,4% van de kiezers stemde voor zelfstandigheid, 1,6% tegen. De maatschappelijke weerstand tegen een gedwongen fusie met Woudenberg en Scherpenzeel bleek ook uit een fakkeloptocht in 2008 bij de hoorzitting van de provincies Utrecht en Gelderland, waarbij 1.500 van de 4.600 inwoners hun ongenoegen uitten tegen de fusie. Dit terwijl in de gemeenten Scherpenzeel en Woudenberg slechts enkele burgers kwamen opdagen bij soortgelijke hoorzittingen.
Renswoude blijft voorstander van zelfstandigheid. Renswoude is een van de gemeenten in Nederland die nog een eigen woningbedrijf heeft.
De gemeente Renswoude ziet op de lange termijn, in het eventuele geval dat taken niet meer zelfstandig uitgevoerd kunnen worden, meer heil in een vrijwillige samenwerking met Veenendaal (ca. 62.000 inwoners) dan in een gedwongen fusie met de 2 buurgemeenten Woudenberg en Scherpenzeel (samen ca. 23.500 inwoners). In verband hiermee is er dan ook een samenwerkingsovereenkomst tussen Renswoude en Veenendaal getekend. Op 9 maart 2010 heeft de Tweede Kamer het wetsvoorstel tot herindeling van Renswoude, Woudenberg en Scherpenzeel controversieel verklaard. Uiteindelijk heeft de minister van Binnenlandse Zaken bij brief van 5 juli 2011 laten weten het fusie wetsvoorstel in te trekken. Hiermee is een herindeling (op korte termijn althans) definitief van de baan.
Voorzieningen.
In Renswoude zijn 3 kerken, 1 supermarkt en enkele andere winkels. Ook zijn er 2 tankstations, een badmintonvereniging, een voetbalvereniging, een sportschool, een volleybalvereniging, een gymnastiekvereniging, een muziekvereniging, een Oranjevereniging en een tennisvereniging. Het dorp geniet enige bekendheid omdat het tijdens verkiezingsavonden als een van de eerste gemeenten de uitslag bekendmaakt, in competitie met onder andere Schiermonnikoog en Rozendaal.
De lokale radiozenders Valleiradio.nl en Midland FM zijn gericht op Renswoude, Scherpenzeel, Woudenberg en Veenendaal. de lokale tv-omroep "Dorp en streek tv", is gericht op Maarn, Maarsbergen, Renswoude, Scherpenzeel, Woudenberg, Rhenen en Elst.
Renswoude heeft twee scholen, beide protestants-christelijke basisscholen en onderdeel van de scholengemeenschap VPCO De Viermaster.
Monumenten.
Een deel van Renswoude is een beschermd dorpsgezicht. Verder zijn er verschillende rijksmonumenten, gemeentelijke monumenten, en oorlogsmonumenten.

</doc>
<doc id="21058" url="https://nl.wikipedia.org/wiki?curid=21058" title="Rhenen">
Rhenen

Rhenen () is een stad en gemeente in de Nederlandse provincie Utrecht. De gemeente telt inwoners () en heeft een oppervlakte van (waarvan water). De gemeente omvat naast de stad Rhenen, de dorpen Elst en Achterberg.
Rhenen werkt met de gemeenten Veenendaal, Wageningen, Ede, Barneveld, Nijkerk, Scherpenzeel en Renswoude samen in het regionaal samenwerkingsverband Regio Foodvalley.
Het centrum van Rhenen heeft een gevarieerd winkel- en horecagebied, met donderdagochtend een weekmarkt.
Geschiedenis.
Rhenen verkreeg in 1258 stadsrechten nadat de plaats in 855 als 'villa Hreni' (buurschap Rhenen) voor het eerst werd genoemd. In de Middeleeuwen was Rhenen het meest vooruitgeschoven steunpunt van de bisschop van Utrecht in zijn voortdurende strijd tegen de graven, later hertogen, van Gelre. De bisschop bezat hier het kasteel Ter Horst, dat uiteindelijk in 1543 werd afgebroken. Na de centralisatie van het landsbestuur door keizer Karel V bleef Rhenen eeuwenlang een rustig garnizoensstadje, dat als een van de vijf steden van het Sticht een bescheiden rol speelde in het bestuur van het gewest.
In de 17e eeuw had de verdreven koning Frederik V van de Palts een zomerresidentie in Rhenen. Hij liet het paleis in 1630-1631 bouwen naar ontwerp van de Haagse architect Bartholomeus van Bassen. Dit Koningspaleis, zoals het werd genoemd, werd in 1812 afgebroken. Het is te zien in het gezicht op Rhenen, dat Jan van Goyen in 1649 schilderde, en dat in het gemeentelijk museum hangt. Verder herinneren in Rhenen alleen nog een gedenksteen en de straatnaam Frederik van de Paltshof aan het verblijf van de vorst.
In de 19e eeuw was Rhenen, gelegen aan de voet van de Utrechtse Heuvelrug, een centrum van tabaksteelt. Daarin kwam na 1870 geleidelijk een einde door de invoer van koloniale tabak uit vooral Sumatra.
In mei 1940 werd er hevig gevochten bij Rhenen tussen Duitsers en Nederlanders tijdens de Slag om de Grebbeberg. De bevolking werd geëvacueerd naar het westen en keerde pas vanaf 18 mei terug. Het stadje bleek zwaar gehavend. In Rhenen werden 162 woningen geheel verwoest, en circa duizend huizen waren zwaar beschadigd. De Cunerakerk en -toren stonden nog overeind en konden worden gerestaureerd. Kort na de terugkeer werd begonnen met het ruimen van puin. Daarbij werden werklozen ingeschakeld. Architect ir. C. Pouderoyen maakte in korte tijd een ontwerp voor de herbouw van het stadje. Daarbij werd bewust niet gekozen voor het weer opbouwen van de verwoeste huizen, maar voor een nieuw ontwerp naar de ideeën van de Delftse School. Pouderoyen koos er ook voor om de provinciale weg door het centrum te laten lopen, in plaats van eromheen. In de loop van 1942 was het reconstructieplan grotendeels uitgevoerd. Tijdens de gevechten van 1944 en 1945, bij de bevrijding van Nederland, werd Rhenen nogmaals getroffen.
In 1950 werden bij werkzaamheden aan de weg van Rhenen naar Elst graven gevonden in de helling van de Donderberg. Het bleek een Frankisch grafveld met ca. 1100 graven daterend uit 350 tot ca. 750 na Chr. Het is het rijkste Merovingische grafveld dat in Europa is gevonden. De gevonden sieraden zijn te zien in het Rijksmuseum van Oudheden in Leiden. Op de Grebbeberg ligt de grootste walburcht van Nederland. De bouw ervan begon in de periode 650-710. Andere vroegmiddeleeuwse vondsten zijn een goudschat (Achterberg) en een muntschat van ca. 100 gouden munten en 170 zilveren munten bij Remmerden en op de Koerheuvel nabij de oude watertoren een bronzen situla (rituele emmer) vermoedelijk uit de vroege Nederlandse ijzertijd ca 750 v.Chr.
In 2008 vierde de stad zijn 750-jarige bestaan.
Op Koninginnedag 2012 bracht toenmalig koningin Beatrix samen met haar familie een bezoek aan Rhenen en Veenendaal.
Geografie.
Ligging en verbindingen.
Rhenen ligt aan de noordoever van de Nederrijn; aan de overkant bevindt zich het dorp Kesteren. Via de Rijnbrug is de stad met de Neder-Betuwe verbonden. Deze verkeersbrug werd gebouwd op de fundamenten van de in 1944 verwoeste spoorbrug in het spoortraject Amersfoort-Kesteren. De verkeersbrug, die officieel werd geopend in november 1957 vormt nu een schakel in de Provinciale weg 233.
Rhenen ligt op de zuidoostpunt van de Utrechtse Heuvelrug. De plaats is omgeven door meerdere natuurgebieden. De oostelijk gelegen en tot de gemeente behorende Grebbeberg is de laatste heuvel van deze stuwwal, alvorens deze overgaat in de Gelderse Vallei. Andere heuvels in de gemeente Rhenen zijn de Elsterberg, Prattenburgse Berg, Sparreboomsche Berg, Buurtsche Berg, Paasheuvel, Thymse Berg, Koerheuvel, Donderberg en de Laarsenberg.
Via het op het grondgebied van de gemeente Wageningen gelegen Opheusdense Veer bestaat er een bootverbinding over de Nederrijn met het dorp Opheusden.
In Elst is er met het Ingense Veer een bootverbinding over de Nederrijn met het dorp Ingen.
In de periode mei tot en met half september onderhoudt het Rhenense (voet)veer tussen Rhenen en Lienden een verbinding voor voetgangers en fietsers.
Station Rhenen is sinds 1981 een kopstation aan het einde van de Veenendaallijn, via Veenendaal naar Utrecht.
Overige kernen.
Achterberg, Elst, Laareind en (bedrijventerrein) Remmerden.
Sinds de herindeling van de gemeenten Amerongen, Doorn, Driebergen-Rijsenburg, Leersum en Maarn per 1 januari 2006 tot de gemeente Utrechtse Heuvelrug behoort het voorheen Amerongse gedeelte van Elst tot de gemeente Rhenen.
Cultuur en recreatie.
Monumenten.
In de gemeente bevindt zich een aantal rijksmonumenten en oorlogsmonumenten, zie:
Media.
De lokale omroep "Dorp en streek tv", is gericht op Maarn, Maarsbergen, Renswoude, Scherpenzeel, Woudenberg, Rhenen en Elst
Onderwijs en sport.
Sport.
Rhenen was in 2000 gastheer van de Europese kampioenschappen mountainbike.
Op zaterdag 20 augustus 2022 liep de route van de tweede etappe (van 's-Hertogenbosch naar Utrecht) van de Ronde van Spanje 2022 door Rhenen.
Politiek en bestuur.
Gemeenteraad.
De gemeenteraad van Rhenen bestond tot 2022 uit 17 zetels; daarna uit 19. Hieronder staat de samenstelling van de gemeenteraad sinds 1994:
¹ Bij de verkiezingen tot en met 2002 deed alleen GroenLinks mee.
² In 1998 deed de RPF, een van de voorgangers van de ChristenUnie, mee aan de verkiezingen.
College.
Het college van burgemeester en wethouders bestaat voor de raadsperiode 2022-2026 uit:
Partnersteden.
Rhenen heeft geen partnersteden, in 2017 kwam echter een aanvraag. Dit betrof een aanvraag van de Chinese stad Dujiangyan. Deze aanvraag was naar aanleiding van de komst van reuzenpanda's naar Ouwehands Dierenpark.

</doc>
<doc id="21059" url="https://nl.wikipedia.org/wiki?curid=21059" title="Soest (Nederland)">
Soest (Nederland)

Soest () is een plaats en gemeente in de Nederlandse provincie Utrecht. De gemeente telt inwoners en heeft een oppervlakte van 46,43 km². Soest, Soesterberg en buurtschap Soestduinen zijn de kernen in deze gemeente, die verder rijk is aan duinen, bossen, heide en weilanden, grotendeels gebruikt als oefenterrein voor het Nederlands leger. De gemeente heeft een partnerschap met het gelijknamige Soest in Westfalen, Duitsland.
Herkomst van de naam Soest.
De naam Soest, vroeger gespeld Zoys, Soyse, Suysen of Sose zou mogelijk 'bron op de grens van hoge en lage grond' betekenen, of een nederzetting aan 'zijde-oost' aanduiden, omdat het aan de oostzijde van de Soester Eng ligt. Dit laatste is niet meer dan volksetymologie.
Geschiedenis van Soest.
De oudste sporen van (tijdelijke) bewoning rond Soest zijn teruggevonden in de Soester Duinen. Omstreeks 11.000 voor Christus werd de streek door jagersgroepen bevolkt. De vondsten bestonden uit enkele stenen werktuigjes uit 8000 voor Christus. Begin 2014 werd bekend dat op het oude korfbalveld aan de Staringlaan een bivakplaats met vuursteenresten en haardplaatsen was aangetroffen. Het Centrum voor Archeologie dateerde de vondst op Midden-Steentijd.
Uit de late prehistorie kent Soest een groot aantal grafheuvels, waaronder één op de Engh en een aantal bij De Stompert en De Vlasakkers. Deze grafheuvels dateren uit de periode Laat-Neolithicum tot en met Vroege IJzertijd. Bewoningssporen uit de late prehistorie zijn in Soest tot op heden niet gevonden.
De eerste vermelding van het dorp Soest dateert uit 1028, maar in 2004 vierde het dorp zijn 975-jarig bestaan. Soest ontstond als een kolonie uit het dichtbijgelegen Amersfoort. De eerste boeren vestigden zich op de zuidoosthelling van de Engh, een uitloper van de Utrechtse Heuvelrug. Zo waren ze beschermd tegen de Zuiderzee, die regelmatig de Eempolder overstroomde. De Engh werd ontgonnen en bemest, zodat deze geschikt werd voor akkerbouw. In de polder graasde het vee. De kolonie groeide uit tot een klein boerendorp. Ten westen, achter de Engh, lag de buurtschap Heze, die ouder dan Soest was. Heze verdween echter doordat de zandverstuivingen, waar de tegenwoordige Soester Duinen een restant van zijn, aan de wandel gingen en de buurtschap in de 15e eeuw begroeven. De naam Heze leeft nu nog voort in de wijken Overhees en Hees.
Soest was regelmatig het strijdtoneel van militaire gebeurtenissen. Al in 1278 vond op de Engh een veldslag plaats tussen Holland en Utrecht. Ook in 1356 vond er een kleine veldslag bij Soest plaats, tussen een Hollands en Stichts leger.
Door de stichting van het klooster Mariënburg in 1470 werd Soest belangrijker en op 26 september 1472 verkreeg Soest schepenrecht. Maar al aan het begin van de 16e eeuw werd Soest geplunderd en platgebrand door de troepen van Maarten van Rossum. De nonnen werden verkracht en van het klooster resteerde niets dan puin. In de 17e eeuw ontstonden Zoestdyck en 't Hart. Zoestdyck ontstond aan de weg die langs het Soesterveen gelegen was, deze opgehoogde (dijk) doorgaande weg richting Baarn gaf de buurtschap haar naam. 't Hart was een buurtschap die bestond uit schapenhouders en turfstekers. Turfsteken gebeurde overigens al in de 14e eeuw in het Soesterveen, maar intensiveerde in de loop van de 17e eeuw. De turf werd met boten, de zogenaamde pramen, over de Praamgracht naar de Eem vervoerd.
In 1650 liet Cornelis de Graeff, een toenmalige burgemeester van Amsterdam een buitenverblijf bouwen langs de Zoestdyck, "de Hofstede aen Zoestdijck", het huidige Paleis Soestdijk, dat in het Baarnse gedeelte van Soestdijk ligt. In 1674 liet Willem III van Oranje het verbouwen tot jachtslot. Soestdijk werd nu een dorp met een aantal grote buitens, net als Baarn, terwijl Soest zelf een boerendorp bleef. Soestdijk was rond 1890 een dorp waar de elite uit voornamelijk Amsterdam neerstreek. Zo waren er veel privéhuizen, maar ook verschillende hotels. De welgestelden kwamen naar Soestdijk vanwege de schone lucht en de mooie natuur.
In 1895 ging de Soester Paardentram rijden en in 1898 werd Soest met de Stichtse Lijn aangesloten op het spoorwegennet. Rond 1900 had Soest nog maar 4700 inwoners. Pas rond 1920 groeiden Soestdijk en Soest aan elkaar. In de jaren dertig groeiden ook Soest-Zuid en de buurtschap Soestduinen, met de bouw van vaak grotere villa's. In 1945 telde Soest 16.000 inwoners.
In de jaren zestig werd het dorp verder 'gemoderniseerd'. Dat hield in dat een aantal buitens gesloopt werd, zodat de oppervlakte van de tuinen extra ruimte opleverde voor woningbouw en omdat het onderhoud van de villa's simpelweg te kostbaar was geworden. De hoofdstraat van Soestdijk onderging een metamorfose. De statige herenhuizen maakten plaats voor winkels en sociale woningbouw. Het dorp was hierdoor minder aantrekkelijk geworden en stuk voor stuk sloten de hotels en pensions hun deuren. Bekende hotels waren Hotel Trier, Hotel Eemland en het Oranjehotel. Hotel Trier stond schuin tegenover het Paleis. Het hotel kwam in 1960 leeg te staan, waarna de jeugd uit Baarn en Soestdijk zich er vestigde. Dat leidde er uiteindelijk toe dat het hotel werd gesloopt.
In de jaren daarna breidde Soest zich verder uit, met de wijken Klaarwater en Smitsveen in de jaren zeventig en Overhees in de jaren tachtig. De meest recente uitbreiding is de Boerenstreek, waar vanaf 1997 in vier etappes gebouwd werd. Het dorp Soest had tot 1996 ook een ziekenhuis genaamd Zonnegloren; dit ziekenhuis is overgegaan in het Meander Medisch Centrum.
Soest telt nu circa 45.500 inwoners.
Gemeenteraad.
De gemeenteraad van Soest telt 29 zetels. Hieronder de behaalde zetels per partij bij de gemeenteraadsverkiezingen sinds 1982:
Bezienswaardigheden.
Monumenten.
In de plaats en de gemeente Soest zijn verschillende rijksmonumenten, ongeveer 200 gemeentelijke monumenten en enkele oorlogsmonumenten.
Beschermde dorpsgezichten.
Naast de monumenten kent Soest de volgende beschermde dorpsgezichten:
Sport.
Er zijn vier voetbalverenigingen: SEC, VV Hees, SO Soest en VVZ '49. Soesterberg heeft een eigen voetbalclub genaamd VV 't Vliegdorp. Verder vindt in Soest elk jaar op oudejaarsdag (31 december) de Sylvestercross plaats, een hardloopwedstrijd. Dit is tevens de laatste loop van het kalenderjaar.
Daarnaast kent Soest drie tennisverenigingen: Tennisvereniging Soest-Zuid, LTC Soestdijk en de Toss Tennis &amp; Padel. Er is ook een hockeyclub genaamd MHC Soest, een handbalclub genaamd BDC en een soft- en honkbalvereniging de Knickerbockers. ook is er een turnvereniging genaamd De springbokken. 
Uit Soest komen drie inwoners die een medaille hebben gewonnen op de Paralympische Spelen: Robin Ammerlaan vergaarde bij het rolstoeltennis drie soorten eremetaal (waarvan twee keer goud en èèn keer zilver), Marijke Roest won in Sydney 2000 zilver met de dames zitvolleybalploeg en Nico van der Brugt won tijdens de Paralympische Zomerspelen 2024 een bronzen medaille tijdens de PTS3 triatlon. 

</doc>
<doc id="21060" url="https://nl.wikipedia.org/wiki?curid=21060" title="Veenendaal">
Veenendaal

Veenendaal (; lokaal ook wel: " 't Veen") is een stad en gemeente in de Nederlandse provincie Utrecht, gelegen aan de Utrechtse Heuvelrug en de Gelderse Vallei. Per 9 augustus 2024 telde de gemeente 70.000 inwoners. De gemeente heeft een oppervlakte van 19,81 km² (waarvan 0,17 km² water). Veenendaal werkt met de gemeenten Rhenen, Wageningen, Ede, Barneveld, Nijkerk, Scherpenzeel en Renswoude samen in het regionaal samenwerkingsverband Regio Foodvalley. Naar inwonertal is Veenendaal de derde woonplaats van de provincie Utrecht.
Etymologie.
Waarschijnlijk wordt de naam als eerste op 7 september 1543 als 'Venendael' gebruikt in het Traktaat van Venlo. Daarna wordt de naam 'Veenendael' gebruikt in de wijdingsakte van de in 1566 ingewijde kerk. Daarvoor was 'het veen' gebruikelijk, een benaming die ook nu nog gebruikt wordt. In een document uit 1587 wordt eenmaal de benaming 'Veenlantdael' gebruikt. Op oude kaarten komt ook voor: 'Vennedael', 'Veennedeal', 'Vennedale' en 'Venendaal'. De naam moet dan ook begrepen worden als 'Veenen-Daal', en niet als 'Veen-en-Daal'.
Geschiedenis.
Vroegste geschiedenis.
In de Gelderse Vallei ten noorden van Rhenen heeft lange tijd een drassig veengebied gelegen, ook wel de Rhenense of Stichtse venen genoemd. Deze venen zijn ontstaan aan het einde van de laatste ijstijd als gevolg van de slechte waterafvoer van het gebied.
Aan het einde van de Middeleeuwen kwam turf steeds meer in gebruik als brandstof, in plaats van hout. Net als in veel andere gebieden in Nederland werd het veen ook in dit gebied ontgonnen. Dat gebeurde vanaf circa 1430. Voor een soepele afvoer van de turf werd aan het einde van de 15e eeuw de Bisschop Davidsgrift uitgegraven. De veengebieden lagen zowel in gebieden van het hertogdom Gelre als het sticht Utrecht. Vanwege de oorlogen tussen de twee partijen werd het ontginnen gestaakt en verzandde de Grift. Nadat Karel V in 1543 ook Landsheer werd over het Gelderse Hertogdom, werd het vervenen hervat. Op 12 maart 1546 kregen de eigenaren hiervoor officieel toestemming middels een octrooi.
Ontstaan van een dorp.
De eerste bebouwing van de nieuwe veenkolonie ontstond langs de Grift en een aantal zijtakken. Een van die zijtakken liep langs een zandheuvel (ook wel bekend als het Kleine Veenloo, een kleine geïsoleerde stuwwal). Op deze plek werd in 1566 een kerk gebouwd en een markt aangelegd. Er werd immers verwacht dat de veenderij een aanzienlijke tijd zou gaan duren. Zo werd Veenendaal een brinkdorp met lintbebouwing, maar nog verdeeld over twee provincies. Er was sprake van een Utrechts ('Stichts') Veenendaal en een Gelders Veenendaal. Stichts Veenendaal viel net als Renswoude onder de gemeente Rhenen, Gelders Veenendaal onder Ede. In 1637 stierf de hele bevolking van het dorp uit aan een pestepidemie. In 1795 grepen enkele Veense burgers de inval van de Franse legers aan om een eigen gemeente op te richten, los van Rhenen en Ede. Uiteindelijk werd alleen het Stichtse deel zelfstandig, met op dat moment ruim 1900 inwoners.
Industrialisatie en watersnood.
Toen het veen midden 17e eeuw opraakte brak er een periode van stilstand aan. De huisnijverheid uit die periode werd vanaf het midden van de 19e eeuw gemechaniseerd, de wolindustrie dankt hier zijn oorsprong aan. Samen met de sigarenindustrie was de textielindustrie tot in de eerste helft van de 20e eeuw bepalend voor Veenendaal. Daar is anno 2020 weinig meer van over, omdat de industrieën zijn verdrongen naar lagelonenlanden en vrijwel alle bestaande fabrieken uit die tijd zijn gesloopt en vervangen door nieuwbouw. Van het waterrijke verleden is weinig terug te vinden in het centrum. De Grift en al haar zijtakken zijn gedempt vanwege vervuiling en wegenbouw. Wat rest zijn opvallend brede straatprofielen, dit is goed te zien bij de Nieuweweg, de Hoogstraat, de Hoofdstraat en de Zandstraat. Het in 1866 gegraven Omleidingskanaal bestaat echter nog wel, dat buiten het centrum weer op de originele loop van de Grift aansluit.
Nadat op 5 maart 1855 de Grebbedijk bij Rhenen doorgebroken was, overstroomde Veenendaal bijna volledig.
De meeste mensen verschuilden zich in de hooggelegen kerk op het marktplein. Omdat Veenendaal een van de laagst gelegen delen van de Gelderse Vallei is stond het water hier erg hoog. De mensen werden na afloop per schuit en per trein naar Utrecht vervoerd. Nadien bezocht koning Willem III het getroffen gebied. Aan de Kerkewijk staat een monument en de ramp wordt herdacht in het historisch museum, Museum Veenendaal.
Oorlogsjaren.
In aanloop naar de Tweede Wereldoorlog lagen er vanaf de Nederlandse mobilisatie in augustus 1939 ongeveer tweeduizend soldaten gelegerd in en om Veenendaal. Na de Duitse inval op 10 mei 1940 werd de bevolking van Veenendaal geëvacueerd omdat Veenendaal vlak tegen de Grebbelinie aan lag. Ten tijde van de oorlog had Veenendaal een kleine Joodse gemeenschap, maar die onderging hetzelfde lot als de Joodse bevolking in de rest van het land. Op het moment van verplichte registratie in januari 1941 woonden er 22 Joden in Veenendaal. Twaalf van hen kwamen om in de vernietigingskampen.
Veenendaal was de laatste gemeente op het vasteland van Nederland die bevrijd werd. Na de Duitse capitulatie bleven in eerste instantie de in Veenendaal gelegerde Nederlandse en Duitse SS'ers de dienst uitmaken. Op 7 mei gingen verschillende leden van de Binnenlandse Strijdkrachten poolshoogte nemen. Zij kwamen in een vuurgevecht met een groep SS'ers. Drie BS'ers verloren het leven. Een dag later trokken geallieerde soldaten naar het dorp, maar zij trokken zich na schermutselingen terug. Veenendaal was pas bevrijd toen op 9 mei verschillende geallieerde shermantanks en pantserwagens het dorp binnenreden. Omdat de brug bij de Kerkewijk was opgeblazen, werd het zuidelijk deel van Veenendaal pas op 10 mei 1945 bevrijd.
Mede naar aanleiding van de ervaringen in de Tweede Wereldoorlog is in Veenendaal een noodhospitaal opgericht, dat na de oorlog zou worden voortgezet aan de rand van het dorp (op Rhenens grondgebied). Dit noodhospitaal droeg de naam Julianaziekenhuis Veenendaal.
Uitbreiding.
In 1960 voegde Gelders Veenendaal zich door een grenscorrectie bij Stichts Veenendaal, tevens werden er stukken van Rhenen en Renswoude geannexeerd. Hierdoor ontstond een gemeente met een oppervlakte van bijna achttien vierkante kilometers en (toen nog) ruim 23.000 inwoners. Hierna is Veenendaal in ruim veertig jaar tijd uitgegroeid tot het inwoneraantal van meer dan 68.000 mensen. Dit kon onder meer worden bewerkstelligd door de bouw van de wijken Dragonder, Petenbos en West. Om de bouw van drie nieuwe, levensloopbestendige woonwijken in Veenendaal-Oost (Buurtstede, Groenpoort en Veenderij) mogelijk te maken is in 1998 wederom een stuk grond van Ede overgenomen. Veenendaal kan zo doorgroeien naar ruim 70.000 inwoners. In 1997 was Veenendaal de Groenste Stad van Europa.
21e eeuw.
Veenendaal was in 2000 en 2020 de Fietsstad van Nederland en daarvoor genomineerd in 2002, 2008 en 2018. In 2004 werd de prijs voor de groenste stad van Nederland aan Veenendaal uitgereikt en in 2013 won Veenendaal de Nationale Citymarketing Award voor middelgrote gemeenten.
Toenmalig koningin Beatrix en haar familie bezochten Veenendaal en Rhenen in 2012 tijdens Koninginnedag.
Geografie.
Topografische gemeentekaart van Veenendaal, september 2022.
Ligging.
Veenendaal ligt in de provincie Utrecht op de grens met Gelderland. Veenendaal ligt circa 30 km van zowel Utrecht, Arnhem als Amersfoort en wordt dan ook veel gebruikt als forensenstad.
Wijken.
Veenendaal bestaat uit een aantal wijken, die in verschillende perioden gebouwd zijn en waar dus ook een andere stedenbouwkundige visie aan grondslag ligt. Tot de Tweede Wereldoorlog bleef de bebouwing beperkt tot de historische linten en wat losse straten die daar op aansloten. Hierna kregen de uitbreidingen een meer planmatig karakter gezien de woningnood die vanaf dat moment in Nederland heerste. De volgende statistische wijken worden onderscheiden:
Centrum.
De wijk Centrum (plaatselijk taalgebruik: "'t Dorp") is het hart van de gemeente met een stedelijke voorzieningenstructuur en enkele historisch karakteristieke elementen, zoals enkele voormalige bedrijfsterreinen. De bebouwing in de wijk bestaat voor 80% uit appartementen, zowel koop als huur. In deze wijk bevindt zich het winkelcentrum. Het winkelcentrum bestaat uit meer dan 300 winkels waarvan er 150 zich bevinden in de overdekte winkelcentra Passage_Corridor en de Scheepjeshof. In het nieuwbouwproject Brouwerspoort zijn grachten te vinden, als herinnering aan de vele watergangen die in het verleden in Veenendaal lagen.
De wijk bestaat uit de buurten Koopcentrum, Vijgendam en omgeving, Beatrixstraat en omgeving en de Schrijverswijk.
Noordoost.
Noordoost bestaat uit de buurten: Dragonder-Noord, Dragonder-Zuid, De Compagnie-Oost, Spitsbergen, Dragonder-Oost en Veenendaal-Oost. De autoboulevard van Veenendaal is gelegen op industrieterrein De Compagnie-Oost in deze wijk. In deze wijk is ook het verzorgingstehuis De Meent gevestigd. Verder heeft de wijk met Spitsbergen de beschikking over een sportpark. In Dragonder-Noord is een buurtwinkelcentrum aanwezig genaamd Aller Erf. In de nieuwe wijk Dragonder-Oost is momenteel een buurtwinkelcentrum in aanbouw. Een supermarkt is reeds geopend.
Zuidoost.
Zuidoost bestaat uit de buurten: Engelenburg, Het Ambacht, Boslaan en omgeving, Petenbos-West, Petenbos-Oost, Nijverkamp, De Groene Velden, De Blauwe Hel en Bezuiden de Middelbuurtseweg. In de buurt De Groene Velden ligt zowel het stadspark van Veenendaal als recreatieplas 'De Surfvijver'. De Groene Velden bestaat voor een groot deel uit sportvelden (hockey, voetbal, honkbal, frisbee, korfbal) en een ijsbaan. De Blauwe Hel is een beschermd natuurgebied.
Zuidwest.
Zuidwest bestaat uit de buurten: 't Goeie Spoor en omgeving, Franse Gat, Salamander en Nieuw Salamander. In de wijk ligt onder meer een groot buurtwinkelcentrum, het Bruïneplein. Ingeklemd tussen deze wijk en het Centrum ligt het station Veenendaal Centrum.
Noordwest.
Noordwest bestaat uit de buurten: Molenbrug, 't Hoorntje, De Pol, De Gelderse Blom, De Compagnie en De Batterijen. De Compagnie en De Batterijen zijn bedrijventerreinen met grote bedrijven als DPD en het hoofdkantoor van Profile maar hier ligt ook evenementenlocatie De Basiliek en hotel Van der Valk.
West.
West bestaat uit de buurten: Oudeveen en De Schans en omgeving, Componistenbuurt, Vogelbuurt, Schepenbuurt, Dichtersbuurt, De Faktorij en De Vendel, Fort Buurtsteeg (Veenendaal) en Bezuiden de Dijkstraat. Met Fort Buurtsteeg wordt Fort aan de Buursteeg bedoeld, een fort van de Grebbelinie op de grens van Veenendaal en Renswoude. In de wijk ligt onder meer winkelcentrum de Ellekoot, naast het winkelcentrum ligt Station Veenendaal West.
Wijkindeling.
De gemeente telt 6 wijken, die zijn onderverdeeld in 37 buurten.
Demografie.
De gemeente Veenendaal had in 2020 circa 67.000 inwoners.
In 1950 telde de gemeente 14.317 inwoners en in 1960 (met de annexatie van het Gelderse deel: ruim 4000 mensen) 23.305. Het aantal inwoners van Veenendaal steeg vanaf de jaren 80 vrij snel en naar verwachting zet deze groei door tot circa 72.000 inwoners in 2050.
Samenstelling.
31,5% van de bevolking van Veenendaal is 24 jaar of jonger. De groep van 25-65 betreft 51,7% van de bevolking, terwijl 16,7% van de bevolking 65 jaar of ouder is.
De bevolking van Veenendaal bestaat voor 6,2% uit mensen van Westers allochtone afkomst en 12,8% van de bevolking heeft een niet Westers allochtone afkomst. Hiervan komen de grootste groepen uit Marokko (5,5%) en Turkije (1,1%).
Religie.
Christendom.
Veenendaal is gelegen in de zogeheten Bijbelgordel. De gemeente heeft naar landelijke maatstaven veel inwoners met een christelijke geloofsovertuiging. Bij de gemeenteraadsverkiezingen van 2018 werd de ChristenUnie de grootste partij (8 zetels). De SGP kreeg 4 zetels bij de gemeenteraadsverkiezingen van 2018. De christelijke partijen ChristenUnie, SGP en CDA hebben gezamenlijk geen meerderheid in de gemeenteraad. In lijn met de landelijke trend is sinds 1980 het aantal inwoners met een orthodox-christelijke (reformatorische) achtergrond in percentage van het totaal aantal inwoners gedaald.
De hervormde gemeente is de grootste kerkelijke gemeente met 13.049 leden (2006). De grootste kerk van de stad is echter de Adventkerk van de Gereformeerde Gemeente met 2.220 zitplaatsen en is medio 2014 uitgebreid. Verder kent Veenendaal onder meer een Gereformeerde Gemeente in Nederland (931 leden), een Gereformeerde Gemeente in Nederland (buiten verband) (circa 800 leden) en een Hersteld Hervormde Kerk (1008 leden). Ook de kerk Mozaiek0318 is gevestigd in Veenendaal.
Islam.
In Veenendaal staan twee moskeeën. Moskee Nasser is in 1979 opgericht door inwoners met een Marokkaanse achtergrond, die 5,5% (zo'n 3500 mensen) van de Veense bevolking vormen. Moskee Ihlas is opgericht door inwoners met een Turkse achtergrond, deze groep vertegenwoordigt 1,1% van de Veense bevolking.
Taal.
Van oorsprong beschikt Veenendaal over een eigen dialect, Veens. Doordat de meeste inwoners van Veenendaal van oorsprong uit andere plaatsen komen wordt dit in de praktijk nauwelijks meer gesproken. In De Rijnpost werd nog wel met enige regelmaat een column van Evert G. Davelaar gepubliceerd in het Veens.
Cultuur en recreatie.
Monumenten.
In de gemeente zijn er een aantal rijksmonumenten, gemeentelijke monumenten en enkele oorlogsmonumenten, zie:
Specifieke monumenten zijn onder andere:
Voorzieningen.
Als onderdeel van centrumsvernieuwingsproject Brouwerspoort is een cultuurcluster gebouwd. Hierbij is een groot deel van de Veense culturele voorzieningen in twee gebouwen geconcentreerd. In de Cultuurfabriek en in het Spectrum.
Spectrum.
Op 1 november 2017 werd het Spectrum tijdelijk gesloten naar aanleiding van het instorten van een parkeergarage op Vliegveld Eindhoven. Deze parkeergarage was ingestort door een fout in de vloerconstructie, bij het Spectrum was dezelfde vloerconstructie toegepast. Door de sluiting zaten de gebruikers van het Spectrum tijdelijk zonder onderdak. Na aanpassingen van de vloerconstructie kon het Spectrum weer open.
Media.
Dagelijks nieuws over de regio is te lezen op de website van het wekelijkse nieuwsblad. Verder wordt zes dagen per week "de Gelderlander" verspreid in Veenendaal, hierin is een aparte rubriek met nieuws uit de regio Foodvalley.
In Veenendaal wordt elke woensdag een huis-aan-huisblad verspreid:
Radio.
Twee radiostations hebben hun oorsprong in Veenendaal. Het lokale Midland FM en het landelijke Groot Nieuws Radio.
Tot medio 2018 kende Veenendaal met Midland FM en Stilok radio 2 lokale omroepen die een samenwerkingsverband hadden. Die samenwerking is beëindigd en sindsdien is Stilok programmaleverancier voor diverse programma's van Midland FM.
Economie en werkgelegenheid.
Winkelstad.
Veenendaal is bekend in de regio als winkelstad. In het centrum bevinden zich ruim 300 winkels, waarvan 150 winkels in overdekte winkelcentra. De overdekte winkels bevinden zich in Passage-De Corridor en Scheepjeshof.
Markten.
Er zijn diverse markten in Veenendaal:
Bedrijvigheid.
Er zijn in de gemeente meerdere bedrijventerreinen: De Compagnie-Oost in de wijk Noordoost, Het Ambacht en Nijverkamp in de wijk Zuidoost, De Compagnie en De Batterijen in de wijk Noordwest, De Faktorij en De Vendel in West, in het centrum bevinden zich enkele grote fabrieken.
Onderwijs, welzijn en sport.
Gezondheidszorg.
Aan de Kerkewijk is een polikliniek gevestigd, deze is onderdeel van Ziekenhuis Gelderse Vallei.
Sport.
Veenendaal kent een rijk verenigingsleven en diverse sportclubs, deze sportclubs bevinden zich op vijf sportparken verdeeld over Veenendaal. In 2018 was de gemeente Veenendaal genomineerd voor de titel ‘sportgemeente van het jaar’ van de Vereniging Sport en Gemeenten, maar verloor op de eindstreep van Rotterdam. Ook de sportdeelname in Veenendaal (78%) ligt boven het landelijk gemiddelde (70%):
Verkeer en vervoer.
Wegvervoer.
Veenendaal ligt centraal in Nederland en ligt langs een autosnelweg en een provinciale weg:
Openbaar vervoer.
Op het grondgebied van de gemeente liggen twee spoorwegstations aan de Veenendaallijn, Veenendaal West en Veenendaal Centrum. Vanaf deze stations rijden sprinters naar Rhenen en naar Uitgeest. In het naastgelegen dorp De Klomp staat het station Veenendaal-De Klomp aan de spoorlijn Utrecht - Arnhem. Vanaf dit station rijden intercity's naar Arnhem - Nijmegen en naar Utrecht Centraal - Amsterdam Centraal - Den Helder.
Syntus Utrecht (sinds 11 december 2016) en Hermes (onder de merknaam RRReis, sinds 11 december 2022) verzorgen de directe busverbindingen met o.a. Amersfoort, Rhenen, Ede en Utrecht.
Politiek en bestuur.
Gemeenteraad.
Gemeenteraadsverkiezingen.
De uitslagen van de gemeenteraadsverkiezingen in aantallen zetels vanaf 1982:
College van B en W.
Het college van burgemeester en wethouders bestaat uit:
Wethouders:

</doc>
<doc id="21061" url="https://nl.wikipedia.org/wiki?curid=21061" title="Vianen (Utrecht)">
Vianen (Utrecht)

Vianen () is een stad en voormalige gemeente in de gemeente Vijfheerenlanden, in de Nederlandse provincie Utrecht. Met ruim 16.500 inwoners (1 januari 2021) is Vianen naar inwonertal de op een na grootste woonplaats binnen de gemeente Vijfheerenlanden.
Geschiedenis.
Zo'n 3400 jaar geleden waren de eerste nederzettingen in het dorp Vianen, maar het dorpje werd vaak geteisterd door overstromingen waardoor de bewoners steeds weer ergens anders gingen wonen. Rond het jaar 1000 na Christus kwamen er pas definitieve nederzettingen.
In 1336 gaf Willem van Duivenvoorde, de bouwheer van Vianen met zijn vrouw Heilwich van Vianen de eerste stadsrechten aan Vianen. Willem legde Vianen aan als vestingstad. De stad heeft verscheidene verdedigingswerken, zoals de stadsmuren en de Lekpoort. Met deze verdedigingswerken kon de bisschop van Utrecht onder druk worden gezet, waardoor Vianen een concurrentiepositie kreeg ten opzichte van Utrecht. De stad ligt op een strategisch belangrijke plaats aan de Lek. Nadat in 1122 de Kromme Rijn bij Wijk bij Duurstede was afgedamd, moesten schepen richting Utrecht Vianen passeren. Later was de stad een schakel in de Nieuwe Hollandse Waterlinie.
De familie Brederode was belangrijk voor de historische ontwikkeling van Vianen. Ze maakten van Vianen een bloeiende stad, die tegelijkertijd ook een staat was. In 1414 werd Walraven I van Brederode door een huwelijk heer van Vianen. Het geslacht van Brederode bewoonde het kasteel Batestein. De familie van Brederode hoorde tot de voornaamste adel van Holland en speelde in de geschiedenis van Holland een belangrijke rol. In 1679 overleed Wolfert van Brederode, de laatste mannelijke afstammeling van de familie en de laatste heer van Brederode. De heerlijkheid van Vianen werd geërfd door het Duitse huis Lippe. Vianen was in die tijd nog een van de Republiek onafhankelijk deel van het Duitse Rijk. In 1696 ging het kasteel Batestein in vlammen op, de Hofpoort is het enige wat er nu nog van over is.
In 1725 werd Vianen gekocht door de Staten van Holland en West-Friesland voor een bedrag van 898.200 gulden. Ongeveer 70 jaar later, na het uitroepen van de Bataafse Republiek in 1795, werd Vianen deel van het gewest Holland.
De gemeente Vianen werd ingesteld in 1812, en maakte deel uit van de provincie Zuid-Holland. Per 1 januari 1986 werden de gemeentes Everdingen en Hagestein bij Vianen gevoegd. Op 1 januari 2002 werd de gemeente ingedeeld bij de provincie Utrecht. Op 1 januari 2019 fuseerde Vianen met de naburige Zuid-Hollandse gemeenten Leerdam en Zederik tot een nieuwe gemeente Vijfheerenlanden die werd ingedeeld bij de provincie Utrecht; de ambtelijke organisaties van deze drie gemeenten waren reeds op 1 januari 2018 een samenwerking aangegaan.
Massagraf bij Blauwpoort.
Medio november 2020 werden bij graafwerkzaamheden aan de stadsgracht aan de Blauwpoort negen skeletten gevonden. Na onderzoek werden meerdere skeletten gevonden en werd het al duidelijk dat er sprake was van een massagraf. In december 2020 waren 71 skeletten gevonden, later zouden er nog 10 extra skeletten worden gevonden. Uit onderzoek bleek dat er diverse beschadigingen zaten op de beenderen die deden denken aan krijgsgeweld. Onderzoekers riepen de hulp in van de "British Geological Survey" (BGS) voor isotopenonderzoek om na te gaan waar de mensen, aan wie de beenderen toebehoorden, zijn opgegroeid. De universiteit van Belfast heeft de koolstofdatering uitgevoerd om de ouderdom van de beenderen vast te stellen. Hieruit bleek dat de beenderen toebehoren aan soldaten die zijn gesneuveld of gewond geraakt tijdens de Eerste Coalitieoorlog van 1792—1797, waarin zij zij aan zij vochten met het Staatse leger tegen de Fransen, vermoedelijk bij of kort na de verovering van Zaltbommel door Franse troepen onder aanvoering van luitenant-kolonel David Hendrik Chassé eind december 1794.
De plek waar ze zijn gevonden is een Brits veldhospitaal geweest. De beschadigingen die men op de beenderen heeft aangetroffen waren zaagsporen die wijzen op amputaties of postmortaal onderzoek zoals een autopsie. De gemeente Vijfheerenlanden stelde de Britse autoriteiten formeel in kennis van de vondst en de conclusies. 
Door het snelle oprukken van de Franse eenheden over de door strenge vorst bevroren Maas en de inundaties van de Hollandse Waterlinie, werden de hospitalen van de coalitietroepen steeds verder naar het noorden gedreven. Uppelschoten noemt het Britse veldhospitaal te Vianen dat eind december moest worden verplaatst naar Amersfoort, alwaar op 30 december 1794 honderden gewonde soldaten werden ondergebracht in drie kerken. Overigens staat niet vast dat alle opgegraven skeletten van Britse soldaten waren; er streden ook Nederlanders, Hannoverianen, Hessen, Oostenrijkers en zelfs Fransen aan de zijde van de anti-Franse Coalitie.
Geografie.
Ligging.
De stad Vianen ligt aan de Lek in de Vijfheerenlanden en is uitgegroeid tot een belangrijke forensenplaats, met twee belangrijke Rijkswegen, de A2 en A27, die het gebied doorkruisen.
Wijken.
Vianen bestaat uit:
Wijken:
Bedrijventerreinen:
Structuur.
De stad Vianen heeft een kenmerkende opbouw en structuur. Ze heeft al van oudsher een enigszins vierkante aanleg en een kenmerkend stratenpatroon, waaraan in de loop der tijd geen of weinig veranderingen zijn aangebracht.
De stad is gebouwd rond de haven en aangelegd als vestingstad, ter verdediging tegen vooral het naburige Utrecht. Kenmerkend zijn de stadsmuren, verdedigingswerken en kastelen.
Waar nu de Molenstraat is was voorheen de stadsmuur. Van de stadsmuur zijn nog stukken te zien in de stad. Op de muur staat een oud kanon met kogels. Op plattegronden is te zien dat achter de Molenstraat water ligt, wat kenmerkend is achter een stadsmuur.
Straatnamen.
De straatnamen in het oude centrum wijzen er op dat er een molen is en dat de stichters/oprichters erg belangrijk voor de stad waren en daarom ook straten naar hen vernoemd zijn.
In en bij de wijk Monnikenhof zijn alle straten vernoemd naar monniken, bijvoorbeeld de Dominicushof.
In Vianen zijn er ook straten die de Langendijk en Kortendijk heten. Kennelijk waren er dijken op die plekken.
Ook aan de namen Kanaalweg, Havenweg en Brugstraat is af te leiden dat Vianen aan havens is ontstaan want veel namen daaromheen zijn daarvan afgeleid.
De Voorstraat diende als ‘centrale as’ bij de oprichting van Vianen met daarbij de Kerkstraat en Achterstraat.
Gebouwen.
Kasteel Batestein.
De binnenstad van Vianen is omringd door een rechte buitenmuur. Op de muur staat een oud kanon met kogels. Binnen deze muren lag, bij het huidige Hofplein, kasteel Batestein, ooit een van de mooiste kastelen van Nederland. Een groot deel van het kasteel werd in 1696 voor een deel door brand verwoest en in de 19e eeuw werd het restant afgebroken. Alleen de Hofpoort en een pompje herinneren aan de lang vervlogen glorieuze dagen van dit machtige bouwwerk. Het kasteel werd bewoond door de familie Brederode.
Hervormde kerk.
Het tijdens de Reformatie tot hervormde kerk getransformeerde gebouw is oorspronkelijk gewijd aan Maria Hemelvaart, en is bekend als de Grote Kerk, De drie onderste delen van de toren stammen uit de 14e eeuw. De kerk is een combinatie van een kruiskerk en een [hallenkerk]in Haagse stijl, dat wil zeggen van de zijschepen aan de buitenzijde zijn voorzien van topgevels. In de kerk bevindt zich de graftombe van Reinoud III van Brederode (vader van Hendrik, de "Grote Geus") en zijn vrouw Philippote de la Marck. Het is een zogenaamde "dubbeldeks" Transi-tombe, de enige van dit type in Nederland.
Katholieke kerk.
In de oude buurt is bovendien een grote neogotische katholieke Kerk, de Onze-Lieve-Vrouw-ten-Hemelopnemingkerk, . Deze kerk is ook een hallenkerk, waarbij de drie schepen ieder hun eigen dak hebben, het typische vlaamse systeem.
Watertoren.
De vroegere verdedigingstoren van kasteel Batestein, de ‘Simpeltoren’, heeft in 1909 plaatsgemaakt voor de watertoren. Dit was de eerste toren in Nederland die een open draagconstructie in gewapend beton meekreeg. In 1909 werd deze watertoren gebouwd naar een revolutionair ontwerp van Roelof Kuipers.
Stadhuis.
Een ander opvallend monument is het Stadhuis. Het is rond 1425 gebouwd en in 1473 is het uitgebouwd. Rond 1960 zijn er verschillende wapens geplaatst van steden en families, onder andere die van Brederode.
Stedelijk Museum.
Het Stedelijk Museum is gehuisvest in een uit de 17e eeuw daterende rooms-katholieke schuilkerk. De kerk heeft ongeveer 150 jaar lang als schuilkerk gefunctioneerd. In het museum is de historische collectie van Vianen en omgeving te zien met belangrijke thema's zoals waterbeheer, vrijheid en tolerantie. Hoogtepunt in de collectie is een serie portretten van het Huis Brederode die eeuwenlang in de regio de scepter zwaaide. Er zijn ook bodemvondsten te zien vanaf de Romeinse tot aan de napoleontische tijd. Naast de vaste presentatie zijn er tentoonstellingen hedendaagse kunst en lezingen over actuele thema's. 
"Kaart van het oude centrum van Vianen, met vestinggracht."
Politiek.
De gemeenteraad van de voormalige gemeente Vianen bestond uit 17 zetels. Hieronder staat de samenstelling van de gemeenteraad vanaf 1998 t/m 2014. Zie actuele stand in de gemeente Vijfheerenlanden.
Monumenten.
In de gemeente zijn er een aantal rijksmonumenten, een beschermd stadsgezicht en een oorlogsmonument, zie:
Immaterieel erfgoed.
De Paardenmarkt van Vianen is sinds 2013 erkend als Nederlands immaterieel erfgoed. Het evenement is geplaatst op de Nationale Inventaris Immaterieel Cultureel Erfgoed in Nederland.
De Paardenmarkt behoort tot het immaterieel erfgoed dat nauw verbonden is met de culturele identiteit van Vianen en de regio. Het is een traditie die gedragen wordt door een enthousiaste groep mensen, die er zich met hart en ziel voor inzetten. De Nationale Inventaris Immaterieel Erfgoed vloeit voort uit de UNESCO-conventie van het Immaterieel Erfgoed, die in 2012 door Nederland is ondertekend. De Paardenmarkt Vianen wordt sinds 1271 gehouden op de woensdag voor de tweede donderdag in oktober.
Verkeer en vervoer.
Vianen ligt in de noordelijke oksel van het knooppunt Everdingen (A2 / A27). Het knooppunt is vernoemd naar de kern Everdingen die iets ten oosten van het kruispunt ligt. Door het knooppunt, en de nabijgelegen Lekkruisingen van zowel de A2 als de A27, ontstonden vaak files op de snelwegen rond Vianen. Tot 1999 stond Vianen op de eerste plaats van de file top 10 door de bottleneck die de oude Lekbrug in de A2 vormde. Inmiddels is die brug, gebouwd in 1936 als vervanging voor een schipbrug uit 1840, vervangen door een nieuwe brug. In 1999 werd de eerste helft opgeleverd en in 2004 de tweede helft. Bij de oplevering van de tweede brug werd deze de Jan Blankenbrug genoemd. In de toekomst zal als onderdeel van de verbreding van de A27 ook de Hagesteinsebrug in die weg worden vervangen.
Naast de files op de aangrenzende snelwegen kende Vianen het probleem van sluipverkeer dat een route door de gemeente zoekt wanneer er opstoppingen op de snelwegen ontstaan, bijvoorbeeld bij knooppunt Everdingen. Dit leverde overlast op voor de bewoners van de gemeente, zoals sterke verkeersdrukte, filevorming, verkeersonveiligheid, geluid-, stank- en trillingsoverlast. In de jaren ´90 is om het sluipverkeer te belemmeren een cordon van "doseerinstallaties" rond de gemeente gelegd, waarmee in principe alle sluiproutes gehinderd worden door wachttijden.
Zowel bij de afrit van de A2 als bij de afrit van de A27 is een carpoolplaats aanwezig.
De binnenstad van Vianen is met het fietsvoetveer "Vrevia" verbonden aan Vreeswijk (Nieuwegein).
De kern Vianen wordt in noord-zuid richting doorsneden door het Merwedekanaal, dat bevaren wordt door zowel beroeps- als pleziervaart. Tussen de binnenstad en De Hagen ligt een sluizencomplex. Binnen Vianen liggen een tweetal bruggen, de Hoge Brug en de Julianabrug, over het kanaal. Iets verder naar het zuiden tegen de wijk Blankenborch bevindt zich een passantenhaven voor de pleziervaart. Aan de overkant, op het bedrijventerrein De Hagen, bevindt zich een insteekhaven voor de beroepsvaart. Zowel ten noorden, aan de rivierzijde, als ten zuiden van het sluizencomplex en de havens bevinden zich losse aanmeermogelijkheden aan weerszijden van het kanaal.
Openbaar vervoer.
Bij de op- en afrit van de A2 ligt Vianen Busstation Lekbrug, bij oprit ligt Lekbrug Oost en bij de afrit ligt Lekbrug West. Dit busstation heeft een regionale functie; hier stoppen naast de buslijnen vanuit het concessiegebied Regio Utrecht en ook doorgaande lijnen naar Utrecht vanuit bijvoorbeeld Oosterhout en Breda. Verder wordt er vanaf dit busstation ook internationaal busvervoer aangeboden door Flixbus. De regionale busverbindingen worden verzorgd door Arriva, Qbuzz, Syntus Utrecht en U-OV. De volgende lijnen bedienen Vianen (al deze lijnen stoppen ook op Vianen Busstation Lekbrug):
Sport.
Vianen kent twee voetbalverenigingen: VV Vianen en VV Brederodes. Daarnaast beschikt Vianen over badmintonvereniging BC Vianen, hockeyclub MHC Vianen, tennisvereniging LTV Vianen, korfbalvereniging KV Viko, handbalvereniniging hv Omega, volleybalvereniging Servia en judovereniging Judo Vianen. Voor watersport is er zwem- en waterpolovereniging de Albatros, Gymanstiekvereniging DOS Vianen.

</doc>
<doc id="21062" url="https://nl.wikipedia.org/wiki?curid=21062" title="Wijk bij Duurstede">
Wijk bij Duurstede

Wijk bij Duurstede () is een vestingstad en gemeente in het zuiden van de Nederlandse provincie Utrecht.
De gemeente telt inwoners (, bron: CBS) op een oppervlakte van 50,3 km² waarvan 2,68 km² water. Door en langs Wijk bij Duurstede stromen de waterwegen Nederrijn, Lek, Kromme Rijn en het Amsterdam-Rijnkanaal.
De gemeente grenst aan de gemeenten Houten, Bunnik, Utrechtse Heuvelrug, Culemborg en Buren.
Wijk bij Duurstede had een stedenband met Jičín (Tsjechië).
Naamsverklaring.
Voor het naamdeel "Wijk" worden verschillende verklaringen gegeven, zoals dat het onder meer herleid zou kunnen worden tot het Romeinse "vicus", of het Germaanse "wik" wat weer "bocht" of "inham" betekent. Het naamdeel "Duurstede" laat zich herleiden tot de vroegere handelsplaats Dorestad, die op zijn minst deels van Keltische oorsprong is.
Geschiedenis.
Tijdens de Romeinse tijd bevond zich op de plek van het huidige Wijk bij Duurstede aan de Rijn een Romeins castellum, wellicht Levefanum. Ook liep de noordelijke grens ("limes") van het Romeinse Rijk dwars door Wijk bij Duurstede.
In de vroege middeleeuwen lag hier een van de belangrijkste handelsplaatsen van Noordwest-Europa: Dorestad. Lange tijd is aangenomen dat Dorestad rond 850 viel door aanvallen van de Vikingen. Inmiddels wordt er echter ernstig rekening mee gehouden dat natuurlijke en (kerk)politieke factoren tezamen met de verschuivende machtsverhoudingen waarschijnlijk een belangrijkere rol speelden. De Rijnbedding zou zich wat verplaatst hebben, de haven zou op dat moment ook zijn begonnen te verzanden en daarenboven kwam er een waterstijging. Het verval van Dorestad betekende een periode van bloei voor Tiel, Deventer en later Utrecht. Er zijn vele vondsten gedaan in en rond Wijk bij Duurstede uit deze geschiedenisperiodes, die te zien zijn in Museum Dorestad.
Wijk bij Duurstede kreeg in 1300 stadsrechten van Gijsbrecht van Abcoude. De plaats was gebouwd aan een in 1270 gebouwde woontoren die zou groeien tot Kasteel Duurstede. Waarschijnlijk is kort daarop ter verdediging van de stad begonnen met het aanbrengen van een aarden omwalling en omgrachting waarbij voor de omgrachting deels gebruik werd gemaakt van de oude rivierbeddingen.
Midden 14e eeuw werd de stad in oostelijke richting uitgebreid en vermoedelijk werd in dezelfde periode de stad voorzien van een stadsmuur met stadspoorten (zoals de Veldpoort) en versterkingstorens. De stadsmuur en omgrachting werden rond 1445 vernieuwd.
Ligging.
De gemeente Wijk bij Duurstede is landelijk gelegen in het midden van Nederland, direct ten noorden van de grote rivieren. Ze ligt aan de kruising van het Amsterdam-Rijnkanaal met de Lek en de splitsing van de Nederrijn in de Lek en de Kromme Rijn.
Indeling.
De gemeente bestaat uit de stad Wijk bij Duurstede ( inwoners) en is op 1 januari 1996 samengevoegd met de gemeenten Cothen ( inwoners) en Langbroek ( inwoners).
Voor de wijkindeling zie wijken en buurten in Wijk bij Duurstede.
Politiek.
Gemeenteraad.
De gemeenteraad van Wijk bij Duurstede bestaat uit 19 zetels. Hieronder de behaalde zetels per partij bij de gemeenteraadsverkiezingen sinds 1994:
College van burgemeester en wethouders.
Het college van burgemeester en wethouders bestaat uit:
Burgemeester:
Wethouders:
Gebouwen.
Monumenten.
In de gemeente is er een aantal rijksmonumenten, gemeentelijke monumenten, een beschermd stadsgezicht en enkele oorlogsmonumenten, zie:
Verkeer en vervoer.
Waterwegen.
Wijk bij Duurstede heeft een haven. Het ligt aan de volgende waterwegen:
Openbaar vervoer.
De bussen vertrekken vanaf het Wijkse Busstation.
Sport.
Wijk bij Duurstede kent een voetbalclub (CDW) en een hockeyclub (Dorsteti). Ook zijn er onder meer verenigingen voor judo, karate, tennis, basketbal, badminton, volleybal, honkbal en korfbal.
In 1955 werd het Nederlands kampioenschap wegwielrennen in Wijk bij Duurstede gehouden, Thijs Roks werd toen Nederlands kampioen.

</doc>
<doc id="21064" url="https://nl.wikipedia.org/wiki?curid=21064" title="Woudenberg">
Woudenberg

Woudenberg (; Nedersaksisch: "Wombaarg") is een gemeente en plaats in de Nederlandse provincie Utrecht. De gemeente telt inwoners (, bron: CBS) en heeft een oppervlakte van 36,72 km². Binnen de gemeentegrenzen liggen geen andere dorpen, maar wel een deel van de buurtschap Moorst en de buurtschap Voskuilen in haar geheel.
Geschiedenis.
In 1131 schonk de bisschop van Utrecht aan de St. Laurensabdij te Oostbroek (bij De Bilt gelegen) het gebied "Hengistcoto". De naam Henschoten is hierin terug te vinden. Deze naam wordt nog steeds gebruikt voor een bosgebied en het daarin gelegen recreatiemeer.
In de kern van Hengistcoto bouwden de monniken van de abdij een boerderij met omwalling. Deze lag ter hoogte van het huidige kruispunt van de wegen van Austerlitz naar Woudenberg (N224) en Doorn naar Amersfoort (N227). Dit kruispunt heet in de volksmond Quatre-Bras, naar het gelijknamige restaurant dat daar lange tijd gevestigd was. Hier ligt ook de heuvel waar in 1804 de Pyramide van Austerlitz verrees.
In 1133 verkocht de bisschop aan dezelfde abdij en aan drie particulieren ca. 500 hectare moerassig land ten oosten van Henschoten gelegen in het Westerwoud. In het centrum van dit gebied ontstaat na 1240 de dorpskern van Woudenberg.
De ontginning van het laaggelegen gebied was in die ruim 100 jaar nauwelijks van de grond gekomen. In 1240 besloot de abdij, die de enige eigenaar was, om de ca. 500 hectare grond ter ontginning in erfpacht uit te geven aan de edelman Philips van Rijningen uit Wijk bij Duurstede. Deze ging voortvarend aan de gang. Om het gebied te kunnen ontwateren werden sloten gegraven en kades opgeworpen. Er ontstond een doorgaande west-oostverbinding richting Scherpenzeel en enkele noord-zuid liggende ontginningsassen: Ekris, Weteringsedijk (Maarsbergseweg) en Griftdijk.
Rond 1280 was het gebied ontsloten, opgedeeld en grotendeels in leen uitgegeven. Philips' kleinzoon Jan van Rijningen liet een burcht bouwen in zijn territorium in het (Wester-)Woud: het Huis te Woudenberg. Dit stond op de huidige kruising Vondellaan/'t Schilt, vlak ten zuidwesten van de dorpskern van Woudenberg.
In 1340 kwam Woudenberg in handen van Jan van Culemborg en in 1352 verkocht deze het weer aan Gijsbert van Abcoude. Jan van Culemborg junior was het met die beslissing van zijn vader niet eens. Hij overviel daarom het kasteel en hield 17 weken stand, totdat een leger van de bisschop van Utrecht het in 1353 innam en verwoeste.
Al in 1309 was sprake van een kapel in Woudenberg. De stenen van het verwoeste kasteel werden gebruikt om de kerk te verbeteren. Deze kerk staat er, in zeer gewijzigde vorm, nu nog: het is de Woudenbergse dorpskerk. Bij de restauratie in 1988 zijn muurdelen gevonden die gemaakt leken te zijn van deze 14e-eeuwse stenen.
Kort na 1400 waren er veel bouwactiviteiten: er wordt een toren met klokken erin tegen de kerk aan gebouwd en kasteel Geerestein, ridderhofstad Groenewoude op Ekris en een tweede Huis te Woudenberg tussen Achterstraat (tegenw. Burgwal) en Middenstraat verrezen. Van het laatste slot zijn bij bouwwerkzaamheden rond 1990 sporen van de oude grachten teruggevonden. Van het kasteel Groenewoude is het koetshuis nog aanwezig; anno 2015 is accountantskantoor De Kruijff er in gevestigd. Kasteel Geerestein ten slotte is nog helemaal intact. Het staat aan de Geeresteinselaan; architectenbureau Inbo heeft er zijn hoofdkantoor. Geerestein was zelfstandig tot het in 1812 met Woudenberg in een gemeente opging.
Het ontginningsgebied van ca. 500 hectare werd begrensd door de lijn Zegheweg-Rumelaarseweg. Het gebied ten oosten hiervan hoorde onder Amerongen en was voor 1352 al in het bezit van eerder genoemde Gijsbert van Abcoude. Zijn bezittingen in dit deel van het Sticht Utrecht sloten met de verwerving van de ca. 500 hectare in 1352 nu naadloos op elkaar aan. Al snel – in ieder geval voor 1375 – resulteerde dit in een bestuurlijke samenvoeging onder de schepenen van Woudenberg.
Woudenberg was in de achttiende eeuw bekend vanwege het grootschalig verbouwen van tabak. Een straatnaam herinnert er nog aan: waar vroeger enkele tabaksplantages lagen, ligt nu Tabaksland.
Het dorp is gegroeid vanuit een agrarische kern, rond het jaar 1900 leefden er ruim 2.500 mensen, voornamelijk boeren, ambachtslieden en arbeiders. Tot het eind van de Tweede Wereldoorlog bleef het dorp ongeveer zoals het al honderden jaren was, met een Voorstraat, een Middenstraat, Achterstraat (tegenw. Burgwal en Schoolstraat) en Uitleg (tegenw. Dorpsstraat).
Na de Tweede Wereldoorlog werd de plaats aangewezen als groeikern. Vanaf begin jaren zestig werden er nieuwe woonwijken uit de grond gestampt, onder andere het Zeeheldenkwartier, de J.F. Kennedylaan, de Verzetsheldenwijk en 't Zeeland. Woudenberg is stapsgewijs uitgegroeid tot een moderne gemeente. Er zijn veel transportbedrijven gevestigd alsmede lichte industrie.
Religie.
Toen bij de reformatie de pastoor protestants werd, volgden de dorpelingen hem daarin. Nog in 1890 woonden er slechts 36 katholieken in het dorp. In 1964 bouwden de katholieken een kapel, die niet lang daarna door brand verwoest werd. Pas in 1971 had de rooms-katholieke gemeenschap van Woudenberg weer een eigen kerk. Woudenberg kent een breed scala aan kerkgenootschappen.
Kerken in Woudenberg
Politiek en bestuur.
Gemeenteraad.
De gemeenteraad van Woudenberg bestaat uit 15 zetels. Hieronder staat de samenstelling van de gemeenteraad sinds 1998:
College van B&amp;W.
De coalitie voor de periode 2022-2026 bestaat uit de SGP, PvdA/GroenLinks en het CDA. Deze coalitie heeft een meerderheid van 8 van de 15 zetels in de gemeenteraad.
Ligging.
Het recreatiegebied Henschotermeer, een voormalige zandafgraving, is in de regio bekend bij zonnebaders, wandelaars en hardlopers. Het Valleikanaal loopt dwars door de gemeente en de Utrechtse Heuvelrug en de Gelderse Vallei komen er samen.
De spoorlijn Kesteren - Amersfoort liep van Amersfoort door Woudenberg naar Veenendaal en verder naar Kesteren en Duitsland, maar na de Tweede Wereldoorlog is die in verval geraakt. Het deel Leusden-Zuid - Woudenberg - Veenendaal Aansluiting is opgebroken. Plannen om de lijn Amersfoort-Veenendaal weer te openen worden sinds 2007 besproken. Het plan zou betekenen dat Woudenberg het halverwege de twintigste eeuw in onbruik geraakte station opnieuw in gebruik zou kunnen nemen. Het zal dan gaan om een zogenaamde lightrailverbinding, bedoeld om de bereikbaarheid van plaatsen als Woudenberg en Leusden per openbaar vervoer te verbeteren.
Topografie.
Topografische gemeentekaart van Woudenberg, september 2022
Monumenten.
In de gemeente zijn er een aantal rijksmonumenten en oorlogsmonumenten, zie:
Onderwijs.
Woudenberg kent momenteel vijf onderwijsinstellingen, alle basisscholen. Twee van deze basisscholen zijn protestants-christelijk, namelijk de Olijfboom en Kindcentrum Koningin Juliana. Eén school is reformatorisch, de Wartburgschool, en twee openbaar, de Jan Ligthartschool en de Griftschool.
Sport.
VV Woudenberg is de voetbalclub van Woudenberg. Zij spelen in de eerste klasse (Nederlands amateurvoetbal) zaterdag. Bij de volleybalvereniging komt het eerste herenteam uit op 1e Divisie-niveau. Andere verenigingen zijn korfbalvereniging KV Woudenberg, tennisvereniging TV 't Schilt, ruitersportvereniging De Valleiruiters, gymvereniging LONGA, tafeltennisvereniging TTV Smash, Schaatsvereniging Woudenberg en Stepteam High Level.
Op zaterdag 20 augustus 2022 liep de route van de tweede etappe (van 's-Hertogenbosch naar Utrecht) van de Ronde van Spanje 2022 door Woudenberg.
Muziek.
In Woudenberg is er een harmonie met de naam "Fidelio". Het harmoniegebouw staat naast het sportcentrum de Camp. Mannenkoor "De Poortzangers" brengt een gevarieerd repertoire. Jaarlijks organiseert het een shantyfestival.
Toerisme.
Door de bezienswaardigheden in de buurt zoals de Grebbelinie, de Pyramide van Austerlitz en het Henschotermeer wordt Woudenberg door veel recreanten bezocht. Dat valt ook af te leiden uit het aantal toeristische accommodaties dat twaalf bedraagt.
Media.
De lokale omroepen voor Woudenberg zijn Midland FM en Valleiradio.nl, Deze zenders maken ook radio voor Renswoude, Scherpenzeel en in Veenendaal samen met de Stichting Lokale Omroep Kerken. Het lokale nieuwsblad heet De Woudenberger en is een uitgave van BDU Media.

</doc>
<doc id="21065" url="https://nl.wikipedia.org/wiki?curid=21065" title="Zeist">
Zeist

Zeist () is een plaats en gemeente in het midden van de Nederlandse provincie Utrecht. De gemeente telt inwoners (, bron: CBS) en heeft een oppervlakte van bijna 50 km² (waarvan slechts een minieme hoeveelheid water). De gemeente Zeist ligt in het bosrijke gebied van de Utrechtse Heuvelrug en heeft daardoor buiten de woonkernen een overwegend 'groen' karakter.
Naast de hoofdplaats Zeist telt de gemeente vier dorpen: Austerlitz, Bosch en Duin, Den Dolder en Huis ter Heide. Vanwege het kasteel Slot Zeist wordt Zeist wel "Slotstad" genoemd.
Geschiedenis en architectuur.
In een oorkonde uit het jaar 838 werd voor het eerst melding gemaakt van 'Seist' (Kolman, 1996; Groenedijk, 2000). De naam heeft mogelijk te maken met de plaatselijke bodemgesteldheid of vegetatie. Het jaar van stichting zou te maken hebben met de Stormvloed van 838.
Op 23 maart 838 schonk graaf Rodgar aan de St. Maartenskerk te Utrecht verschillende goederen gelegen in de gouw Leomeriche en elders, en ontving daarvoor andere goederen van deze kerk, gelegen te Groessen, Zeist, Leusden, Hees en Doorn, levenslang in gebruik tegen betaling van cijns. '...villa Seist familias VI cum terris et edificiis earum...'
Op 28 mei 1279 schonken Godfried van Zeyst, ridder, en zijn zoon Johannes, aan de priorin en het convent van het Vrouwenklooster bij Oostbroek, waarin zijn dochter Petronella opgenomen is, de wetering waarop de hof Stoetweghe afwaterde, alsmede de grove en smalle tienden van 9 hoeven gelegen in Dincslo, die zij van de elect van Utrecht in leen hielden. Aan het geslacht van Zeist kwam niet veel later min of meer een einde. Min of meer, want in het jaar 1360 trouwde de laatste (vrouwelijke) telg uit de familie van Zeist met een lid van de familie Borre van Amerongen. Zij kregen een zoon die, om de familienaam van de moeder te behouden, haar achternaam koos, en tegelijkertijd het familiewapen van de Borre van Amerongens ging dragen. Juist deze tak, met als mannelijke bloedlijn Borre van Amerongen, de naam Van Zeist en het familiewapen van Borre van Amerongen (in gewijzigde kleuren) was als enige nog in leven.
Met name afschriften uit de rechterlijke archieven gaven al vroeg verwijzingen naar de nederzetting Zeist. (Op een kaart uit 1541 staat het voormalige kasteel, dat destijds nog slechts een donjon was.) Op 27 oktober 1536 lieten de Staten van Utrecht een lijst opstellen van huizen, die als ridderhofsteden werden erkend. Op die lijst kwam ook "Dat huys te Zeyst" voor.
De kern van de nederzetting bevond zich bij de huidige (1e en 2e) Dorpsstraat. Hier verrees aan het eind van de 12e eeuw een kerk, waarvan de toren nu deel uitmaakt van de verder uit de 19e eeuw daterende Hervormde Kerk. Vlak langs de Dorpsstraat zou tot in de middeleeuwen een zijarm van wat nu de Kromme Rijn heet gestroomd hebben, die uiteindelijk dichtslibde. Bij het dorp werden drie ridderhofsteden gebouwd: het genoemde Huis te Zeist, Kersbergen en Blikkenburg.
De ontwikkeling van Zeist werd ingrijpend beïnvloed door de bouw van Slot Zeist (1677-1686). In 1746 werd Slot Zeist aangekocht door de hernhutters om vanaf dan te dienen als hun hoofdkwartier. De hernhutters lieten voor het slot, aan de zijkanten van de oprijlaan een Broeder- en Zusterplein aanleggen, met daaraan gelegen een kerkgebouw en woningen.
In de 19e eeuw werd Zeist een geliefde woonplaats voor de rijken en werden er talloze buitenplaatsen aangelegd, zoals "Sparrenheuvel", "Lenteleven", "Ma Retraite" en "Molenbosch". Vooral in de 20e eeuw werden sommige hiervan ten behoeve van woningbouw gesloopt of verkaveld. Tegelijk kwamen er nieuwe "moderne" gebouwen bij. Getuige bijvoorbeeld het gebouw van de PUEM, gebouwd in 1931 in de stijl van de Amsterdamse School, alsook De Nieuwe Muziekschool van de hand van Gerrit Rietveld gebouwd in 1932; beide gelegen aan de Utrechtseweg.
Wijken en buurten.
De gemeente Zeist bestaat uit vijf wijken, te weten: Zeist-Noord, Zeist-Oost, Zeist-West, Zeist-Centrum en Den Dolder. De naam Zeist-Zuid bestaat niet.
De wijk Zeist-Noord bestaat uit de volgende buurten:
De wijk Zeist-Oost bestaat uit de volgende buurten:
De wijk Zeist-West bestaat uit de volgende buurten:
De wijk Zeist-Centrum bestaat uit de volgende buurten:
De wijk Den Dolder bestaat uit de volgende buurten:
Kernen.
Aantal inwoners per woonkern of kerngebied op :
Monumenten.
Een deel van Zeist is een beschermd dorpsgezicht, samen met het Wilhelminapark. Verder zijn er in de gemeente en plaats tientallen rijksmonumenten en oorlogsmonumenten en meer dan duizend gemeentelijke monumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte. 
Openbaar vervoer.
De gemeente Zeist heeft twee treinstations: station Den Dolder en station Driebergen-Zeist. Dit laatste ligt grotendeels in het dorp Driebergen-Rijsenburg en voor een deel in de gemeente Zeist (Odijkerweg). Voor de opening van het voormalig station in het centrum van Zeist heette dit station Zeist-Driebergen, na de sluiting van station Zeist (1942) is dit weer Driebergen-Zeist geworden.
Station Driebergen-Zeist is deels een intercitystation en vanaf Driebergen-Zeist zijn Arnhem, Nijmegen, Schiphol, Utrecht en Amsterdam direct bereikbaar. Station Den Dolder daarentegen is een sprinterstation.
Omdat er in het centrum geen treinstation ligt, is er een aantal busverbindingen met onder andere Utrecht. Het vervoer wordt verzorgd door busmaatschappijen Qbuzz (onder de merknaam U-OV) en Syntus Utrecht. Ook zijn er door Qbuzz en Syntus Utrecht gezamenlijk onder de naam U-link enkele buslijnen opgezet in de regio Utrecht die extra vaak rijden.
Een overzicht van alle buslijnen in Zeist:
Sport.
Zeist kent een aantal sportverenigingen waaronder vijf voetbalverenigingen; VV FZO, VV Jonathan, ZSC Patria, SV Saestum en SV Zeist; twee hockeyverenigingen SV Phoenix en Schaerweijde, een volleybalvereniging Cito, een atletiekvereniging AV Fit en een honkbal- en softbalvereniging HSV Phoenix. Daarnaast zijn er nog verenigingen voor korfbal, basketbal, petanque (C.d.P. Les Cailloux) en vechtsport zoals: judoclub sport dojo otoshi (SDO). Tevens is het KNVB Sportcentrum met het bondsbureau van de KNVB hier gevestigd.
Gemeenteraad.
De gemeenteraad van Zeist bestaat uit 33 zetels. Hieronder de behaalde zetels per partij bij de gemeenteraadsverkiezingen sinds 1994:

</doc>
<doc id="21066" url="https://nl.wikipedia.org/wiki?curid=21066" title="Harley-Davidson">
Harley-Davidson

Harley-Davidson is een Amerikaanse producent van motorfietsen uit de staat Wisconsin. Het merk brak door toen tijdens de Tweede Wereldoorlog grote aantallen motorfietsen werden geleverd aan het Amerikaanse leger, onder de naam "Liberator", met een 750 cc zijklepmotor.
Activiteiten.
De Harley-Davidson Motor Company werd opgericht in 1903. Het werd een naamloze vennootschap, Harley-Davidson, Inc., in 1981 na een management buy-out. In 1986 kreeg het bedrijf een beursnotering en de aandelen staan nog steeds genoteerd aan de New York Stock Exchange.
Het bedrijf fabriceert motorfietsen en ze hebben een verbrandingsmotor met een cilinderinhoud van ten minste 601 cc en minder dan 1900 cc. Het produceert en verkoopt zo’n 200.000 motorfietsen op jaarbasis, waarvan 60% in de Verenigde Staten. Dit land en Europa zijn de belangrijkste afzetgebieden, hier wordt driekwart van de totale omzet gerealiseerd. Andere belangrijke afzetlanden zijn Australië, Japan en Canada. In de VS heeft het ongeveer 40% van de markt voor dit soort motorfietsen in handen, in Europa ligt het marktaandeel rond de 5%. Wereldwijd zijn er 1300 dealers actief, waarvan bijna 600 in de Verenigde Staten. Per 31 december 2023 waren er 6400 medewerkers in dienst.
De activiteiten zijn verdeeld over drie bedrijfsonderdelen, motorfietsen, inclusief onderdelen, LiveWire en een financieringsafdeling, Harley-Davidson Financial Services (HDFS). LiveWire richt zich op elektrische motorfietsen en is veruit het kleinste bedrijfsonderdeel. In 2023 werden 660 elektrische motorfietsen verkocht. HDFS levert een bijdrage aan de totale omzet van zo’n 15%. De winstmarge ligt hoger en de bijdrage aan het bedrijfsresultaat was ruim 25% in 2023.
Resultaten.
De motorverkopen lagen rond de 250.000 eenheden op jaarbasis in de jaren van 2013 tot en met 2016, maar nadien vertoont de afzet van motoren een dalende lijn. De omzet schommelt rond de US$ vijf en zes miljard per jaar. Het is een zeer winstgevend bedrijf met een nettowinstmarge van ruim 10%.
In 2020 maakte het bedrijf een bescheiden winst. Jochen Zeitz was begin 2020 aangetreden als nieuwe bestuursvoorzitter en hij startte een herstructurering van de activiteiten onder de naam The Rewire. Diverse huidige en toekomstige producten werden gestaakt, het bedrijf trok zich terug uit diverse landen, waaronder India, en er verdwenen zo'n 700 banen wereldwijd. Dit leidde tot extra kosten die de winst van dat jaar fors heeft gedrukt.
Geschiedenis.
Twee jonge "engineers" en jeugdvrienden, William Harley en Arthur Davidson, werkten in hun vrije tijd aan hun eerste motorfiets. Twee broers van Arthur, Walther Davidson en William Davidson, voegden zich al snel bij dit duo, maar een onbekend gebleven Duitse immigrant, die de Franse "De Dion" motor kende, gaf de doorslag aan de totstandkoming van hun bedrijf. In 1903 verscheen een eencilindermotorfiets met een vermogen van 3 pk. Op 30 augustus van dat jaar werd de "Harley-Davidson Motor Company" (HD) opgericht. Bill (William) Harley, de ontwerper van de groep, ging verder studeren op zuigermotoren, en in 1909 verscheen de eerste "V-twin", een zuigermotor met twee cilinders onder een hoek van 45 graden. Deze "V-twin" werd al snel een succes. De "V-twin" werd uitgevonden door Glenn Curtiss, die in 1904 al menig race record verbrak met een tweecilinder V-twin.
In de jaren twintig stonden de HD's bekend als bijzonder robuust en betrouwbaar op de toen tamelijk ruwe racecircuits. Aan het eind van de Eerste Wereldoorlog was er een fabriek in Milwaukee. In de Tweede Wereldoorlog werd de Harley-Davidson internationaal bekend als motorfiets van de bevrijders. Ze werden per schip via Moermansk in groten getale naar Rusland verscheept als oorlogshulp, en reden zodoende ook aan het oostelijk front. Menig verzamelaar heeft later zijn "Liberator" ergens uit een boerenschuur in het Oostblok gehaald en gerenoveerd.
Beroemde typen zijn de genoemde "Liberator", de "Knucklehead" (1936), de "Duo Glide" (het eerste model met voor- én achtervering) en de majestueuze "Electra Glide" (1965) (het eerste model met elektrische startmotor). Na een periode van samengaan met andere firma's binnen de AMF-groep (American Machine &amp; Foundry), waarbij ook andere motoren werden voorzien van het HD-merk (Aermacchi-HD en HD-Cagiva), kocht een groep van 13 gefortuneerde liefhebbers, waaronder Willie G. Davidson, kleinzoon van de oprichter, in 1981 de naam Harley-Davidson terug voor 75 miljoen dollar (""The Buyback"). Ze kwamen in 1983 met een nieuwe lijn HD-motorfietsen met het zogeheten Evolution-blok, bijgenaamd Blockhead, op de markt waaronder de 833 cc-"Sportster", een goedkoper maar kwalitatief goed instapmodel dat was bedoeld als concurrent van de vele Japanse motorfietsen. Velen kochten daarna de grotere "V-twins" van 1340 cc. In 1999 introduceerde Harley Davidson de 'Twin Cam engine' met inmiddels minstens 1699 cc, uitgezonderd de Sportstermodellen. Inmiddels is de Milwaukee- Eight engine het gebruikte motorblok van 1745 of 1868 cc. Deze zijn voorzien van vier kleppen per cilinder en een aanvullende (op de luchtkoeling) oliekoeling. De zwaarste modellen zelfs met aanvullende olie- en waterkoeling. Er zijn vele modificaties bedacht en men ziet HD's zowel in de meest kale, als in bijzonder opgesmukte versies rondrijden.
In de cultfilm "Easy Rider" speelden HD-motoren van het type "custom", ook wel "chopper" genoemd, een hoofdrol. Customs met hun vele chroom en extreem hoge sturen, zijn in de jaren zestig (en lang daarna) een hype geweest. Veel merken hebben een vergelijkbaar model uitgebracht.
Huidige tijd.
Typen V-twin-blokken: Flathead (Liberator), Knucklehead, Panhead, Shovelhead, Blockhead. Deze namen verwijzen naar de vorm van het kleppendeksel en zijn in feite bijnamen. HD zelf heeft steeds een andere typeaanduiding (bijvoorbeeld: model J, F, ..., Evolution², Twin Cam).
Liefhebbers blijven de oudere modellen onderhouden en berijden. Er zijn veel HD-clubs van enthousiaste mannen en vrouwen.
Enige bekende HD-modellen van de laatste jaren: de "Softail" waarbij de achtervering onderaan het frame is verborgen zodat de motorfiets eruitziet als een "hardtail", zoals in de jaren voor de invoering van de achtervering; de "Fat Boy" die feitelijk een apart model is in de softail-familie; en de "Heritage", een softail in retro-uitvoering; de Sportster-familie; en de "Touring familie", waartoe onder meer de "Electra Glide" en de "Road King" behoren.
Meest recent is de ontwikkeling van het "Revolution"-blok in 2001. Dit is een vloeistofgekoeld 60 graden-V-twinmotorblok met 1247 cc dat wordt toegepast in de "VRSC-familie". Het bekendste model uit deze familie is de "V Rod". Dit hoogtoerige motorblok is nogal een trendbreuk met de luchtgekoelde V-twins, iets waar de overwegend traditionele Harleyliefhebbers vaak aan moeten wennen. Het blok is ontwikkeld in samenwerking met autofabrikant Porsche.
Om het marktsegment van lichtere en sportieve motoren te bedienen is het model Street 750 met de vloeistofgekoelde 750 cc Revolution X motor recent op de markt gebracht. Ook dit is net als de V-Rod een hoogtoerig V-twin motorblok.
In 2008 bracht Harley-Davidson de "Rocker" en de "Rocker C(Chroom)"" uit naar aanleiding van haar 105-jarig bestaan. Deze behoren ook tot de "Softail"-familie. De twee opvallendste kenmerken aan deze motoren zijn: ze kunnen zowel als mono-zitter alsook als duo-zitter worden gebruikt door een kliksysteem dat zich onder het hoofdzadel bevindt, en ze hebben een brede achterbrug voor een 240mm-achterband (in het dagelijks leven wordt dan ook wel gesproken van een dikke/vette kont).
In 2010 bracht Harley-Davidson opnieuw een retro bike uit, de "Forty-eight" of "48", die behoort tot de "Sportster"-familie met een 1200 cc-motor. De naam van deze motor verwijst naar het jaar waarin het het model van de tank, de zogenoemde Peanuttank voor het eerst het daglicht zag. De motor ziet eruit als een "Bobber" (zie Chopper). Kenmerkend is het zeer kleine benzinetankje, vet voorwiel, forward controls en lage zit, waardoor dit model (net als alle Sportsters) aantrekkelijk is voor kleinere personen.
Van 1963 tot 2012 was Willie G. Davidson hoofd van de ontwerpafdeling en hij was onder andere betrokken bij de ontwikkeling van de Super Glide, Low Rider, Heritage Softail Classic, Fat Boy, V-Rod en Street Glide.
Spot- en bijnamen.
Spot- en bijnamen voor Harley-Davidson zijn er legio. Soms worden ze zelfs door het merk in stand gehouden:

</doc>
<doc id="21067" url="https://nl.wikipedia.org/wiki?curid=21067" title="380 v.Chr.">
380 v.Chr.

Het jaar 380 v.Chr. is een jaartal volgens de christelijke jaartelling. 

</doc>
<doc id="21068" url="https://nl.wikipedia.org/wiki?curid=21068" title="379 v.Chr.">
379 v.Chr.

Het jaar 379 v.Chr. is een jaartal volgens de christelijke jaartelling.

</doc>
<doc id="21069" url="https://nl.wikipedia.org/wiki?curid=21069" title="Qur'an">
Qur'an



</doc>
<doc id="21070" url="https://nl.wikipedia.org/wiki?curid=21070" title="Hadith">
Hadith

De Hadith (Arabisch: حديث, ḥadīṯ meervoud: أحاديث, aḥādīṯ, "wat men vertelt") zijn de in grote verzamelingen vastgelegde, islamitische overleveringen over het doen en laten en de uitspraken van Mohammed. Via deze overleveringen kent men de soenna, de manier (weg) van de profeet. Voor de overgrote meerderheid van de moslims vormen de Hadith een aanvulling op en interpretatie van de Koran. De Hadith is een in de 8e en 9e eeuw schriftelijk vastgelegde orale traditie. Het is een in het Arabisch gebruikt islamitisch woord.
Een hadith bestaat uit twee delen:
"Isnad": de keten van personen die de uitspraak hebben doorgegeven. Dit is belangrijke informatie, omdat de waarde en de betrouwbaarheid van hetgeen er doorverteld wordt, sterk afhangt van de oorsprong van de informatie.
"Matn": de eigenlijke inhoud van de uitspraak.
De Nederlandse taal kent geen verschillende aanduidingen van meervoud en enkelvoud, alleen de aanduiding "Hadith". Het kan volgens het Groene Boekje met of zonder hoofdletter worden geschreven.
Uit de Koran en de Hadith werden islamitische wetten samengesteld, de "sharia". In de meeste islamitische landen geldt de sharia als basis van een deel van het recht. De meeste islamitische landen hebben overigens een gemengd rechtssysteem. De Hadith geniet geen absoluut gezag en is geen primaire bron, omdat ze bestaat uit mondelinge overleveringen die later werden opgetekend.
Alle stromingen in de islam kennen eigen bronnen van Hadith-verzamelingen. Waar de soennieten bijvoorbeeld "Al-Bukhari" en "Muslim" als authentiek en betrouwbaar beschouwen, zien sjiitische stromingen de "Kitab al-Kafi" als hun voornaamste bron van Hadith, die vooral door metgezellen van de Twaalf Imams zijn overgeleverd.
Aanhangers van het koranisme menen dat Hadith-verzamelingen te veel tegenstrijdigheden met zichzelf en met de Koran hebben. Bovendien zou de Koran zeer negatief zijn over het volgen van Hadith. De Koran wordt beschouwd als de beste Hadith. Ook in de sjiitische Kitab al-Kafi wordt vooraf gezegd dat het onjuist is om een Hadith authentiek te noemen, omdat de overleveraars mensen zijn en niet onfeilbaar en omdat elke Hadith 'afgewogen' dient te worden met de Koran.
Volgens koranisten, of 'Quran alone' moslims, zou de Koran het volgen van Hadith veroordelen (in bijvoorbeeld verzen 6:114, 31:6, 45:6 en 77:50) en ook het vertrouwen op bronnen buiten de Koran.
Beoordeling van een Hadith.
De Hadith zijn als volgt geclassificeerd:
Een "sahieh"-overlevering moet aan vijf voorwaarden voldoen
Geschiedenis.
Islamitische wetgeleerden en theologen hebben de eerste drie eeuwen lang gediscussieerd en gestudeerd over de vraag welke van de overgeleverde tradities, die elkaar op sommige punten tegenspreken, authentiek zijn en welke later verzonnen zijn. De Hadith zijn daarna opgenomen in talloze verzamelingen, waarvan er in de soennitische islam zes als betrouwbaar worden aangemerkt. Deze zijn rond 800-850 verzameld. De auteurs met hun collecties zijn:
Toch bestonden er al voor die tijd al Hadithverzamelingen. Deze waren echter minder systematisch van opzet en ze voldeden niet aan de strenge selectiecriteria die vooral Al-Bukhari en Muslim formuleerden. In de loop der tijd waren er namelijk veel verhalen over Mohammed verzonnen, omdat het een verhaal kracht kon bijzetten als men beweerde dat Mohammed het ook had gezegd. Moslims gaan ervan uit dat deze zes onderzoekers nauwkeurig het kaf van het koren hebben gescheiden. Enkele westerse islamologen vinden dat de betrouwbaarheid van een overlevering niet meer is vast te stellen en trekken de betrouwbaarheid van de Hadithliteratuur dus integraal in twijfel. 
Een zeer gerespecteerde uitlegger en 'redacteur' van de Hadith uit de negende eeuw was Al-Bukhari, een soennitisch geleerde. Samen met Muslim, een andere Hadithgeleerde, legde hij collecties aan van 'zeer betrouwbare' Hadith. Als een Hadith in die van Al-Bukhari evenals in die van Muslim voorkomt, gaan moslims ervan uit dat het een authentiek verhaal betreft. Beiden legden namelijk zeer kritische maatstaven aan voor het optekenen van een Hadith. Er waren circa 600.000 overleveringen over Mohammed in omloop, maar Al-Bukhari nam er slechts 7000 in zijn verzameling op; daarvan betreffen er 3000 varianten van dezelfde overlevering. Al-Bukhari en Muslim hebben grote invloed gehad op de ontwikkeling van de islamitische wetgeving.
Kritiek.
In de voornaamste stromingen in de islam, het soennisme en het sjiisme, wordt van moslims vereist dat ze zowel teksten uit de Koran als uit de Hadith kennen. Toch bestaat er ook kritiek op deze breed ondersteunde opvatting. Met name koranisten verwerpen deze opvatting, zij beschouwen de hadith teksten als een onbetrouwbare bron die op veel punten de Koran tegenspreekt, gebruikt om pre-islamitische Arabische gebruiken aan de islam toe te voegen en de islam te institutionaliseren.

</doc>
<doc id="21071" url="https://nl.wikipedia.org/wiki?curid=21071" title="Ahadith">
Ahadith



</doc>
<doc id="21072" url="https://nl.wikipedia.org/wiki?curid=21072" title="Mathilde d'Udekem d'Acoz">
Mathilde d'Udekem d'Acoz

Mathilde Marie Christine Ghislaine gravin d'Udekem d'Acoz (Ukkel, 20 januari 1973), kortweg koningin Mathilde, is de echtgenote van de Belgische koning Filip en was sinds haar huwelijk tot de troonsbestijging van haar man hertogin van Brabant.
Jeugd en opleiding.
Mathilde werd geboren als jonkvrouw in de familie d'Udekem d'Acoz. Ze is de oudste dochter van graaf Patrick d'Udekem d'Acoz en de Poolse gravin Anne Marie Komorowska. Daarnaast heeft ze nog drie zusters en één broer: Marie-Alix (16 september 1974 - 14 augustus 1997), Elisabeth (17 januari 1977), Hélène (22 september 1979) en Charles-Henri (13 mei 1985). In 1997 kwam Marie-Alix samen met haar grootmoeder om bij een auto-ongeluk.
Mathilde groeide op in het Waalse dorpje Villers-la-Bonne-Eau nabij Bastenaken in het kasteel van Losange waar destijds ook de prinselijke verloving tussen kroonprins Umberto van Savoie en Marie José van België plaatsvond. Ze studeerde moderne talen aan het Institut Vierge Fidèle, te Brussel. Daarna studeerde ze met grote onderscheiding af aan het Institut libre Marie Haps (Haute École Léonard de Vinci) als logopediste. Ze had in Brussel haar eigen praktijk en werkte ook deeltijds in een school voor lager onderwijs.
In 1998 begon ze (via een schakelprogramma) een academische opleiding aan de UCLouvain in Louvain-la-Neuve en behaalde er met onderscheiding het diploma van licentiaat in de psychologie. Mathilde spreekt vloeiend Frans, Nederlands, Engels, Italiaans en een beetje Spaans.
Huwelijk met Filip van België.
Op 13 september 1999 werd zij officieel voorgesteld als verloofde van kroonprins Filip. Dit had plaats in de tuin van het kasteel van Laken. Daarna volgde een kennismaking met de bevolking via de blijde inkomst in elke provincie. Het hof maakte bekend dat het huwelijk nog hetzelfde jaar zou plaatsvinden.
Op 4 december 1999 trad Mathilde in het huwelijk met Filip van België. Vervolgens droeg zij de titels van hertogin van Brabant en prinses van België. Op 12 augustus 2000 werd haar vader verheven tot graaf met overgang van deze titel op al zijn afstammelingen en van die datum af was zij gravin d'Udekem d'Acoz (zie: "État présent de la noblesse belge" (2013), p. 293). Het burgerlijk huwelijk werd gesloten door de burgemeester van Brussel, Ridder François-Xavier de Donnea in het stadhuis van Brussel. Het kerkelijk huwelijk werd door de aartsbisschop van Mechelen-Brussel, kardinaal Danneels ingezegend. De prinses droeg de kanten sluier van haar schoonmoeder, koningin Paola. Na haar huwelijk schonk de prinses haar huwelijksboeket aan Onze-Lieve-Vrouw van Halle als devotiegeschenk.
De prinses stichtte het "Fonds Prinses Mathilde" met geld dat ze ontving als huwelijksgift; jaarlijks wordt met dat geld de "Prijs Prinses Mathilde" uitgereikt.
Met haar man koning Filip kreeg de huidige koningin vier kinderen:
Koningin Mathilde is de doopmeter van prinses Alexia der Nederlanden en prinses Isabella van Denemarken.
Koningin der Belgen.
Prinses Mathilde werd na de troonsafstand van koning Albert II op 21 juli 2013 de eerste koningin der Belgen die in België is geboren. Lilian Baels, de tweede echtgenote van koning Leopold III, had wel de Belgische nationaliteit, maar heeft nooit de titel van koningin gedragen. Zij was trouwens niet in België geboren, maar in Londen, waar haar familie verbleef tijdens de Eerste Wereldoorlog.
Activiteiten.
Koningin Mathilde zet de verbintenissen van koningin Fabiola voort, met wie ze zeer hecht was: ze volgt haar op als erevoorzitter van de Internationale Muziekwedstrijd Koningin Elisabeth van België en de Koning Boudewijnstichting. Koningin Fabiola heeft verschillende van haar juwelen nagelaten aan koningin Mathilde.
In 2016 nodigde de VN-secretaris-generaal koningin Mathilde uit om zich aan te sluiten bij de VN-groep van pleitbezorgers voor duurzame ontwikkeling. Deze groep van ongeveer 15 personen zal de VN moeten helpen de energie en de actie van de internationale gemeenschap te mobiliseren om de doelstellingen voor duurzame ontwikkeling tegen 2030 te bereiken (deze doelstellingen zijn in september 2015 door de lidstaten van de VN aangenomen). Sinds 2018 is de Koningin ook Erevoorzitter van de Federale Raad voor Duurzame Ontwikkeling.
Als Erevoorzitter van UNICEF België en/of als pleitbezorger van de SDG's van de VN onderneemt ze jaarlijks een humanitaire reis naar het buitenland om het publiek te sensibiliseren: Ethiopië in 2015, Jordanië in 2016, Laos in 2017, Ghana in 2018, Mozambique in 2019. Ook is ze vertegenwoordiger van UNAIDS en helpt ze op vraag van UNICEF via haar naambekendheid.
In 2018 sluit de Koningin zich aan bij een informele groep van wereldleiders binnen de Wereldbankgroep om haar "Human Capital Project" te ondersteunen. Het project wil meer en beter investeren in menselijk kapitaal met een focus op gezondheid (inclusief geestelijke gezondheid), kwaliteitsonderwijs en goede voeding.

</doc>
<doc id="21073" url="https://nl.wikipedia.org/wiki?curid=21073" title="Australian Open 2001">
Australian Open 2001

De 89e editie van het Australische grandslamtoernooi, het Australian Open 2001, werd gehouden tussen 15 en 28 januari 2001. Voor de vrouwen was het de 75e editie. Het werd gespeeld in het Melbourne Park te Melbourne.
Het toernooi van 2001 trok 543.834 toeschouwers.
Belangrijkste uitslagen.
Mannenenkelspel
Finale: Andre Agassi (VS) won van Arnaud Clément (Frankrijk) met 6-4, 6-2, 6-2
Vrouwenenkelspel
Finale: Jennifer Capriati (VS) won van Martina Hingis (Zwitserland) met 6-4, 6-3
Mannendubbelspel
Finale: Jonas Björkman (Zweden) en Todd Woodbridge (Australië) wonnen van Byron Black (Zimbabwe) en David Prinosil (Duitsland) met 6-1, 5-7, 6-4, 6-4
Vrouwendubbelspel
Finale: Venus Williams (VS) en Serena Williams (VS) wonnen van Lindsay Davenport (VS) en Corina Morariu (VS) met 6-2, 4-6, 6-4
Gemengd dubbelspel
Finale: Corina Morariu (VS) en Ellis Ferreira (Zuid-Afrika) wonnen van Barbara Schett (Oostenrijk) en Joshua Eagle (Australië) met 6-1, 6-3
Meisjesenkelspel
Finale: Jelena Janković (Joegoslavië) won van Sofia Arvidsson (Zweden) met 6-2, 6-1
Meisjesdubbelspel
Finale: Petra Cetkovská (Tsjechië) en Barbora Strýcová (Tsjechië) wonnen van Anna Bastrikova (Rusland) en Svetlana Koeznetsova (Rusland) met 7-6, 1-6, 6-4
Jongensenkelspel
Finale: Janko Tipsarević (Joegoslavië) won van Jimmy Wang (Taiwan) met 3-6, 7-5, 6-0
Jongensdubbelspel
Finale: Ytai Abougzir (VS) en Luciano Vitullo (Argentinië) wonnen van Frank Dancevic (Canada) en Giovanni Lapentti (Ecuador) met 6-4, 7-6
Uitzendrechten.
Het Australian Open was in Nederland en België te zien op Eurosport. In Nederland was het Australian Open tevens te zien op Nederland 2, in Duitsland op de ARD/ZDF en in het Verenigd Koninkrijk op de BBC.

</doc>
<doc id="21074" url="https://nl.wikipedia.org/wiki?curid=21074" title="Australian Open 1999">
Australian Open 1999

De 87e editie van het Australische grandslamtoernooi, het Australian Open 1999, werd gehouden tussen 18 en 31 januari 1999. Voor de vrouwen was het de 73e editie. Het werd in het Melbourne Park te Melbourne gespeeld.
Het toernooi van 1999 trok 473.296 toeschouwers.
Belangrijkste uitslagen.
Mannenenkelspel
Finale: Jevgeni Kafelnikov (Rusland) won van Thomas Enqvist (Zweden) met 4-6, 6-0, 6-3, 7-6
Vrouwenenkelspel
Finale: Martina Hingis (Zwitserland) won van Amélie Mauresmo (Frankrijk) met 6-2, 6-3
Mannendubbelspel
Finale: Jonas Björkman (Zweden) en Patrick Rafter (Australië) wonnen van Mahesh Bhupathi (India) en Leander Paes (India) met 6-3, 4-6, 6-4, 6-7, 6-4
Vrouwendubbelspel
Finale: Martina Hingis (Zwitserland) en Anna Koernikova (Rusland) wonnen van Lindsay Davenport (VS) en Natallja Zverava (Wit-Rusland) met 7-5, 6-3
Gemengd dubbelspel
Finale: Mariaan de Swardt (Zuid-Afrika) en David Adams (Zuid-Afrika) wonnen van Serena Williams (VS) en Maks Mirni (Wit-Rusland) met 6-4, 4-6, 7-6
Meisjesenkelspel
Finale: Virginie Razzano (Frankrijk) won van Katarína Bašternáková (Slowakije) met 6-1, 6-1
Meisjesdubbelspel
Finale: Eléni Daniilídou (Griekenland) en Virginie Razzano (Frankrijk) wonnen van Natalie Grandin (Zuid-Afrika) en Nicole Rencken (Zuid-Afrika) met 6-1, 6-1
Jongensenkelspel
Finale: Kristian Pless (Denemarken) won van Michail Joezjny (Rusland) met 6-4, 6-3
Jongensdubbelspel
Finale: Jürgen Melzer (Oostenrijk) en Kristian Pless (Denemarken) wonnen van Ladislav Chramosta (Tsjechië) en Michal Navratil (Tsjechië) met 6-7, 6-3, 6-0
Uitzendrechten.
De Australian Open was in Nederland en België te zien op Eurosport.

</doc>
<doc id="21075" url="https://nl.wikipedia.org/wiki?curid=21075" title="Australian Open 1997">
Australian Open 1997

De 85e editie van het Australische grandslamtoernooi, het Australian Open 1997, werd gehouden tussen 13 en 26 januari 1997. Voor de vrouwen was het de 71e editie. Het werd gespeeld in het Flinders Park te Melbourne.
Het toernooi van 1997 trok 391.504 toeschouwers.
Belangrijkste uitslagen.
Mannenenkelspel
Finale: Pete Sampras (VS) won van Carlos Moyá (Spanje) met 6-2, 6-3, 6-3
Vrouwenenkelspel
Finale: Martina Hingis (Zwitserland) won van Mary Pierce (Frankrijk) met 6-2, 6-2
Mannendubbelspel
Finale: Todd Woodbridge (Australië) en Mark Woodforde (Australië) ("The Woodies") wonnen van Sébastien Lareau (Canada) en Alex O'Brien (VS) met 4-6, 7-5, 7-5, 6-3
Vrouwendubbelspel
Finale: Martina Hingis (Zwitserland) en Natallja Zverava (Wit-Rusland) wonnen van Lindsay Davenport (VS) en Lisa Raymond (VS) met 6-2, 6-2
Gemengd dubbelspel
Finale: Manon Bollegraf (Nederland) en Rick Leach (VS) wonnen van Larisa Neiland (Letland) en John-Laffnie de Jager (Zuid-Afrika) met 6-3, 65-7, 7-5
Meisjesenkelspel
Finale: Mirjana Lučić (Kroatië) won van Marlene Weingärtner (Duitsland) met 6-2, 6-2
Meisjesdubbelspel
Finale: Mirjana Lučić (Kroatië) en Jasmin Wöhr (Duitsland) wonnen van Cho Yoon-jeong (Zuid-Korea) en Shiho Hisamatsu (Japan) met 6-2, 6-2
Jongensenkelspel
Finale: Daniel Elsner (Duitsland) won van Wesley Whitehouse (Zuid-Afrika) met 7-6, 6-2
Jongensdubbelspel
Finale: David Sherwood (VK) en James Trotman (VK) wonnen van Jaco van der Westhuizen (Zuid-Afrika) en Wesley Whitehouse (Zuid-Afrika) met 7-6, 6-3
Uitzendrechten.
Het Australian Open was in Nederland en België te zien op Eurosport.

</doc>
<doc id="21076" url="https://nl.wikipedia.org/wiki?curid=21076" title="Australian Open 2003">
Australian Open 2003

De 91e editie van het Australische grandslamtoernooi, het Australian Open 2003, werd gehouden tussen 13 en 26 januari 2003. Voor de vrouwen was het de 77e editie. Het werd gespeeld in het Melbourne Park te Melbourne.
Het toernooi van 2003 trok 512.225 toeschouwers.
Belangrijkste uitslagen.
Mannenenkelspel
Finale: Andre Agassi (VS) won van Rainer Schüttler (Duitsland) met 6-2, 6-2, 6-1
Vrouwenenkelspel
Finale: Serena Williams (VS) won van Venus Williams (VS) met 7-6, 3-6, 6-4
Mannendubbelspel
Finale: Michaël Llodra (Frankrijk) en Fabrice Santoro (Frankrijk) wonnen van Mark Knowles (Bahama's) en Daniel Nestor (Canada) met 6-4, 3-6, 6-3
Vrouwendubbelspel
Finale: Serena Williams (VS) en Venus Williams (VS) wonnen van Virginia Ruano Pascual (Spanje) en Paola Suárez (Argentinië) met 4-6, 6-4, 6-3
Gemengd dubbelspel
Finale: Martina Navrátilová (VS) en Leander Paes (India) wonnen van Eléni Daniilídou (Griekenland) en Todd Woodbridge (Australië) met 6-4, 7-5
Meisjesenkelspel
Finale: Barbora Strýcová (Tsjechië) won van Viktorija Koetoezova (Oekraïne) met 0-6, 6-2, 6-2
Meisjesdubbelspel
Finale: Casey Dellacqua (Australië) en Adriana Szili (Australië) wonnen van Petra Cetkovská (Tsjechië) en Barbora Strýcová (Tsjechië) met 6-3, 4-4, opg.
Jongensenkelspel
Finale: Marcos Baghdatis (Cyprus) won van Florin Mergea (Roemenië) met 6-4, 6-4
Jongensdubbelspel
Finale: Scott Oudsema (VS) en Phillip Simmonds (VS) wonnen van Florin Mergea (Roemenië) en Horia Tecău (Roemenië) met 6-4, 6-4
Rolstoelmannenenkelspel
Finale: David Hall (Australië) won van Robin Ammerlaan (Nederland) met 6-1, 7-6
Rolstoelvrouwenenkelspel
Finale: Esther Vergeer (Nederland) won van Daniela di Toro (Australië) met 2-6, 6-0, 6-3
Uitzendrechten.
Het Australian Open was in Nederland en België te zien op Eurosport.

</doc>
<doc id="21078" url="https://nl.wikipedia.org/wiki?curid=21078" title="World Trade Organization">
World Trade Organization



</doc>
<doc id="21080" url="https://nl.wikipedia.org/wiki?curid=21080" title="Frankfurt">
Frankfurt



</doc>
<doc id="21081" url="https://nl.wikipedia.org/wiki?curid=21081" title="Serooskerke">
Serooskerke



</doc>
<doc id="21082" url="https://nl.wikipedia.org/wiki?curid=21082" title="François Truffaut">
François Truffaut

François Roland Truffaut (Parijs, 6 februari 1932 – Neuilly-sur-Seine, 21 oktober 1984) was een Franse cineast die mede aan de wieg van de nouvelle vague stond.
Biografie.
Na een woelige jeugd en een mislukte carrière in het leger vond hij met de steun van de Franse filmcriticus André Bazin zijn weg in de wereld van de film. Hij werkte mee aan enkele tijdschriften, waarbij hij zijn reputatie vestigde als rebel tegen de bestaande Franse cinema, die hij bestempelde als de "cinéma de papa" en vóór sommige "auteurs" uit de Amerikaanse cinema, onder andere met zijn artikel "Une certaine tendance dans le cinéma Français". Hij maakte zijn eerste korte film in 1954. In 1959 draaide hij zijn eerste langspeelfilm, "Les Quatre Cents Coups", de eerste uit de sterk autobiografisch getinte Antoine Doinel-serie, die onmiddellijk succes had en internationaal de deur opende voor de nouvelle vague. Het vervolg "Baisers volés" (1968) werd ook een meesterwerk. Sindsdien keerde het echtpaar Antoine Doinel (gespeeld door Jean-Pierre Léaud) en zijn latere vrouw Christine Darbon (Claude Jade) terug in andere films: "Domicile conjugal" (1970) en "L'amour en fuite" (1979). Hierna scoorde hij grote successen met meesterwerken als "Jules et Jim" (1962), "L'Enfant sauvage" ( 1969) en "Le Dernier Métro" (1980).
Truffaut was van 1957 tot 1965 getrouwd met Madeleine Morgenstern. In 1968 verloofde hij zich met de actrice Claude Jade. Zijn laatste metgezel was vanaf 1981 de actrice Fanny Ardant.
"La Nuit américaine" won in 1973 de Oscar voor beste buitenlandse film. In 1981 won "Le Dernier Métro" de César voor beste film van 1980.
Truffaut was als acteur te zien in "Close Encounters of the Third Kind" (1977) van Steven Spielberg. Ook schreef Truffaut een boek over Alfred Hitchcock, zijn grote voorbeeld en favoriete regisseur.
Truffaut bleef films maken tot aan zijn dood op 52-jarige leeftijd. Hij werd begraven op het kerkhof van Montmartre in Parijs. In 1992 kwam de film "François Truffaut, stolen portraits" ("François Truffaut, portraits volés") uit, geregisseerd door Serge Toubiana en Michel Pascal. De film is een soort documentaire over het leven van Truffaut.

</doc>
<doc id="21084" url="https://nl.wikipedia.org/wiki?curid=21084" title="John Glenn">
John Glenn

John Herschel Glenn jr. (Cambridge (Ohio), 18 juli 1921 – Columbus (Ohio), 8 december 2016) was een Amerikaans politicus, militair en ruimtevaarder. Hij vloog aan boord van de Mercury MA-6 als derde Amerikaan in de ruimte en als eerste Amerikaan in een baan om de aarde. Van 1974 tot 1999 diende hij als senator voor Ohio.
Biografie.
Glenn volgde basisonderwijs en voortgezet onderwijs in New Concord. Hij behaalde een Bachelor of Science in de techniek aan het Muskingum College. Glenn was tot zijn dood getrouwd met zijn jeugdvriendin Anna Margaret Castor en had twee kinderen en twee kleinkinderen. Op 8 december 2016 overleed Glenn in het James Cancer Hospital in Columbus. Zijn vrouw overleed een kleine vier jaar later op 19 mei 2020 op een leeftijd van honderd jaar.
Piloot.
Tijdens de Tweede Wereldoorlog vloog hij als gevechtspiloot op de F4U Corsair bij het United States Marine Corps (USMC). Na de Tweede Wereldoorlog was hij gestationeerd in Guam en vloog patrouillemissies over Noord-China. In 1948 werd hij vlieginstructeur in Corpus Christi. Tijdens de Koreaanse Oorlog vloog hij gevechtsmissies op de F9F Panther voor het USMC en, in het kader van een uitwisselingsprogramma, op de F-86 Sabre voor de USAF. Na die oorlog volgde hij de opleiding tot testpiloot aan de U.S. Naval Test Pilot School op NAS Patuxent River, waar hij op 16 juli 1957 de eerste supersonische transcontinentale vlucht volbracht. Daarbij vloog hij van Californië naar New York in 3 uur, 23 minuten en 8 seconden.
NASA.
Op 2 april 1959 werd hij samen met zes andere testpiloten door NASA geselecteerd voor de Mercury Seven, de ruimtevaarders die de eerste Amerikaanse bemande ruimtevluchten zouden gaan uitvoeren in het kader van het Mercuryprogramma.
Glenn werd voor het eerst gelanceerd op 20 februari 1962 aan boord van de Mercury MA-6 (Friendship 7). Het is een hardnekkig misverstand dat John Glenn door deze vlucht de eerste Amerikaan in de ruimte werd. Hij was de eerste Amerikaan in een baan om de aarde, maar vóór hem hadden de Amerikanen Alan Shepard en Virgil Grissom elk al in de ruimte gevlogen – niet in een baan om de aarde, maar in een korte ballistische vlucht.
Glenn landde in de Atlantische Oceaan na drie maal om de aarde te zijn gevlogen met een snelheid van 28.000 km per uur, op een hoogte van 159 tot 265 km boven het aardoppervlak. Glenn bleef tot 1964 voor NASA werken en ging daarna de zakenwereld in.
Politieke carrière.
In 1974 ging Glenn de politiek in. Hij werd als lid van de Democratische Partij gekozen tot senator voor de staat Ohio en werd herkozen in 1980, 1986 en 1992. In 1984 deed hij een poging om kandidaat te worden voor de presidentsverkiezingen. Glenn was tevens betrokken bij het Keating Five-schandaal (1989). In 1999 trok hij zich terug uit de politiek. 
Glenn had een positieve invloed op de emancipatie van vrouwen en zwarten in de Amerikaanse samenleving, doordat hij hoog opgaf van het werk van een zwarte vrouw, Katherine Johnson. Glenn over Johnson: "Ik ga niet de ruimte in voordat Katherine de baanberekeningen heeft uitgevoerd."
Terugkeer in de ruimte.
Op 29 oktober 1998 werd Glenn aan boord van de spaceshuttle Discovery (STS-95) voor de tweede keer gelanceerd. Met een leeftijd van 77 jaar was hij destijds de oudste persoon die in de ruimte heeft gevlogen.

</doc>
<doc id="21085" url="https://nl.wikipedia.org/wiki?curid=21085" title="Fenicisch alfabet">
Fenicisch alfabet

Het Fenicische alfabet is het alfabet dat gebruikt werd door de Feniciërs om hun taal mee weer te geven. Het is afgeleid van het Proto-Sinaïtische schrift. Het Fenicische alfabet is minstens 3000 jaar oud en zowel het Griekse alfabet als het Aramees alfabet is hier van afgeleid. Het Fenicische alfabet ligt daarmee aan de basis van bijna alle moderne alfabetten.
Doordat de tekens oorspronkelijk in steen werden gebeiteld, zijn de meeste tekens uit dit alfabet – zoals de runentekens – hoekig en recht. Het schrift werd van rechts naar links geschreven. Om en om van rechts naar links en van
links naar rechts (zogenaamd boustrophedon, "zoals een os ploegt") wordt het ook wel aangetroffen. Van diverse tekens zijn verschillende varianten, zo wordt de tav wel meer als '+' geschreven dan als 'x', de chet met twee dwarsstreepjes, enzovoorts.
Het Paleo-Hebreeuwse alfabet komt sterk overeen met het Fenicische. Ook bijvoorbeeld het Moabitisch werd met een soortgelijk alfabet geschreven. Pas na vele eeuwen werd voor het Hebreeuws het Aramese alfabet gebruikt, ook wel kwadraatschrift genoemd vanwege de vierkante vorm van diverse letters. Voor beide alfabetten geldt, dat ze volledig uit medeklinkers bestaan.
De Hebreeuwse namen van de tekens suggereren, dat de Fenicische tekens oorspronkelijk pictogrammen waren. Enkele voorbeelden: De eerste letter, aleph, betekent iets als 'rund'. In het teken kan men het hoofd en de hoorns van een rund nog herkennen, als men de hoofdletter A uit ons Latijnse alfabet omdraait, geldt dit ook. Het woord samekh betekent vis. In de Fenicische letter samekh is dan ook een vissengraat te herkennen.
Fenicische inscripties zijn op diverse archeologische sites rond de Middellandse Zee waar Fenicische kolonies zijn gevonden, zoals in Libanon, Tunesië, Algerije, Sicilië en Spanje. In 1960 werden in noordelijk Italië de zogenoemde Plaatjes van Pyrgi gevonden, een op gouden bladeren opgetekend handelsverdag tussen de Carthagers en de Etrusken, een antiek Italiaans volk. De tekst, geschreven in zowel het Fenicisch als het Etruskisch, was cruciaal in het helpen begrijpen van de Etruskische taal.
Het Fenicisch alfabet.
Het Fenicisch alfabet vergeleken met diverse andere alfabetten.

</doc>
<doc id="21086" url="https://nl.wikipedia.org/wiki?curid=21086" title="450 v.Chr.">
450 v.Chr.

Het jaar 450 v.Chr. is een jaartal volgens de christelijke jaartelling. 

</doc>
<doc id="21089" url="https://nl.wikipedia.org/wiki?curid=21089" title="Luchtalarm">
Luchtalarm

Het luchtalarm is een geluidssignaal om de bevolking te waarschuwen voor gevaarlijke situaties. Voor dit alarmsysteem wordt vanouds een sirene gebruikt en daarom wordt het alarm ook wel de sirene genoemd.
Het luchtalarm is ooit ingevoerd om de bevolking te waarschuwen voor een luchtaanval (zoals in de Tweede Wereldoorlog), maar het kan ook worden gebruikt bij andere gevaren, zoals luchtvervuiling.
Nederland.
Het luchtalarmsysteem werd oorspronkelijk tijdens de Koude Oorlog opgezet in het kader van de civiele verdediging. In Nederland werd in 1993 besloten het te vervangen door een moderner systeem. Het principe bleef echter gelijk: sirenes die in een bepaald gebied de bevolking konden waarschuwen bij grote calamiteiten. Ook de maandelijkse testen, die aanvankelijk na de val van de muur in 1989 waren stopgezet, werden hervat.
Verspreid over het hele land staan er ongeveer 4278 sirenes, die draadloos en onafhankelijk van elkaar aangezet kunnen worden vanuit de alarmcentrale van de regionale brandweer. De bevolking is van tevoren geïnstrueerd om in het geval dat de sirene afgaat naar binnen te gaan, ramen en deuren te sluiten en radio of televisie aan te zetten. Op de aangewezen calamiteitenzenders kan de overheid verdere aanwijzingen geven, bijvoorbeeld dat een gebied geëvacueerd zal worden.
Test.
Het alarm wordt eens per maand getest, op de eerste maandag van de maand tussen 12.00 en 12:05 uur, om te controleren of de sirene overal werkt en te horen is, maar ook om het alarmsysteem bij het publiek in het bewustzijn te houden. Vanaf 1997 werd de sirene slechts eenmaal per jaar landelijk luid getest (op de eerste woensdag van juni) en eens per maand stil. In 2000 gebeurde dit echter niet vanwege de vuurwerkramp in Enschede. Met ingang van september 2003 is de maandelijkse luide test weer ingevoerd om de bekendheid van het alarmsysteem te vergroten. Als de eerste maandag van de maand een nationale of religieuze feestdag is wordt de test niet uitgevoerd. In november 2015 was het testalarm in twee steden niet te horen om net gearriveerde vluchtelingen niet te verontrusten.
Andere vormen van alarmering.
In 2008 werd onderzocht of doven per sms op hun mobiele telefoon gealarmeerd kunnen worden bij rampen.
Op 8 november 2012 is het landelijke systeem NL-Alert in gebruik genomen. NL-Alert is het alarmmiddel van de Nederlandse overheid voor waarschuwingen bij levens- of gezondheidsbedreigende situaties. In ieder NL-Alert staat wat er aan de hand is, wat de ontvanger moet doen en waar zij informatie en updates kunnen vinden. Een NL-Alert wordt uitgezonden door de zendmasten van Nederlandse telecomproviders naar mobiele telefoons in een bepaald gebied. Het bereik van NL-Alert is over de jaren heen toegenomen. Het controlebericht dat op 7 december 2020 is uitgezonden, werd ontvangen door bijna 9 op de 10 Nederlanders van 12 jaar en ouder (89%). Van mensen van 75 jaar en ouder heeft 73% het controlebericht ontvangen op hun mobiele telefoon.
Toekomstplannen.
Sinds 2015 ligt het plan op tafel om het waarschuwings- en alarmeringssysteem (WAS) op termijn af te schaffen en te vervangen door alternatieve alarmmethoden, zoals calamiteitenzenders, geluidswagens, sms (NL-Alert) en sociale media. Toen de initieel geprikte afschafdatum van 1 januari 2020 onhaalbaar werd bevonden wegens het niet optimaal functioneren van de alternatieve systemen, werd de afschaffing van het WAS meermaals voor onbepaalde tijd opgeschort. Ook een nieuw streefmoment voor afschaffing in 2025, wat samenvalt met het aflopen van de onderhoudscontracten van de WAS-palen, stuit op controverse en een Kamermeerderheid voor het behoud van het WAS.
België.
In België werden de sirenes elk kwartaal getest. Op de eerste donderdag van elk kwartaal werden de sirenes getest tijdens een proefalarm. Het testen vond plaats tussen 11.45 en 13.15 uur. De werking van de sirenes werd herhaalde keren getest. Na ieder signaal werd via de aanwezige luidsprekers de tekst ‘proefsignaal’ uitgesproken. Ook werden dagelijks twee stille testen uitgevoerd, die niet hoorbaar zijn voor het menselijke gehoor.
Op 4 oktober 2018 vond de laatste test plaats. Na deze test is het systeem afgebouwd. De sirenes blijven wel bestaan rond nucleaire installaties, om te gebruiken in geval van nood, maar een geluidstest wordt niet meer uitgevoerd. De officiële aanbeveling luidt dat mensen zich inschrijven op BE-Alert, een alarmsysteem dat informatie verspreidt via e-mail, sms of telefoon.

</doc>
<doc id="21090" url="https://nl.wikipedia.org/wiki?curid=21090" title="Meton van Athene">
Meton van Athene

Meton van Athene (Oudgrieks: Μέτων ὁ Ἀθηναῖος) was een oud-Griekse astronoom, wiskundige en ingenieur. Hij was de zoon van Pausanias en leefde in de tweede helft van de 5e eeuw v.Chr. Hij studeerde geometrie en astronomie onder Paeinus, die in een observatorium op de Lycabettos heuvel sterrenkundige waarnemingen deed. Hij ontdekte samen met Euctemon de ongelijke lengte van de jaargetijden.
Meton was geïnteresseerd in de fasen van de maan en bevestigde in dit verband de waarde van de periode van 19 jaar die in Babylonië al sinds 747 v.Chr. gebruikt werd. In 19 jaar vinden 235 lunaties plaats en staan zowel de zon als de maan weer in dezelfde positie. Deze periode wordt de "cyclus van Meton" genoemd; na 19 jaar vallen de maanfasen weer op dezelfde dagen van de maand.
Hij gebruikte dit om een kalender samen te stellen van 110 'lege' maanden van 29 dagen en 125 'volle' maanden van 30 dagen. Dit resulteert in een gemiddelde jaarlengte van 365+ 5/19 dag. Hoewel dit maar 30 minuten en 11 seconden te lang is, was er in 492 v.Chr. door Nabu-rimanni al een berekening die maar 6 minuten en 2 seconden te lang was.
Meton kreeg echter in Athene geen poot aan de grond voor zijn kalender en deze werd dan ook niet ingevoerd. Door Aristophanes werd met hem in "De Wolken" en "De Vogels" de draak gestoken. Hij werd voorgesteld als een lafaard die waanzin voorwendt om niet te hoeven vechten in de oorlog op Sicilië.
De krater Meton op de maan is naar hem genoemd. De krater heeft een diameter van 130.0 km en de coördinaten 73,6N 18,8O

</doc>
<doc id="21091" url="https://nl.wikipedia.org/wiki?curid=21091" title="492 v.Chr.">
492 v.Chr.

Het jaar 492 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="21093" url="https://nl.wikipedia.org/wiki?curid=21093" title="Jonkvrouw Mathilde d'Udekem d'Acoz">
Jonkvrouw Mathilde d'Udekem d'Acoz



</doc>
<doc id="21095" url="https://nl.wikipedia.org/wiki?curid=21095" title="407 v.Chr.">
407 v.Chr.

Het jaar 407 v.Chr. is een jaartal volgens de christelijke jaartelling.

</doc>
<doc id="21096" url="https://nl.wikipedia.org/wiki?curid=21096" title="409 v.Chr.">
409 v.Chr.

Het jaar 409 v.Chr. is een jaartal volgens de christelijke jaartelling.

</doc>
<doc id="21102" url="https://nl.wikipedia.org/wiki?curid=21102" title="Francois Truffaut">
Francois Truffaut



</doc>
<doc id="21104" url="https://nl.wikipedia.org/wiki?curid=21104" title="Elisabeth in Beieren (1876-1965)">
Elisabeth in Beieren (1876-1965)

Elisabeth Gabriele Valérie Marie (Possenhofen, 25 juli 1876 – Laken, 23 november 1965), kortweg koningin Elisabeth, was de derde koningin der Belgen, echtgenote van de Belgische koning Albert I en voordien prinses von Wittelsbach en hertogin in Beieren.
Familie.
Ze was een dochter van Karel Theodoor in Beieren en Maria José van Bragança, prinses van Portugal. Elisabeth was het metekind en het nichtje van keizerin Elisabeth van Oostenrijk-Hongarije ("Sisi").
De jonge Elisabeth leerde Albert kennen op de begrafenis van haar tante Sophie in Beieren, een jongere zus van Sisi, die was omgekomen bij de brand in de Bazar de la Charité. Albert vertegenwoordigde zijn tante, koningin Maria Henriëtta, en zijn moeder, de gravin van Vlaanderen. Elisabeth was de derde Duitstalige vrouw aan het Belgische hof.
Op 2 oktober 1900 trouwde Elisabeth met prins Albert. Het paar had drie kinderen:
Eerste Wereldoorlog.
In maart 1915 gebruikte zij voor het eerst de term IJzeren Gordijn. Elisabeth doelde hiermee op de scheiding die er op dat ogenblik - midden in de Eerste Wereldoorlog - bestond tussen haar en haar geboorteland. Zij werd, als Duitse, naar gebleken is valselijk beschuldigd van het overtekenen en aan de Duitsers doorspelen van "militaire kaarten" van haar man, koning Albert I. Zij ondernam op eigen houtje vredesinitiatieven. Zij werd in het kader van de oorlogspropaganda regelmatig afgebeeld in verpleegstersuniform, hoewel zij, anders dan die afbeeldingen suggereerden, niet als verpleegster werkzaam was. Wél bezocht zij zeer dikwijls de ziekenhuizen waarin gewonde soldaten werden verzorgd en had zij een leidend aandeel in (de totstandkoming van) het werk van het Belgisch Rode Kruis.
In augustus 1915 werd onder haar impuls de School van de Koningin geopend in Wulveringem, als toevluchtsoord voor de kinderen uit de Westhoek. De school bestond uit twee afdelingen genoemd naar haar twee jongste kinderen: Marie-José (voor jongens en meisjes tussen 3 en 8 jaar) en Charles-Théodore (voor jongens en meisjes tussen 8 en 15 jaar). Deze "schoolkolonie" gaf op haar hoogtepunt onderdak aan meer dan 600 kinderen.
Tweede Wereldoorlog.
Omdat ze van geboorte een Duitse was, genoot ze enkele voorrechten die haar zoon Leopold III niet had. Zo mocht ze zich vrij in heel België bewegen. Ze kwam zo 'discreet' tussenbeide bij het redden van joden. Publieke protesten liet zij niet horen, hoogstwaarschijnlijk om haar zoon, koning Leopold III, te beschermen, die anders dreigde het land uitgezet te worden door de Duitsers. In 1943 bracht ze een bezoek aan het fascistische Italië.
Israël eerde haar met de Yad Vashem-onderscheiding. Deze eretitel verleent Israël aan niet-Joden die Joden destijds hebben helpen onderduiken, ontkomen en overleven.
Hoe ze haar tussenkomsten kon bewerkstelligen is moeilijk te achterhalen, misschien wel dankzij haar goede contacten - zowel vóór als tijdens WO II - met de orthopedisch chirurg en SS-Gruppenführer dr. Karl Gebhardt. Gebhardt was de persoonlijke geneesheer van Heinrich Himmler. Hij werd op 20 augustus 1947 tijdens het artsenproces in Neurenberg wegens dodelijke sulfonamide-experimenten op vrouwelijke concentratiekampbewoners en misdadige chirurgische ingrepen ter dood veroordeeld en op 2 juni 1948 opgehangen te Landsberg am Lech.
Omstreden bezoeken.
Tijdens de Koude Oorlog reisde koningin Elisabeth naar Cuba, Polen (1955), de Sovjet-Unie (1958), Joegoslavië en China (1961). Ze ontmoette Mao Zedong en werd door de Chinese communisten met alle égards ontvangen. Hoewel zij deze reizen in eerste instantie maakte om er muziekfestivals bij te wonen, was ze op 1 mei 1958 op de officiële tribune op het Rode Plein, wat duidelijk maakte dat ze communistische sympathieën had. Haar kleinzoon koning Boudewijn nam haar deze reizen kwalijk. Zij kreeg in de Belgische pers soms de titel "rode oma" of de "rode koningin". Naar later duidelijk werd, gaven deze bezoeken ook in de Verenigde Staten aanleiding tot ongerustheid. Ze was het eerste lid van een koninklijke familie dat een bezoek bracht aan het jonge Israel in 1959. In 1964 reisde Elisabeth met haar dochter Marie-José naar de Verenigde Staten, waar zij vorstelijk werden onthaald.
Eén jaar later, in 1965, stierf koningin Elisabeth op 89-jarige leeftijd aan een hartaanval.
Elisabethwedstrijd.
Koningin Elisabeth was zeer kunstminnend, vooral hield ze van muziek. Zijzelf was violiste, haar leraar was Eugène Ysaÿe. Zij bezorgde hem in 1912 de titel 'Maître de Chapelle de la Cour' en hij droeg in 1915 zijn "Sonate voor twee violen" aan haar op. In 1937 richtte zij, ter herinnering aan Ysaÿe, het "Internationale Concours Eugène Ysaÿe" op dat vanaf 1951 naar haarzelf genoemd werd en sindsdien bekendstaat als de Koningin Elisabethwedstrijd. Ook de cellist en dirigent Charles Houdret, die door Elisabeth was aangesteld tot directeur van de Koninklijke Muziekkapel, was er nauw bij betrokken. De Koningin Elisabethwedstrijd wordt nog steeds jaarlijks in België gehouden, afwisselend voor piano, viool, zang en cello. Deze muziekwedstrijden zijn een van de meest prestigieuze ter wereld. Artiesten van over de hele wereld nemen eraan deel. Na de dood van koningin Elisabeth werd koningin Fabiola beschermvrouw van deze kunstwedstrijd.
De koningin was zeer gecultiveerd en had met grote kunstenaars en wetenschappers als Camille Saint-Saëns en Albert Einstein hartelijke contacten. Ook was ze een talentvol beeldhouwster, die graag borstbeelden maakte. Vermeldenswaardig is de buste van koning Albert als kind in marmer, gedateerd 1939.
Einstein.
Bekend is de bijzondere band tussen de koningin en Albert Einstein. Ze waren beiden afkomstig uit het zuiden van Duitsland en maakten kennis in 1927, toen Einstein op het paleis werd ontvangen als lid van het wetenschappelijk comité van de befaamd geworden vijfde Solvayraad voor Natuurkunde. Ze hielden van muziek, speelden samen viool en onderhielden een uitgebreide correspondentie. Het Rijksarchief bewaart 24 brieven (in het Duits) die ze uitwisselden tot Einsteins dood (1929-1955).

</doc>
<doc id="21108" url="https://nl.wikipedia.org/wiki?curid=21108" title="Cardanische ophanging">
Cardanische ophanging

Bij een cardanische ophanging, bijvoorbeeld van een lamp of een standaardkompas, is het voorwerp binnen een ronde ring opgehangen aan twee scharnieren die op één lijn liggen die door het midden van de cirkel loopt. De ronde ring is zelf ook weer op dezelfde manier opgehangen in een wat wijdere ring, maar met scharnieren op een lijn die loodrecht staat op de eerste. De cardanische ophanging is genoemd naar de Italiaanse renaissancewetenschapper Girolamo Cardano, die hem overigens niet heeft uitgevonden.
Er kan eventueel een derde ring worden toegevoegd waarvan de as loodrecht op beide voorgaande staat. Hierdoor kan het opgehangen voorwerp vrijelijk roteren om twee, bij drie ringen drie, assen. Als het zwaartepunt excentrisch ligt ten opzichte van het middelpunt van de ringen zal het opgehangen voorwerp steeds rechtop blijven hangen ondanks bewegingen van de buitenste ring die vastzit aan bijvoorbeeld een boot of vliegtuig. 
De belangrijkste toepassingen van deze ophanging zijn de gyroscoop, de cardanaandrijving van een auto en in onbemande luchtvaartuigen, dus in drones met een cardanische ophanging voor de camera.

</doc>
<doc id="21109" url="https://nl.wikipedia.org/wiki?curid=21109" title="Girolamo Cardano">
Girolamo Cardano

Girolamo Cardano, ook "Gerolamo Cardano" of "Geronimo Cardano", (Pavia, 24 september 1501 – Rome, 21 september 1576) was een Italiaans arts en hoogleraar aan de Universiteit van Pavia en later aan de Universiteit van Bologna. Hij beoefende fanatiek de wiskunde en het dobbelen. Hij schreef over tal van onderwerpen: de filosofie, de astrologie, de natuurkunde en het recht. Hij liet een uitvoerige autobiografie na en was een tijdgenoot van Andreas Vesalius, Jan Wier en Niccolò Tartaglia. Cardano schatte dat hij zo'n vijfduizend ontdekkingen deed, los van zijn bijdragen in de algebra, moraalfilosofie en wijsbegeerte. Er is een cryptovaluta-platform naar hem vernoemd. De cardanaandrijving, cardanische ophanging en de cardanusregel uit de wiskunde zijn – ten onrechte – naar hem genoemd.
Hij publiceerde als eerste algemene oplossingen van de derde- en vierdegraadsvergelijking. Naar alle waarschijnlijkheid waren die reeds tevoren bekend bij wiskundigen, die hen bewaarden als een soort beroepsgeheim. Zijn wiskundige werk werd onder andere gelezen door Rafael Bombelli, de grondlegger van de complexe getallen.
Leven.
Cardano werd geboren in 1501, waarschijnlijk als de onwettige zoon van de Milanese advocaat, Fazio Cardano en de jongere weduwe Chiara Micheria uit Pavia. Hij studeerde vanaf 1520 in Pavia, Milaan (stad) en Padua. In 1524 was hij rector van de Universiteit van Padua, waar hij promoveerde in de geneeskunde. Hij had een bewogen leven, waarbij perioden van armoede en rijkdom elkaar afwisselden.
In zijn jeugd voorzag hij gedeeltelijk in zijn levensonderhoud door het spelen van gokspelen. Zijn ervaring met kansspelen leidde er later in zijn leven toe dat hij een werk over kansspelen schreef, "Liber de ludo aleae" (Boek over de kansspelen), dat door velen als de eerste systematische behandeling van de kansrekening wordt gezien. De werkelijke invloed van Cardano op de geschiedenis van de kansberekening was echter niet zo groot. Zijn in 1525 geschreven werk werd in 1663 postuum gepubliceerd.
Van 1526 tot 1532 werkte hij als arts in Sacco (een stad in de buurt Milaan), waar hij in 1531 trouwde met Lucia Bandarini. Uit dit huwelijk werden drie kinderen geboren, twee zonen en een dochter. Vanaf 1534 was hij arts in het stedelijke armen- en ziekenhuis in Milaan en doceerde hij aan de hogeschool over onderwerpen uit de wiskunde, astrologie en architectuur. In 1539, werd hij na lange discussies binnen het Milanese College van Artsen, hierin als arts opgenomen. In 1541 werd hij rector van dit college. Vanaf 1543 gaf hij colleges over geneeskunde in Milaan. 1544 aanvaardde hij een aanstelling tot professor in de geneeskunde aan de Universiteit van Pavia.
Door zijn sinds 1539 door de Neurenbergse uitgever Johannes Petreius gedrukte werken, die gedeeltelijk ook in Frankrijk en Zwitserland werden herdrukt, werd hij in heel Europa een bekende naam. Zo kreeg hij in 1546 aanbiedingen van Paus Paulus III. In 1547 van koning Christiaan III. van Denemarken en van de Schotse aartsbisschop John Hamilton (St. Andrews) voor een goedbetaalde positie als lijfarts. Hij legde deze aanbiedingen echter naast zich neer. Wel reisde hij in 1552 eerst naar Lyon en vervolgens naar Parijs en van daaruit naar Edinburgh, waar hij de Schotse politicus van waarschijnlijk astma genas, iets waar eerder de lijfartsen van de koning Hendrik II van Frankrijk en keizer Karel V van het Heilige Roomse Rijk niet in geslaagd waren. De terugreis voerde hem door Engeland, Nederland, Duitsland en Zwitserland, in welke landen hij talrijke ontmoetingen met wetenschappers, vorsten en bisschoppen had.
Naast zijn verdiensten als arts en wiskundige vond hij ook nog de tijd om te schrijven. Hij schreef 131 boeken en 111 manuscripten over allerlei onderwerpen (astrologie, natuurkunde, dromen, schaken, muziek, kansspelen, wiskunde) in zijn leven. Zijn autobiografie, "De propria vita" (Latijn voor "over het eigen leven") werd vertaald in het Nederlands.
Het liep uiteindelijk niet zo goed af met Cardano. Vooral in zijn privéleven kreeg hij enige zware tegenslagen te verwerken. Zijn oudste zoon werd ter dood veroordeeld wegens het vergiftigen van diens ontrouwe echtgenote.
In 1570 werd hij door de Inquisitie gearresteerd op verdenking van ketterij. Na drie maanden gevangenis werd hij echter op borgtocht vrijgelaten. De achtergronden van deze arrestatie zijn niet helemaal bekend. Cardano laat zich er in zijn memoires niet over uit. Misschien uit angst voor een nieuw proces, dat schijnbaar slechts stilzwijgend, door de tussenkomst van de met Cardano bevriende kardinalen Carlo Borromeo en Giovanni Morone werd tegengehouden. Er wordt echter verondersteld dat het om het trekken van een horoscoop van Jezus in zijn commentaren op Ptolemaeus zou kunnen zijn gegaan, ook kunnen verwijten voor magie en/of laster een rol hebben gespeeld. Cardano kreeg het bevel opgelegd zijn hoogleraarschap in Bologna neer te leggen; ook kreeg hij een publiceerverbod. In plaats daarvan moest hij, voorzien van een pauselijk pensioen, naar Rome verhuizen. Daar regelde het Vaticaan dat hij werd opgenomen in het Romeins College van Artsen. Cardano overleed zes jaar later in Rome.
Werk.
Geneeskunde.
Cardano heeft meer dan vijftig jaar een medische praktijk uitgeoefend. Hij doceerde aan de universiteit van Padua samen met zijn vriend Vesalius die eigenlijk Andries van Wezel heette en uit de Zuidelijke Nederlanden kwam. Hij werd een van de meest gewilde artsen van zijn tijd nadat hij de astmatische Schotse aartsbisschop John Hamilton, die stervende was, genas met een dieet en anti-allergisch beddengoed. In die tijd was dit baanbrekend.
Wiskunde.
Alhoewel hij het beroep van arts uitoefende, was hij eigenlijk nog meer een wiskundige. Hij beweerde aan het eind van zijn leven 40.000 belangrijke vraagstukken te hebben opgelost, en daarnaast nog 200.000 kleinere zaken. Naast een gevierd arts werd hij ook beschouwd als een van de belangrijkste wiskundigen.
Hij had ook een goede relatie met Rafael Bombelli, die de complexe getallen ontdekte. Dat was in die tijd nog veel ingewikkelder dan het vandaag de dag lijkt omdat negatieve getallen nog niet als zodanig bekend waren. Berekeningen die tegenwoordig eenvoudig zouden zijn kostten in die tijd nog geweldig veel hoofdbrekens.
Een eeuw voordat Blaise Pascal en Pierre de Fermat serieus met het kansrekenen aan de slag gaan (net als bij Cardano ten behoeve van het dobbelen) legt Cardano al de grondslag voor deze tak van de wiskunde. Aanleiding hiertoe was een drietal kansvragen betreffende het werpen van dobbelstenen.
Door betrokken te zijn bij de ontdekking van zowel het complex rekenen als het kansrekenen is Cardano in feite een belangrijke figuur bij het ontstaan van de kwantumtheorie. Bij die theorie spelen immers beide soorten rekenen samen de hoofdrol. Dit was Roger Penrose opgevallen.
Wijsbegeerte.
Cardano was een aanhanger van het hylozoïsme, een wijsgerige leer die ervan uitgaat dat de wereld vol is van een 'bezielde oermaterie' (hyle genaamd). Voorts hield hij er empedoclesaanse, pythagoristische, pantheïstische en deterministische opvattingen op na.
Astrologie.
Astrologie was aanvankelijk voor hem een hulpmiddel bij zijn medische praktijk, maar al gauw begon hij ervan overtuigd te geraken dat er veel meer in zat dan het gebruik dat zijn tijdgenoten ervan maakten. In een tijd waarin de kerk de astrologie nog niet echt veroordeeld had (dat zou pas rond 1580 gebeuren), waagde Cardano zich aan het maken van de geboortehoroscoop van Jezus Christus. Hij publiceerde deze in zijn commentaar op de Tetrabiblos van Claudius Ptolemaeus. Als geboortetijd nam hij middernacht van 25 december van het jaar voorafgaand aan 1, en vond toen naar eigen zeggen niet minder dan 10 astrologische voortekenen over hoe het leven van Christus zou verlopen. Daaronder een komeet en de ster van Bethlehem - die volgens hem geen komeet was, maar een 'waar teken te midden van de sterrenbeelden'.
Overige werkzaamheden.
Een vroege vorm van steganografische tekstversleuteling, die in de tegenwoordige cryptografie nog altijd bekendstaat onder de naam "cardanrooster" of "Cardano-rooster" is eveneens van Cardano afkomstig. Het is een eenvoudig rooster voor het schrijven van verborgen berichten. Met behulp van een cardanrooster kunnen berichten zodanig worden weggemoffeld in een normale tekst, dat niemand achter het resultaat nog versleuteling zou vermoeden. In 2003 gebruikte de computerwetenschapper Gordon Rugg nog een cardanrooster bij zijn pogingen een tekst te creëren, die vergelijkbare eigenschappen zou hebben als het mysterieuze, tot op heden nog niet ontcijferde Voynichmanuscript uit de late Middeleeuwen.
Cardano was al met al een productief uitvinder: er staan er minstens zestig op zijn naam. Hij is ook degene die voor het eerst schreef over de cardanusring. En hoewel hij die niet zelf heeft uitgevonden is dit, ironisch genoeg, wel de reden dat zijn naam zelfs vandaag nog terug te vinden is in de cardanaandrijving.

</doc>
<doc id="21110" url="https://nl.wikipedia.org/wiki?curid=21110" title="Kompas">
Kompas

Een kompas is een navigatie-instrument om de richting ten opzichte van het noorden (de kompasrichting) te bepalen. Het traditionele magnetische kompas bestaat uit een vrij opgehangen magneet, die zich onder invloed van het aardmagnetisch veld in een bepaalde richting opstelt, waardoor het mogelijk wordt om het magnetische noorden (of zuiden) aan te wijzen. Een specifieke uitvoering is het scheepskompas, een magnetisch kompas met onder meer cardanische ophanging voor gebruik op een schip.
Typen.
Magnetisch.
Het bekendste en oudste kompas is het magnetische kompas. Het is een draaibaar opgestelde magneet die zich richt op het magnetische veld van de aarde. Dit magnetische veld heeft veel onnauwkeurigheden en komt dan ook niet overeen met de geografische indeling van de aarde. 
Het is verwarrend dat de magneetpool die naar het noorden wijst, historisch bepaald met noordpool wordt aangeduid. Bijgevolg is de magnetische pool bij de Noordpool een magnetische zuidpool, en ligt bij de Zuidpool de magnetische noordpool van het aardmagnetisch veld. Ter vermijding van deze spraakverwarring gebruikt men tegenwoordig wel de termen arctische en antarctische magneetpool.
Gyroscopisch.
Een schip is tegenwoordig steeds voorzien van een gyroscopisch kompas. In zijn oorspronkelijke vorm was dit een tol in een cardanische ophanging. De snelle draaiing van de tol zorgt ervoor dat de as van de tol evenwijdig gaat staan aan de as van de draaiende aarde en daarna in dezelfde richting blijft. Een gyroscopisch kompas geeft dus het ware noorden aan. Inmiddels kan hetzelfde effect bereikt worden met een trillend stukje microelektronica (MEMS), en worden dit soort "gyroscopische" versnellingsmeters behalve in schepen ook ingebouwd in mobiele telefoons en gameconsoles.
Koersaanwijzer.
Vliegtuigen zijn uitgerust met een gyroscopisch werkende koersaanwijzer. Deze verschilt niet veel van het gyrokompas uit de scheepvaart, maar moet handmatig in de juiste richting worden ingesteld. Door de gyroscopische werking blijft deze stand behouden.
Fibre optic gyrokompas.
Een fibre optic gyrokompas (FOG) is een kompas dat de faseverschuiving van twee tegen elkaar in roterende lichtstralen meet in een draaiende spoel van glasvezel, gebruikmakend van het Sagnac-effect. Het is een toepassing van een interferometer. Het wordt een gyrokompas genoemd, maar is dit feitelijk niet, aangezien het geen gebruik maakt van gyrotollen.
Ringlasergyrokompas.
Ook het ringlasergyrokompas (RLG) maakt gebruik van het Sagnac-effect, maar het meet het frequentieverschil van twee tegen elkaar in roterende lichtstralen.
Gps.
Dankzij moderne satellietsystemen kan een gps-ontvanger ook als kompas worden gebruikt. De eenvoudigste ontvangers geven de juiste kompasrichting aan als de gebruiker in beweging is.
Afwijkingen van een magnetisch kompas.
Een magnetisch kompas wijst altijd naar het magnetische noorden, dat niet overal op aarde overeenkomt met het geografische noorden. De lokale afwijking, magnetische declinatie of "variatie" genoemd, moet verrekend worden bij het uitzetten van een richting. De grootte en richting van de variatie staat altijd vermeld op zeekaarten en in almanakken. De variatie verandert over het algemeen slechts langzaam, zodat verrekenen goed mogelijk is.
De variatie in Nederland is momenteel ongeveer 2° oost, zodat het magnetische noorden hier bijna samenvalt met het geografische noorden. Elders op de wereld kunnen variaties tot tientallen graden optreden, in de buurt van de polen is de variatie zelfs zo groot dat een kompas daar geheel onbruikbaar is.
Naast de variatie is er nog een afwijking, de "deviatie". Deze speelt met name een rol op ijzeren schepen, waar het metaal van het schip invloed uitoefent op het magnetisch veld waarnaar het kompas zich richt. Om de deviatie te compenseren wordt het kompas 'gesteld', hierbij worden kleine magneetjes in de buurt van het kompas aangebracht, daarna wordt nog van een aantal gelijkmatig over de cirkel verdeelde koersen bepaald wat de miswijzing van het kompas is. Deze miswijzingen worden in tabelvorm bij het kompas bewaard. Het is mogelijk om zelf de deviatie te bepalen bij de verschillende koersen, en deze vervolgens te noteren in de deviatietabel of de stuurtafel.
Een derde afwijking wordt veroorzaakt door de "magnetische inclinatie", het verschijnsel dat de magnetische veldlijnen niet evenwijdig aan het aardoppervlak lopen maar hellen. Een kompasnaald op het noordelijk halfrond zal met zijn noordpool naar beneden willen duiken, op het zuidelijk halfrond helt het veld naar het zuiden. Dit kan eenvoudig gecompenseerd worden door de tegenoverliggende kant iets zwaarder te maken, dit maakt een kompas voor het ene halfrond echter minder bruikbaar op het andere halfrond. Ook maakt het op deze manier uitbalanceren een kompas gevoeliger voor versnellingen, wat vooral aan boord van een vliegtuig een bezwaar is.
Bevindt men zich op het noordelijk halfrond en vliegt (of vaart) men naar het noorden (d.w.z. in de richting van de magnetische pool), dan zal de voorzijde van de kompasnaald door de inclinatie naar beneden willen duiken. De mechanische constructie verhindert dit. Helt men echter naar rechts (een vliegtuig doet dat om een bocht naar rechts te maken), dan heeft de inclinatie tot gevolg dat het kompas naar rechts draait, zodat de kompasnaald traag op de draaiing reageert en het lijkt of het vliegtuig de verkeerde kant uit draait. Het omgekeerde gebeurt als men een bocht maakt op een koers naar het zuiden, dan zal de kompasnaald sneller reageren.
Vliegt men naar het oosten of westen, dan zal een versnelling of vertraging het magnetische kompas in beweging brengen. De kompasnaald is namelijk onder het draaipunt verzwaard. Door een versnelling zal de naald vooroverduiken en de schuin staande naald zal door de inclinatie naar het noorden draaien.
Geschiedenis.
Het kompas verscheen voor het eerst in China als de "sīnán" (司南), een naar het zuiden wijzende lepel die gebruikt werd voor geomantiek. Naast de bewaarde exemplaren, blijkt het bestaan ervan uit de "Hanfeizi Youdu", een tekstenverzameling die in de 1e eeuw v.Chr. samengesteld is door de geleerde Liu Xiang. Uit de 4e eeuw v.Chr. stamt de vaststelling van de Meester uit het Demonendal dat zeilsteen ijzer aantrekt.
De oudste navigatiekompassen waren waarschijnlijk stukken gemagnetiseerd ijzer of ijzererts die op een plankje drijvend in water lagen. Verbeteringen in de vorm van een staafmagneet, een betere ophanging en de kompasroos volgden later.
De vroegst bekende vermelding van het gebruik van een kompas voor navigatie op zee is in het Chinese boek "Pingzhou Ke Tan" ("Tafelgesprekken van Pingzhou") uit 1117 van Zhu Yu. Later in de 12e eeuw verspreidde het gebruik van het kompas zich via de Arabieren naar Europa. Het scheepskompas werd in Europa vanaf ca. 1350 algemeen toegepast.
Moderne en geavanceerde navigatiesystemen hebben het magnetisch kompas in vliegtuigen voor normaal gebruik verdrongen. In zowel vliegtuigen als op schepen zijn ze echter nog altijd wettelijk verplicht als noodvoorziening. Voor de koersbepaling wordt gebruikgemaakt van radiobakens, gyrokompassen, ringlasergyrokompassen, fibre optic gyrokompassen en satellietnavigatie. Voor de richtingbepaling in de ruimte zijn deze nog te gebruiken in traagheidsnavigatie. Ze zijn uiteraard niet meer noordzoekend, doordat ze de aardrotatie niet meer ondervinden.
Gyroscopische kompassen houden een ingestelde richting vast ten opzichte van een vast (ver) punt in de ruimte en zijn niet gevoelig voor ijzer of magneten. Ook een gyrokompas vertoont een klein verloop en een, zij het kleine, afwijking, namelijk de hoek tussen het ware noorden (Nw) en het gyronoorden (Ng); deze afwijking noemt men de "totale fout". Bij pleziervaart en oriëntatie in het terrein worden magnetische kompassen echter nog veel gebruikt, veelal in combinatie met gps-ontvangers.
Ook zijn er elektronische kompassen met sensors waarmee het magnetisch noorden kan worden vastgesteld.
Kompasroos.
Oorspronkelijk werd de cirkel, ook wel windroos genoemd, in vieren, achten, zestienen, 32-en verdeeld waarbij de richting volgens een vast systeem werd aangeduid: tussen noord en oost kwam noordoost, tussen noord en noordoost noordnoordoost, tussen noord en noordnoordoost noordnoordoost ten noorden, tussen noord en noordnoordoost ten noorden kwam noordnoordoost ten noorden noord et cetera. 
De oudste kompassen, uit de 13e, 14e en 15e eeuw hadden een onderverdeling in acht streken. In de 16 eeuw werden dit er 16, en later 32 streken en vervolgens ook wel 64 streken.
Op dit punt is de kompasroos in 64 delen verdeeld en daarmee voldeed hij aan de toenmalige behoefte om de koers te bepalen.
De huidige kompassen zijn voorzien van een indeling in 360 graden (rechtsom, in tegenstelling tot wat in de wiskunde gebruikelijk is), en algemeen worden de vier hoofdstreken Noord Oost Zuid en West door een letter aangegeven. Militaire kompassen zijn nog weleens uitgerust met een roos die verdeeld is in 6400 duizendsten. De reden hiervoor is dat zo'n "mil" vrij goed overeenkomt met een meter op een kilometer afstand. De artillerie kan hiermee bij inschieten vrij eenvoudig het geschut op het doel richten.
Met de gangbare peilkompassen kunnen hoeken tot 0,25° afgelezen worden. (zie tabel, kolom 4)
Kompastypen en gebruik.
Het eenvoudigste kompas heeft een draaibare naald op een vaste roos. Dit kompas kan voor een eenvoudige oriëntering op het noorden gebruikt worden. Meestal is zo'n kompas met een vloeistof gevuld, die de beweging van de kompasnaald dempt.
Zo'n handkompas is altijd vlak uitgevoerd. De kompasdoos is transparant en draaibaar in een rechthoekige basisplaat gemonteerd. De bodem van de kompasdoos is voorzien van evenwijdige strepen en een noordpijl en de rand van de doos is voorzien van een gradenverdeling. Dit kompas kan gebruikt worden om vooraf op een kaart een richting uit te zetten die dan in het veld afgelegd kan worden. De basisplaat wordt hiervoor op de kaart langs de te lopen richting gelegd, waarna de kompasdoos gedraaid wordt zodat de noordpijl naar het kaartnoorden wijst. In het veld wordt dan het hele kompas zo gedraaid dat de naald over de noordpijl staat. De basisplaat wijst dan in de op de kaart uitgezette richting.
Zo'n kompas kan uitgebreid worden met een peilspiegel, hier kan in het veld een punt gepeild worden waarna de kompasdoos wordt gedraaid zodat de naald samenvalt met de noordpijl. De spiegel maakt het mogelijk dit te doen terwijl het kompas horizontaal en gericht op het doel blijft. Op de rand van de kompasdoos kan hierna de richting afgelezen worden of er kan zoals bij een normaal plaatkompas meteen in de richting van het doel gelopen worden.
Kompassen met een draaiende kompasroos zijn altijd met vloeistof gevuld. Deze kompassen zijn rond uitgevoerd, zodat de kompasroos steeds horizontaal op de vloeistof drijft. Door de demping van de vloeistof zijn deze kompassen traag. Bij ouderwetse kompassen is soms een mechanische blokkering aangebracht om de naald tijdelijk vast te zetten, wanneer die niet wordt gebruikt.
Scheepskompassen zijn zo uitgevoerd. Zij hebben een schaalverdeling die meedraait. Op het kompashuis is hierbij een zogenoemde "zeilstreep" aangebracht, die overeen moet komen met de lengteas van het schip. Het schip kan nu zo gestuurd worden dat de gewenste koers tegenover de zeilstreep afgelezen wordt.
Een peilkompas heeft een vizierinrichting waarmee een veraf gelegen punt "in de peiling" genomen kan worden. De constructie van het kompas is zodanig dat tegelijkertijd of achteraf de kompasrichting afgelezen kan worden.
Een gyrokompas is niet afhankelijk van magnetisme, maar is een gyrotol die een eenmaal ingenomen stand in de ruimte behoudt en met behulp van precessie noordzoekend is gemaakt.
Kleine kompassen zoals ze ingebouwd worden in horloges, smartphones en andere elektronische apparaten bestaan meestal uit twee of drie magnetometers waarvan de metingen verwerkt worden door een microprocessor. De juiste oriëntatie wordt berekend met behulp van trigonometrie. Gps-ontvangers met twee of meer antennes kunnen ook als kompas gebruikt worden en tot 0,5° nauwkeurigheid bereiken.
Trivia.
In de film The Gods Must Be Crazy krijgt op een bepaald moment iemand die blijkbaar de weg kwijt is geraakt de volgende vraag te horen: "Weet U waarvoor het spiegeltje dient dat vanbinnen op het deksel van een kompas zit?" (geen antwoord). "Dat spiegeltje dient om daar in te kunnen zien wie verloren gelopen is."

</doc>
<doc id="21112" url="https://nl.wikipedia.org/wiki?curid=21112" title="Satellietnavigatie">
Satellietnavigatie

Satellietnavigatie is een vorm van radionavigatie waarbij gebruik wordt gemaakt van satellieten. In de jaren zestig werd het eerste satellietnavigatiesysteem ontwikkeld, Transit, een systeem van de Amerikaans marine, waarmee schepen wereldwijd, onafhankelijk van weersomstandigheden, hun plaats konden bepalen. Tegenwoordig zijn er meer systemen, waaronder GPS (VS), Galileo (EU), GLONASS (Rusland) en Beidou (China).
Een systeem dat wereldwijde dekking heeft, wordt ook wel aangeduid als GNSS of "global navigation satellite system".
Werking.
De radiozenders bevinden zich bij satellietnavigatie niet op aarde, zoals bij andere vormen van radionavigatie als Loran en Decca, maar in satellieten. Er zijn dan ook een aantal overeenkomsten, maar ook de nodige verschillen.
Frequentie.
Zo wordt bij aardse systemen veelal gebruikgemaakt van hoog vermogen op lage frequentie (LF), terwijl de satellieten op laag vermogen een signaal van zeer hoge frequentie (UHF) uitzenden. Ontvangst is dan ook alleen mogelijk als er een directzichtverbinding is. Daarom zal men in de bergen slechts een zestal satellieten zien, en op het platteland minstens twaalf. In tunnels zal het gps-signaal tijdelijk compleet wegvallen, wat de navigatie tijdelijk onmogelijk maakt. Er zijn ten minste vier satellieten nodig om een nauwkeurige plaatsbepaling mogelijk te maken.
Baan.
Een ander verschil is dat de zenders zich voortbewegen. De baan van een satelliet, de keplerbaan, is bij benadering bekend bij ontvangers, maar er is sprake van baanafwijkingen doordat de massa van de aarde en daarmee de zwaartekrachtspotentiaal niet homogeen verdeeld is, en door baanverstoringen. Baanverstoringen treden op door excentrische zwaartekracht, de zwaartekracht van andere hemellichamen, atmosferische weerstand, zonnewinddruk, magnetische krachten en variërende zwaartekracht door getijdenwerking en het getijde op de aarde zelf. Het satellietsignaal bevat dan ook een boodschap met daarin de baangegevens.
Datum.
Met astronavigatie, traagheidsnavigatie en Omega waren er al eerder manieren om wereldwijd de positie te bepalen. De positienauwkeurigheid van satellietnavigatie is echter aanmerkelijk beter, wat het noodzakelijk maakte om een wereldwijde geodetisch datum te gebruiken.
Differentiaalcorrecties.
Om lokaal de positienauwkeurigheid te verhogen, wordt wel gebruikgemaakt van differentiaalcorrecties waarbij grondstations de verkregen positie vergelijken met de werkelijke positie. De gevonden correcties worden vervolgens uitgezonden, zodat andere ontvangers deze toe kunnen passen om een hogere nauwkeurigheid te verkrijgen, zolang zij gebruikmaken van dezelfde satellieten als de grondstations en de atmosferische storingen vergelijkbaar zijn.
Toepassingen.
Met de ontvanger kan overal op aarde een nauwkeurige plaatsbepaling uitgevoerd worden. Dit kan uitgedrukt worden in coördinaten zoals de lengte- en de breedtegraad of in Rijksdriehoekscoördinaten (Nederland) of Lambertcoördinaten (België).
Tevens kan de hoogteligging van een punt bepaald worden. Sommige toestellen houden er echter geen rekening mee dat er een 40-tal meters in mindering moet worden gebracht omdat de gps de hoogte berekent ten opzichte van een (fictieve) referentie-ellipsoïde die dus lager ligt dan de lokale geoïde. Voor een exacte hoogtemeting moet worden afgestemd via geodetische controlepunten.
Landmeten.
Voor landmeten is de absolute nauwkeurigheid van een meting met behulp van satellietplaatsbepaling aan de lage kant (een fout van meerdere meters), maar metingen van positieverschillen ten opzichte van bekende punten behalen een grotere nauwkeurigheid. Landmeters gebruiken het dan ook om posities te meten. De grote absolute fout kan geneutraliseerd worden door een punt waarvan de coördinaten bekend zijn (bijvoorbeeld omdat deze door een geografische instantie bijgehouden wordt) te meten, en de satellietmetingen hieraan aan te passen.
Routenavigatie.
De berekende positie kan gecombineerd worden met een elektronische atlas van bijvoorbeeld wegen of vaarroutes tot een routenavigatiesysteem. Het is mogelijk om gidssoftware in auto's, schepen en vliegtuigen te installeren, die de exacte plaats op een kaart aangeeft en, op basis van die kaart, aanwijzingen kan geven over de te volgen koers. In geval van beweging krijgt het systeem bij herhaalde metingen bovendien een kompasfunctie. Er zijn ook systemen die gebruikmaken van twee gps-ontvangers, waarvan de onderlinge positie exact bekend is. In dat geval is geen beweging nodig voor de kompasfunctie. Overigens moet op zee en in de lucht onderscheid gemaakt worden tussen echte richting en de voorliggende koers, door de invloed van stroming (schepen) en wind (schepen en vliegtuigen).
Men kan een te volgen route van tevoren uitstippelen, door het in een gps-ontvanger invoeren van coördinaten van zogeheten "waypoints" (punten waar men achtereenvolgens langs moet komen). De gps-ontvanger geeft dan een indicatie van de richting die men moet volgen naar het volgende waypoint en geeft een signaal wanneer men dat waypoint bereikt heeft. Er is dan, althans in theorie, verder geen kaart nodig. Ook kan men de plaats waar men is opslaan, zodat men deze weer terug kan vinden.
De Luchtverkeersleiding Nederland maakt sinds augustus 2021 gebruik van satellietnavigatie bij het aanvliegen voor de landing. Dit werkt nauwkeuriger dan de tot dan toe gebruikte navigatiebakens. Daardoor kan men gelijkmatiger dalen en beter om woongebieden heen vliegen, beide met minder geluidsoverlast als gevolg. De navigatiebakens blijven in gebruik als back-up en voor vliegtuigen die niet beschikken over satellietnavigatie.
Bij positiebepaling van treinen is gps niet nauwkeurig genoeg om te bepalen op welk spoor de trein rijdt.
Geocaching.
Geocaching is een buitensport en -spel, waarbij gebruik wordt gemaakt van een gps-ontvanger om ergens ter wereld een "schat", de zogenaamde "geocache" te vinden.
Automatische JPEG EXIF-codering.
De meeste smartphones bevatten een gps-module en een camera. Het is dan ook handig om JPEG-foto's automatisch te voorzien van EXIF-tags die de exacte coördinaten en de hoogteligging van de camera vastleggen. Wat typisch nog ontbreekt is de registratie van het azimut, wat nog handiger zou zijn bijvoorbeeld voor panoramafoto's
Precieze tijdmetingen.
Sommige gps-ontvangers kunnen ook dienstdoen als nauwkeurige klok. Alle satellieten sturen immers de exacte UTC-tijd door. Onnauwkeurige satellieten worden (tijdelijk) uitgeschakeld, en vervangen door een reservesysteem.
Geschiedenis.
Voor plaatsbepaling midden op de oceaan was men na de Tweede Wereldoorlog nog steeds aangewezen op astronomische navigatie, doordat een systeem als LORAN-C een bereik heeft van maximaal 1000 zeemijl. Andere systemen, zoals DECCA hadden een nog kleiner bereik.
Transit.
In 1960 lanceerde de Amerikaanse marine het systeem "TRANSIT" of "NAVSAT" ("Navy Navigation Satellite System"). Dit maakte gebruik van het dopplereffect om de positie te bepalen. Het nadeel van dit systeem was dat de positie slechts eens in de paar uur kon worden bepaald. Een constellatie van vijf satellieten was voldoende voor een wereldwijde dekking. Normaal gesproken had elke satelliet een back-up, zodat er tien rondcirkelden. In 1996 werd het systeem buiten bedrijf gesteld, overbodig geworden door de komst van GPS.
Parus/Tsikada.
Het antwoord van de Sovjet-Unie op Transit was het Tsyklon-systeem. Lanceringen begonnen in 1967. In 1978 waren er al 29 satellieten in de ruimte gebracht. Het systeem haalde echter niet de vereiste nauwkeurigheid en is nooit in gebruik genomen. Het werd opgevolgd door Parus. Dit systeem werkt op een vergelijkbare manier als Transit. Sinds 1974 zijn er 93 satellieten gelanceerd voor Parus, al worden een aantal gebruikt voor communicatie. In 1976 werd het officieel in gebruik genomen. Voor civiele toepassingen werd het Tsikada systeem in 1979 in gebruik genomen. Beide systemen zijn nog steeds operationeel, ondanks de komst van GLONASS.
Moderne systemen.
GPS.
Vanaf 1978 begon het Amerikaanse ministerie van defensie satellieten te lanceren voor het NAVSTAR GPS ("Navigation Signal Timing and Ranging Global Positioning System"), beter bekend als GPS. Hierbij worden de pseudoranges gemeten tot de satellieten. De positie ligt theoretisch op de snijding van denkbeeldige bollen rond de satellieten. De straal van deze bollen is gelijk aan de tijd tussen het zenden en ontvangen, vermenigvuldigd met de snelheid van het licht.
Voor toepassingen die grotere nauwkeurigheid vereisen dan mogelijk is met GPS – normaal tussen 5 en 15 meter – wordt met behulp van differential GPS de nauwkeurigheid verbeterd. Er zijn verschillende methodes, sommige met een nauwkeurigheid van enkele millimeters, zoals RTK, al is dit door het beperkte bereik niet geschikt voor navigatie. Een modern DGPS-systeem is ontwikkeld door de Technische Universiteit te Delft onder de naam Eurofix (2004). Hierbij wordt het correctiesignaal verzonden door Loran-C-stations. Het correctiesignaal wordt gemoduleerd op het Loran-C-signaal. Voordeel hierbij is redundantie, doordat er ook nog gewoon genavigeerd kan worden op enkel het Loran-C-signaal. Voor gebruik in Dynamic Positioning wordt vaak gebruikgemaakt van commerciële DGPS van bedrijven als Fugro die differentiaalsignalen versturen via een satelliet, wat het mogelijk maakt om meerdere referentiestations te combineren.
GLONASS.
De Russische versie van GPS is GLONASS. Vanaf 1982 werd begonnen met de lancering van de satellieten. Door de economische malaise werd het sterk verwaarloosd, waardoor het niet gebruikt kon worden voor navigatie. Bij het aantrekken van de economie is in 2007 GLONASS nieuw leven ingeblazen. Vanaf 2009 is het systeem weer volledig operationeel.
Galileo.
Galileo is het Europese antwoord op GPS en zou in 2019 operationeel moeten zijn. De nauwkeurigheid wordt vergelijkbaar met GPS, terwijl de commerciële variant een nauwkeurigheid van minder dan een meter zou moeten hebben. In combinatie met grondstations zou de nauwkeurigheid minder dan 10 centimeter kunnen worden.
EGNOS.
In de aanloop naar Galileo werd in juli 2005 begonnen met EGNOS ("European Geostationary Navigation Overlay Service"). Het maakt gebruik van drie Inmarsat geostationaire satellieten en een aantal grondstations. Het verbetert de nauwkeurigheid van de positie die verkregen wordt via GPS tot 5 meter. Vergelijkbare systemen zijn WAAS en LAAS in de Verenigde Staten en MSAS in Japan. China heeft drie satellieten in een geostationaire baan rond de aarde. Dit systeem zou op dezelfde manier werken als EGNOS en WAAS.

</doc>
<doc id="21115" url="https://nl.wikipedia.org/wiki?curid=21115" title="Doodsoorzaak">
Doodsoorzaak

De doodsoorzaak is de uiteindelijke oorzaak van iemands overlijden. Artsen moeten in Nederland bij overlijden een doodsoorzaakformulier invullen ten behoeve van de statistiek. Dit ligt vaak minder duidelijk dan men op het eerste gezicht zou denken.
Voorbeeld.
Iemand heeft suikerziekte, waardoor de bloedvaten veel sneller dan normaal vernauwen onder invloed van atherosclerose. Een of meer niet-fatale hartinfarcten volgen. De patiënt krijgt daarnaast een maligne tumor in de darm, met metastasen naar de lever. Hij vermagert zienderogen en op een gegeven moment houdt hij op met ademen en is hij dood. Wat is de doodsoorzaak? Het stoppen van de hartslag. Door een nieuw hartinfarct? Door uitputting? Door een longembolie? Door de kanker? Het vaststellen van de uiteindelijke oorzaak is een kwestie van definitie, zelfs als we precies (menen te) weten wat er gebeurd is. Is het de tumor, het hartinfarct, de suikerziekte, de atherosclerose of de uittering?
Op het Nederlandse formulier is dan ook ruimte om aan te geven wat de onmiddellijke oorzaak is, wat de onderliggende langere-termijnoorzaken zijn en welke ziekte(n) mogelijk verder nog hebben bijgedragen.
Niet zelden komt het voor dat mensen dood in bed worden gevonden. Er is meestal geen speciale reden om aan een natuurlijke oorzaak te twijfelen maar zonder autopsie kan het een hartstilstand, hersenbloeding, longembolie, harttamponnade, epileptisch insult of andere acute toestand geweest zijn. Meestal vindt er geen autopsie plaats. Doodsoorzaakstatistieken moeten daarom met enige voorzichtigheid worden geïnterpreteerd. Ook een autopsie geeft overigens niet altijd een oplossing.
Doodsoorzaken in Nederland.
In 2003 overleed 62% van de overledenen aan hart- en vaatziekten of kanker. De belangrijkste doodsoorzaken in 2003 waren coronaire hartziekten (15.500 doden), beroerte (11.600) en longkanker (8900). De doodsoorzaak van kinderen tussen 2 en 12 is meestal kanker. Het gaat dan met name om hersentumoren en leukemie. Bij oudere kinderen tussen 13 en 16 zorgen verkeersongevallen voor de grootste sterfte. Bij jongetjes tussen 2 en 5 jaar is verdrinking de voornaamste doodsoorzaak.
Op jonge leeftijd in het algemeen (0-24 jaar) zijn de belangrijkste doodsoorzaken aangeboren afwijkingen, aandoeningen ontstaan in de perinatale periode, verkeersongevallen en zelfmoord. Op de leeftijd van 25-44 jaar sterven de meeste mensen aan verkeersongevallen, suïcide en borstkanker. Op middelbare en oudere leeftijd (boven de 45 jaar) zijn dat coronaire hartziekten, beroerte, dementie, longontsteking, COPD en longkanker voor mannen.
Doodsoorzaken in de Europese Unie.
In de 27 lidstaten van de Europese Unie vormen aandoeningen van het hart- en vaatstelsel de belangrijkste doodsoorzaak. In 2004 stierven bijna 2 miljoen mensen hieraan. Met 740 duizend overledenen vormt sterfte door coronaire hartziekten de belangrijkste daarvan. In Nederland ligt het gemiddelde relatief lager aan coronaire hartziekten; in de nieuwe Oost-Europese landen vormt de sterfte door deze ziekten de hoogste. In Frankrijk is de sterfte door coronaire hartziekten het laagst, dit staat bekend als de Franse paradox. In IJsland sterven beduidend meer mannen eraan dan vrouwen.
Een mediterraan dieet verkleint de kans op coronaire hartziekten; veel olijfolie, vis, groenten en fruit en knoflook. Ook tabak en alcohol spelen een rol (echter in negatieve zin), net als erfelijke factoren en verschillen in diagnose en classificatie.

</doc>
<doc id="21116" url="https://nl.wikipedia.org/wiki?curid=21116" title="Johann Baptist Allgaier">
Johann Baptist Allgaier

Johann Baptist Allgaier (Schussenried, 19 juni 1763 — Wenen, 2 januari 1823) was een Duits schaakgrootmeester.
Hij was zeer godsdienstig en wilde aanvankelijk geestelijke worden. Hij ontdekte echter het schaakspel en was daar zo blij mee dat hij alle geestelijke zaken vergat. Tevens heeft hij in de Turk gezeten. Hij vertrok al gauw naar Oostenrijk en werd rekenmeester in het leger. In 1795 schreef hij een schaakboek waarin hij theorie en praktijk in de schaakpartij behandelde. Nadat hij in 1816 met pensioen gegaan was, legde hij zich volledig op het schaken toe. Bovendien bedacht hij een variant op het Koningsgambiet, te weten het Allgaiergambiet.

</doc>
<doc id="21117" url="https://nl.wikipedia.org/wiki?curid=21117" title="Allgaier">
Allgaier



</doc>
<doc id="21118" url="https://nl.wikipedia.org/wiki?curid=21118" title="Schaakopening - Koningsgambiet">
Schaakopening - Koningsgambiet



</doc>
<doc id="21119" url="https://nl.wikipedia.org/wiki?curid=21119" title="Lijst van filmregisseurs">
Lijst van filmregisseurs

Hieronder volgt een alfabetische lijst met bekende Nederlandse, Vlaamse en internationale filmregisseurs. Tussen haakjes staan enkele van hun bekendste films.

</doc>
<doc id="21120" url="https://nl.wikipedia.org/wiki?curid=21120" title="J.B. Allgaier">
J.B. Allgaier



</doc>
<doc id="21121" url="https://nl.wikipedia.org/wiki?curid=21121" title="Nonkel">
Nonkel



</doc>
<doc id="21122" url="https://nl.wikipedia.org/wiki?curid=21122" title="Klaverbank">
Klaverbank

De Klaverbank is een zandbank in de Noordzee in het noordwestelijke deel van het Nederlandse continentaal plat, ten zuiden van de Doggersbank en grenzend aan de exclusieve economische zone (EEZ) van het Verenigd Koninkrijk, ongeveer 160 km noordwestelijk van Den Helder. Het gebied beslaat een oppervlak van ruim 1200 km². De bank bestaat voornamelijk uit grind en ligt 30-40 meter onder het zeeoppervlak. De Klaverbank en soortgelijke grindbanken zijn een restant van een rivierbedding die ontstond toen de Noordzee droog was.
Bodemfauna.
De bodemfauna in dit gebied bevat wel 200 soorten, onder andere door de grote variatie aan bodemtypen. De flora en fauna is anders dan in de omringende en gewonere zand- en slibbodem van de zee. Soorten, waaronder bijzondere soorten, die op de Klaverbank voorkomen zijn:
Aan de randen van de door het gebied lopende trog, de Botney Cut, leven scholen vis, waar zeekoeten "Uria aalge" op afkomen.
Natura 2000.
Sinds 15 juni 2016 is een deel van de Klaverbank in de Nederlandse exclusieve economische zone (EEZ) aangewezen als Natura 2000-gebied.
Fossielen.
Op de Klaverbank zijn ook fossiele dinosauriërs aangetroffen, resten van Iguanodontia. Verondersteld wordt dat die echter pas tijdens de ijstijden daar terecht zijn gekomen, vervoerd door de Schotse ijskap.
Grindwinning.
De Klaverbank is een van de weinige plekken in het Nederlandse deel van de Noordzee waar grind en beton- en metselzand aan het (bodem)oppervlak voorkomt. De Nederlandse overheid wilde het gebied dan ook gebruiken voor grindwinning, en startte hiervoor in 2001 een mer-procedure op. Op 27 augustus 2003 besloot het ministerie van Verkeer en Waterstaat deze procedure af te breken, onder andere omdat de mogelijke opbrengst beperkt was, en omdat het bedrijfsleven niet veel belangstelling had voor het grind van de Klaverbank. Volgens het MER rapport was een milieuvriendelijke winning van het grind goed mogelijk. Milieuorganisaties hadden evenwel geprotesteerd tegen deze grindwinning.

</doc>
<doc id="21123" url="https://nl.wikipedia.org/wiki?curid=21123" title="Mer">
Mer



</doc>
<doc id="21124" url="https://nl.wikipedia.org/wiki?curid=21124" title="Bergh">
Bergh

Bergh was tot 1 januari 2005 een gemeente in de Nederlandse provincie Gelderland, deels gelegen in De Liemers en deels in de Achterhoek, tegen de landsgrens met Duitsland. De gemeente telde op 1 januari 2004 18.390 inwoners en had op het moment van opheffen een oppervlakte van 74,98 km² (waarvan 0,4 km² water).
Bergh had als voorganger de heerlijkheid Land van den Bergh. Ten onrechte wordt deze bannerij wel eens verwisseld met het Hertogdom Berg dat ongeveer tussen Münster en Keulen in het huidige Duitsland lag. De gemeente Bergh is op 1 januari 1821 ontstaan door samenvoeging van de drie opgeheven gemeenten 's-Heerenberg, Netterden en Zeddam. Op 1 januari 2005 fuseerde Bergh met de buurgemeente Didam tot de nieuwe gemeente Montferland.
In 1863 verloor Bergh land en het dorp Netterden aan de toenmalige gemeente Gendringen. Na het Weense congres in 1815 (bij het Traktaat van Kleef van 7 oktober 1816) was al beslist dat het gebied van de Vier Hezen zuidelijk van de stad 's-Heerenberg Duits moest worden in ruil voor de Kleefse enclaves in de de Liemers en Huissen. Ook in de 20e eeuw moest de gemeente enkele gebieden afstaan: in 1966 moest het Harveld (niet te verwarren met het dorp Harreveld in de Achterhoek) worden afgestaan aan Doetinchem en in 1984 was dat het geval met een gedeelte van Wijnbergen waar de Doetinchemse wijk Wijnbergen werd gebouwd.
Kernen in de voormalige gemeente.
Azewijn, Beek, Braamt, 's-Heerenberg, Kilder, Lengel, Loerbeek, Stokkum, Wijnbergen, Zeddam en de buurtschappen Vethuizen en Vinkwijk.
De Duitse grens.
Bergh was een grensgemeente. Aan de overzijde van de grens ligt de Duitse gemeente Emmerik ("Emmerich am Rhein") met de kerkdorpen Elten, Dornick, Hüthum, Vrasselt en Praest. Op het grondgebied van de voormalige gemeente zijn veel grensovergangen.
De drie belangrijkste grensovergangen zijn:
In beide laatste gevallen is het riviertje de Wetering de feitelijke grens.
Overige grensovergangen.
Er zijn diverse andere grensovergangen, het merendeel is alleen bestemd voor fietsers en voetgangers. Deze grensovergangen zijn, van oost naar west:
Economie en bedrijvigheid.
's-Heerenberg kent plasticindustrie en enkele grote internationaal operende transportondernemingen. In Bergh is verder het toerisme een voorname bron van inkomsten.
Stroombroek (Braamtse Gat).
Stroombroek, in de volksmond ook wel het "Braamtse Gat" genoemd, is een voormalige zandwinning gelegen nabij het dorp Braamt, (gelegen tussen 's-Heerenberg en Doetinchem). De recreatieplas die na de zandwinning ontstond is populair in de regio Bergh/Montferland, de Duitse grensstreek en bij mensen uit Doetinchem. Er is een recreatiepark met bungalows en er is een kabelskibaan.

</doc>
<doc id="21125" url="https://nl.wikipedia.org/wiki?curid=21125" title="Beuningen (Gelderland)">
Beuningen (Gelderland)

Beuningen (uitspraak: [ˈbøːnɪŋən] ) (in Beunings dialect: "Bunninge") is een gemeente en plaats in de Nederlandse provincie Gelderland. De gemeente bestaat sinds 1 juli 1980 naast Beuningen uit de kerkdorpen (in volgorde van grootte) Ewijk, Weurt en Winssen. De gemeente telt inwoners (, bron: CBS), waarvan in Beuningen zelf. De oppervlakte bedraagt 47,5 km². Beuningen ligt in het Rijk van Nijmegen in de oksel van knooppunt Ewijk met aan de zuidzijde de A73 (Nijmegen - Roermond) en ten westen de A50 (Zwolle - Eindhoven). In het noorden grenst Beuningen aan rivier de Waal en aan de oostkant aan Nijmegen.
Typerend voor Beuningen zijn de vele nieuwbouwwijken waarin wonen en water door de gemeente centraal worden gesteld. Voorbeelden van deze wijken zijn De Heuve, De Haaghe, Den Balmerd en de recentere uitbreidingen de Beuningse Plas en De Rietlanden. Binnen de gemeentegrenzen ligt in Ewijk de grote recreatieplas De Groene Heuvels, waar sinds 2014 het festival Down The Rabbit Hole plaatsvindt.
Geschiedenis.
Het gebied waar Beuningen nu ligt werd vroeger mogelijk al door de Romeinen bewoond. In ieder geval worden er af en toe opgravingen uit de Romeinse tijd gedaan. Tot ongeveer 1900 was Beuningen, net zoals Ewijk en Winssen, een arm boerendorp dat vaak door overstromingen getroffen werd. Toch waren er ook een behoorlijk aantal zeer goed bemiddelde families in Beuningen, met name grote boeren, die voor de hoogste belastingopbrengst in de streek zorgden.
Op 1 januari 1818 werd de gemeente vergroot door de annexatie van de opgeheven gemeente Weurt en op 1 juli 1980 door de annexatie van de opgeheven gemeente Ewijk.
Van 1900 tot 1970 was er een nonnenklooster gevestigd, dat trachtte de armoede te verlichten. Eind jaren twintig veranderde deze situatie door de aanleg van het Maas-Waalkanaal met de nieuwe Waalhaven op de grens van Weurt en Nijmegen (1928) en de aanleg van betere straten. Ook was er de aanleg van de stoomtram van Nijmegen naar Druten. De stoomtram kwam over de Van Heemstraweg door Beuningen. De komst van de Van Heemstraweg (1927-1959) verbond Beuningen met Nijmegen aan de oostkant en aan de westkant de dorpen aan de Waal tot aan Zaltbommel.
Tegenwoordig is Beuningen uitgegroeid tot een groeikern, c.q. voorstadje van Nijmegen, met vele nieuwbouwwijken.
In Beuningen staat verder een standerdmolen, De Haag.
Indeling.
Er zijn binnen de gemeente vier kernen. Van west naar oost:
Beuningen bestaat uit de volgend wijken:
Wapen.
Het wapen kent vier ‘kwartieren’:
Gemeentevlag.
In 2013 voerde de gemeente een nieuwe gemeentevlag in. Deze vlag is geheel wit met daarop de tekst Gemeente Beuningen met daar tussenin het logo van de gemeente.
Politiek.
Gemeenteraad.
De gemeenteraad van Beuningen bestaat uit 21 zetels. Hieronder de behaalde zetels per partij bij de gemeenteraadsverkiezingen sinds 1982:
College.
Beuningen kende tot 2020 een college van burgemeester en wethouders dat was samengesteld uit BN&amp;M, CDA en VVD. Elk van de drie leverde één wethouder. Daarna is tussentijds een nieuw college samengesteld met BN&amp;M, D66, Groenlinks en de PVDA. Elk levert een wethouder.
Verenigingsleven.
De groei die Beuningen de laatste jaren kende heeft het verenigingsleven in de gemeente een sterke impuls gegeven. Zo heeft zich voetbalclub Beuningse Boys ontwikkeld tot een van de grootste sportverenigingen in de regio Nijmegen. Ook hockeyclub MHCB groeide explosief. 
Maar ook voor de ouderen zijn er tal van activiteiten. De VvSB (Vereniging voor Senioren Beuningen) organiseert (in samenwerking met de ouderenverenigingen uit de andere drie dorpskernen) bijvoorbeeld het "Zomerfestival" in de periode dat de (klein)kinderen vaak met vakantie zijn, en er minder familiecontacten zijn. Maar er zijn het hele jaar door ook tal van andere activiteiten voor 55-plussers.
Monumenten en beelden.
In de gemeente is er een aantal rijksmonumenten, gemeentelijke monumenten en oorlogsmonumenten, zie:
In Beuningen staat verder een standerdmolen, De Haag.

</doc>
<doc id="21126" url="https://nl.wikipedia.org/wiki?curid=21126" title="Brummen (plaats)">
Brummen (plaats)

Brummen () is een plaats in de Nederlandse provincie Gelderland. Het is de hoofdplaats en de op een na grootste plaats van de gemeente Brummen met inwoners (per ).
Ligging.
Brummen ligt tussen Zutphen en Dieren, op korte afstand van de rivier de IJssel. Over de IJssel vaart een autoveer naar het stadje Bronkhorst. Het landelijk gebied van de gemeente Brummen strekt zich uit tot over het Apeldoorns Kanaal. Brummen heeft een treinstation, gelegen aan de zogenaamde IJssellijn (Arnhem - Zutphen).
Geschiedenis.
De omgeving waar Brummen in ligt wordt al duizenden jaren bewoond. Over de oudste geschiedenis is echter weinig bekend. De naam "Brummen" duikt voor het eerst op in een oorkonde waarin een aantal landerijen geschonken worden van graaf Wrachari aan Liudger. In die oorkonde wordt gesproken van "Brimnum", in 794. Op dit jaartal worden vieringen van het bestaan van Brummen gebaseerd.
Tijdens de Tachtigjarige Oorlog lagen in Brummen en omgeving regelmatig troepen gelegerd. Onder andere de Spaanse troepen van graaf Hendrik van den Bergh die de Grote Schans veroverden in 1624 en vanaf daar plunderend het Kwartier van Veluwe binnenvielen. Nadien werd door de Staatsen over de IJssel een bruggenhoofd aangelegd. Voor het laatst speelde deze schans een grote rol tijdens de inval van de Veluwe van 1629. Er werden toen Spaanse troepen onder Jan van Nassau gelegerd in Brummen en Empe om dit bruggenhoofd te verdedigen.
Voor 1800 was Brummen de hoofdplaats van het Veluwse ambt Brummen, dat bestond uit de kerspels Brummen en Hall.
In 1865 kwam de spoorwegverbinding gereed. Tot die tijd deden postwagens en diligences regelmatig Brummen aan, via de weg van Arnhem naar Zutphen.
Groot Engelenburg.
Het kasteel op de plek waar nu landhuis Groot Engelenburg staat stamde uit de middeleeuwen. Het werd in 1624 door Spaanse troepen verwoest tijdens de inval van de Veluwe. In 1641 bouwde Jacob II Schimmelpenninck op de oude grondvesten een nieuw buitenhuis op het landgoed, dat hij voor de jacht gebruikte. Het landgoed is 230 hectare groot. Nadat het in de 20e eeuw lange tijd als vakantie- en conferentieoord in bezit was van verschillende banken werd het huis in 1988 grondig gerenoveerd. Daarna werd het in gebruik genomen als golfclub en hotel. Op het landgoed is in het bos- en parklandschap een negen-holes golfbaan aangelegd.
Bezienswaardigheden.
In Brummen bevinden zich de twee grootste mammoetbomen van Nederland.
Monumenten.
In Brummen bevinden zich een aantal rijksmonumenten, gemeentelijke monumenten en oorlogsmonumenten, zie:

</doc>
<doc id="21127" url="https://nl.wikipedia.org/wiki?curid=21127" title="Vasja Pirc">
Vasja Pirc

Vasja Pirc (Idrija, 19 december 1907 – Ljubljana, 2 juni 1980) was een Sloveense schaker. Hij werd geboren in het keizerrijk Oostenrijk-Hongarije, waarvan Slovenië toen nog deel uitmaakte, en bereikte de titel van internationaal meester. In 1936 werd hij landskampioen en hij wist deze titel ettelijke malen te verdedigen. In 1949 speelde hij een match tegen Max Euwe die in gelijkspel eindigde. In 1954 won Pirc samen met Hans Bouwmeester het Hoogovenstoernooi.
Van zijn hand is de Pirc-verdediging, ook wel het Pirc-Robatsch systeem genoemd, een opening die lange tijd als dubieus gezien werd. De Russische schaker A.G. Ufimcev heeft aan deze opening ook een studie gewijd en daarom wordt deze opening in Rusland ook wel de Ufimcev-verdediging genoemd.

</doc>
<doc id="21128" url="https://nl.wikipedia.org/wiki?curid=21128" title="Buren (gemeente)">
Buren (gemeente)

Buren () is een gemeente in de Nederlandse provincie Gelderland. De gemeente telt inwoners (, bron: CBS) en heeft een oppervlakte van 142,93 km² (waarvan 8,27 km² water). Het gelijknamige vestingstadje Buren heeft historische banden met het Huis van Oranje.
Geschiedenis.
De gemeente Buren in de huidige vorm is ontstaan uit de vroegere gemeente Buren, zoals die in de negentiende eeuw bestond. Tot 1978 bestond de gemeente Buren uit de stad zelf en de dorpen Asch en Erichem. Op 1 januari 1978 zijn de gemeenten Beusichem, Zoelen en een gedeelte van Buurmalsen aan de gemeente toegevoegd. Op 1 januari 1999 werd Buren vergroot met de gemeenten Lienden en Maurik. Sinds 1999 staat het gemeentehuis niet meer in Buren, maar in Maurik.
Plaatsen in de gemeente.
Buurtschappen:
Voormalig dorp: Verhuizen
Ligging.
De gemeente is gelegen in het zuidwestelijke deel van de provincie Gelderland, in de streek de Neder-Betuwe. De gemeente ligt omsloten door regionaal belangrijke plaatsen als Tiel, Geldermalsen, Culemborg, Wijk bij Duurstede en Rhenen.
Cultuur.
Monumenten en beelden.
In de gemeente is een aantal rijksmonumenten, gemeentelijke monumenten en oorlogsmonumenten, zie:
Gemeentehuis.
Het gemeentehuis van Buren, in de volksmond het gemeentepaleis of -kasteel genoemd, is gevestigd aan de De Wetering 1 te Maurik. Het pand is ontworpen door het architectenbureau Alberts en Van Huut volgens de ideeën van het organisch bouwen. Het gemeentehuis van Buren staat aan de rand van Maurik, langs de provinciale weg N320. De bouw van het gemeentehuis kostte € 15.882.000. Rond dit pand is een park aangelegd, volgens burgemeester K.C. Tammes "voor de Burense bevolking". De kosten voor de aanleg van het park bedroegen ruim 2 miljoen euro.
Politiek.
Gemeenteraad.
De gemeenteraad van Buren bestaat uit 21 zetels. Hieronder de behaalde zetels per partij bij de gemeenteraadsverkiezingen sinds 1999:
College van B&amp;W.
Het college van burgemeester en wethouders bestaat uit:
Verkeer en vervoer.
Door de gemeente leiden de A15 en de provinciale wegen N233, N320, N833, N834 en N835. De A15 en N320 vormen als het ware de ruggengraat van de gemeente, met de andere provinciale wegen haaks daarop liggend. Daarnaast liggen er ook verschillende veerverbindingen aan de gemeentegrenzen, zoals het Beusichemse veer (Beusichem - Wijk bij Duurstede), het Wijkse veer (Wijk bij Duurstede - Rijswijk), het Amerongense veer (Amerongen - Eck en Wiel) en het Ingense veer (Ingen - Elst). Deze veerdiensten geven een directe aansluiting op provinciale wegen aan de overzijde van de Rijn en de Lek, zoals de N225 en de N229.
Het openbaar vervoer in deze gemeente is per bus van Arriva met o.a.:

</doc>
<doc id="21129" url="https://nl.wikipedia.org/wiki?curid=21129" title="Culemborg">
Culemborg

Culemborg () (vroeger ook wel en plaatselijk thans nog Kuilenburg of Kuylenburgh genaamd) is een stad en gemeente in de Neder-Betuwe, in de Nederlandse provincie Gelderland. De gemeente telt inwoners (, bron: CBS) en heeft een oppervlakte van 31,23 km² (waarvan 1,49 km² water). Binnen de gemeentegrenzen ligt de buurtschap Goilberdingen.
Etymologie.
De oudste vermelding van Culemborg dateert uit 1281: de plaats werd toen "Culenburgh" genoemd. In de loop der tijd zijn diverse varianten in gebruik geweest: "Kulenborch" (1305), "Culenborgh" (1353), "Colemborch" (1363), "Culemborch" (1472). Het eerste deel van de naam verwijst naar een "kuil", oftewel een plas water die is ontstaan bij een dijkdoorbraak (vergelijkbaar met een wiel of kolk). Het tweede deel verwijst naar de burcht die rond 1270 nabij de kuil was gebouwd. De naam Culemborg betekent dus 'burcht aan de kuil.
Geschiedenis.
Middeleeuwen.
Oorspronkelijk was Culemborg een handelsdorp, gelegen op de stroomrug van het riviertje de Meer en de zuidelijke oeverwal van de Lek. Ten westen daarvan bouwde de heer van Bosinchem (Beusichem) in de 13e eeuw een kasteeltje. Rond 1280 verrees ook aan de oostzijde een kasteel, waarvan nog een muurdeel en enkele fundamenten over zijn. Ten zuiden van het stadje werd in de 12e eeuw het kasteel Caetshage gebouwd, dat in eigendom was van de familie Caets.
Op "Sente Nycolausdach" in 1318 ontvingen de poorters van de inmiddels versterkte nederzetting van hun heer, Jan van Bosinchem, stadsrechten waaronder tolvrijheid op de jaarmarkt en het asielrecht. Culemborg werd een Vrijstad, maar dit wil niet zeggen dat iedereen zich vrijelijk kon vestigen. De stad had een eigen rechtspraak. Wie iets op zijn kerfstok had, moest voor schout en schepenen verschijnen en ontliep zijn gerechte straf niet. Hij kreeg echter wel de kans zich te verdedigen. Zolang hij in Culemborg verbleef, werd zijn schuldeiser niet in de stad toegelaten. "Naar Kuilenburg gaan" kreeg later de betekenis van 'failliet gaan'.
Meteen na de verlening van de stadsrechten kwamen er een stadsmuur en -gracht om ongeregelde bendes en vijandelijke troepen buiten de stad te houden. Tweemaal werd de stad buiten de bestaande muren uitgebreid. Omstreeks 1370 aan de noordzijde met een schipperskwartier, de zogenaamde Havendijk, en twintig jaar later aan de zuidzijde waar het dorp Lanxmeer erbij werd getrokken onder de namen Nieuwstad. Zo ontstond een soort "driestad". Ook de Havendijk en de Nieuwstad werden ommuurd.
Tegelijk met de bouw van de stadsmuur in 1318 werd aan de westzijde van het centrum het Nye Huis gebouwd, een kasteeltje voor Hubert, de zoon van Jan van Bosinchem. Hoewel het kasteeltje al in 1415 is afgebroken, is een van de buitenmuren bewaard gebleven als onderdeel van de stadsmuur.
Aan de laatste telg van het geslacht Van Culemborg heeft de stad veel te danken. Vrouwe Elisabeth stichtte het Elisabeth-gasthuis, een hofje met huizen voor oude mannen en vrouwen, en schoot het geld voor de bouw van het Stadhuis en de toren van de Sint-Janskerk voor. Uit haar erfenis werd het Elisabeth Weeshuis gebouwd. Dit weeshuis doet nu dienst als museum en bibliotheek.
Nieuwe Tijd.
Kort voor het overlijden van Elisabeth in 1555 verhief keizer Karel V de heerlijkheid tot graafschap. Omdat Elisabeth kinderloos stierf, erfde Floris van Pallandt, een kleinzoon van haar oudste zuster Anna, het graafschap. Floris ging onder invloed van zijn Lutherse echtgenote al gauw over tot het protestantisme. Met Willem van Oranje en graaf Willem IV van den Bergh speelde hij een belangrijke rol in de opstand tegen het Spaanse gezag. In 1566 was Floris de eerste in de Nederlanden die een calvinistische dienst liet houden, terwijl men elders nog aan hagenpreek deed. Dat gebeurde in het washuis van het kasteel. Zo zorgde hij ervoor dat de nieuwe leer in Culemborg voor het eerst openlijk en officieel in de Nederlanden werd verkondigd. Als wraak liet de hertog van Alva zijn kasteel in Brussel met de grond gelijk maken toen de graaf in Duitsland zat, omdat hij voor de Raad van Beroerten moest komen. Floris had in zijn Kasteel te Brussel onderdak verleend aan de Edelen van het Verbond die de smeekbede aanboden aan Margaretha van Parma en daar als Geuzen werden ontvangen.
Van 1639 tot 1714 kwam het graafschap aan het geslacht Waldeck-Eisenberg en daarna onder de vorsten van Saksen-Hildburghausen. De Duitse heren beschouwden Culemborg als een welkome melkkoe. Verzet tegen een belastingheffing van graaf Van Waldeck-Pyrmont leidde in 1650 tot 'het vrouwenoproer van Culemborg' onder leiding van de weduwe Luyt Wortel. In de periode 1672-1674 (rampjaar) verwoestten de Fransen het kasteel grotendeels, zij plunderden de bibliotheek en roofden een deel van het archief. In de jaren na 1735 werd het kasteel definitief gesloopt. Het laatste gedeelte, de Witte Toren, is in 1812 gesloopt. Uit geldgebrek verkocht Saksen-Hildburghausen Culemborg met al zijn hoge rechten en domeinen voor bijna één miljoen gulden aan de Staten van het Kwartier van Nijmegen. Deze schonken in 1748 het graafschap aan prins Willem IV, toen hij tot stadhouder werd verheven. In 1795 werd de stad door de Fransen bezet. Drie jaar later kwam, na bijna vijf eeuwen, een einde aan de zelfstandigheid van het staatje en werd het ingelijfd bij de Bataafse Republiek.
Na de Franse tijd ging de stad op in het Koninkrijk der Nederlanden. Het geslacht Oranje-Nassau was het laatste in Culemborg regerende gravenhuis. Vandaar dat de koning nog steeds de neventitel "graaf van Culemborg" voert.
Moderne tijd.
Culemborg was even wereldberoemd toen in 1868 de Kuilenburgse spoorbrug in gebruik werd genomen; de overspanning van circa 154 meter was destijds de langste ter wereld. Om met de hoge brug over de Lek te komen moest een spoordijk worden aangelegd; Station Culemborg kwam onder aan de helling en dus een eind buiten de stad te liggen. In de tweede helft van de 19e eeuw was de aanleg van de spoorlijn Utrecht - Boxtel een belangrijke stimulans voor de industriële ontwikkeling van Culemborg. Met name de sigaren- en meubelindustrie kwamen in die tijd sterk op.
Van 1906 tot 1918 had Culemborg ook een tramverbinding met Buren en Tiel. De stoomtram werd geëxploiteerd door de Stoomtram Tiel - Buren - Culemborg (TBC). De lijn liep vanaf het station Culemborg dwars door de binnenstad richting Beusichem en verder. Omdat de tramlijn weinig rendabel was werd de dienst al na ruim elf jaar gestaakt en werd de trambaan opgebroken en het materieel naar elders verkocht.
De vuurwerkramp in Culemborg vond plaats op 14 februari 1991. Een opslagruimte met vuurwerk van het bedrijf MS Vuurwerk aan de Diefdijk ontplofte. Er vielen twee doden (de dochter van de eigenaar en zijn schoonzoon), twintig gewonden en er was grote materiële schade in de wijde omtrek.
Na de Tweede Wereldoorlog werd Culemborg uitgebreid in oostelijke richting. Vanaf de jaren zestig werd de stad snel uitgebreid in westelijke richting met als eerste de wijk Achter de Poort en in de jaren tachtig en negentig met de wijken Dijkzicht, Molenzicht, Landzicht en Hoge Prijs. In de jaren 90 en jaren 00 van de 21e eeuw werd de wijk Parijsch-Noord gebouwd. Na 2004 werd Parijsch-Vlinderbuurt en Parijsch-Lokkershoek gebouwd. Deze laatste wijk is nog altijd in ontwikkeling.
De Plantage.
De Plantage is het stadspark van Culemborg. Het is in 1850 ontworpen door de tuinarchitect Louis Paul Zocher en aangelegd in de Engelse landschapsstijl. Het oorspronkelijk ontwerp is nog steeds goed zichtbaar omdat aanpassingen beperkt zijn gebleven. De Plantage is een gemeentemonument. Tot circa 1950 stond in de Plantage een muziektent die destijds om onduidelijke redenen werd afgebroken. Deze werd in 2009/2010 herbouwd en op 5 mei 2010 feestelijk geopend.
Rellen.
Gedurende de jaarwisseling van 2009 op 2010 vonden er ongeregeldheden plaats in de Culemborgse wijk Terweijde. De al enkele maanden bestaande spanningen tussen de Marokkaanse en Molukse jongeren kwamen tot een escalatie op eerdergenoemde jaarwisseling. In Terweijde is daarna enkele weken een noodverordening van kracht geweest. Voor alle toegangswegen naar Culemborg was een noodbevel afgekondigd. Iedereen die Culemborg in wilde mocht door de politie preventief worden gefouilleerd. De inzet van de Mobiele Eenheid (ME) kostte het lokale politiekorps 1,8 miljoen euro.
Bezienswaardigheden.
Monumenten.
Een deel van Culemborg is een beschermd stadsgezicht.
Zie ook:
Wijken.
Culemborg is bestuurlijk ingedeeld in de volgende wijken en buurten:
Economie.
Winkelen.
In het centrum van Culemborg bevinden zich diverse winkels. De weekmarkt is op dinsdagochtend in het centrum van de stad. In de wijken Terweijde en Parijsch zijn er wijkwinkelcentra.
Op bedrijventerrein Pavijen zijn er woonwinkels gevestigd.
Op vrijdag is het koopavond.
Politiek en bestuur.
Gemeenteraad.
De gemeenteraad van Culemborg bestaat uit 21 zetels. Hieronder volgt de samenstelling van de gemeenteraad sinds 1994:
College van B&amp;W.
Burgemeester.
Gerdo van Grootheest is sinds 9 juni 2017 burgemeester van Culemborg.
Coalitieperiode 2022-2026.
De coalitie bestaat uit Culemborg van Nu, GroenLinks en D66. Het college van burgemeester en wethouders bestaat uit de volgende personen:
Onderwijs.
Culemborg heeft dertien basisscholen, twee middelbare scholen en twee scholen voor speciaal onderwijs.
Blink, De Distelvlinder, De Kaardebol, De Krom-Linawijs, De Palster, Josefschool, Koning Willem-Alexander, Koningin Beatrixschool, Montessorischool, Oranje Nassau, Augustinus en 't Praathuis.
Verkeer en vervoer.
Culemborg ligt niet ver van de autosnelweg Utrecht -'s Hertogenbosch (A2) en aan de provinciale weg Culemborg - Kesteren (N320).
Station Culemborg ligt aan de spoorlijn Utrecht – Geldermalsen – 's Hertogenbosch. Per uur stoppen er overdag acht sprinters: twee naar Den Haag, twee naar Utrecht en doorgaand als intercity naar Leiden, twee naar Tiel en twee naar 's-Hertogenbosch. De reistijd Culemborg – Utrecht bedraagt zo'n 20 minuten. Bij het station bevinden zich meerdere parkeerterreinen en stallingsmogelijkheden voor fietsen, waarvan een groot deel bewaakt en overdekt.
Van 1945-1982 had Culemborg een eigen stadsdienst verzorgt door Streef, in 1982 overgedragen aan de Zuidooster en niet lang daarna opgeheven. 
Culemborg is bereikbaar per bus van Arriva Personenvervoer Nederland:
Er is een spoorbrug over de Lek (de Kuilenburgse spoorbrug), geen verkeersbrug. Er is een veerpont, in de vorm van een gierpont, voor auto en fietsvervoer. De gierpont wordt aangedreven door dieselmotoren.

</doc>
<doc id="21130" url="https://nl.wikipedia.org/wiki?curid=21130" title="Didam">
Didam

Didam (Liemers: "Diem") is een Nederlandse plaats in de gemeente Montferland, provincie Gelderland, regio Liemers. Didam was tot 1 januari 2005 een zelfstandige gemeente, maar ging daarna samen met Bergh op in de nieuw gevormde gemeente Montferland.
Geschiedenis.
Op de plek waar nu Didam ligt, bevond zich al in de Romeinse tijd een Germaanse nederzetting. De omgeving van Didam werd bewoond door Chamaven. Archeologisch onderzoek op het Kollenburg-terrein heeft een groot aantal Romeinse voorwerpen aan het licht gebracht. Er zijn munten gevonden van onder andere Nerva, Hadrianus, Antoninus Pius en een muntschat uit de vierde eeuw. Daarnaast zijn er ook beeldjes gevonden van de godin Minerva en een everzwijn. Ten zuiden van Didam in de buurtschap Oud-Dijk lag tot 1606 het kasteel Didam, bestuurszetel van de heerlijkheid Didam gelegen in het scholtambt van Liemers. In de buurtschap Greffelkamp lagen de kastelen Manhorst en Luynhorst, terwijl aan de westzijde van Didam de havezate Nevelhorst was gelegen. De havezate Overeng lag ten noorden van Didam, in het dorp Loil, waar ook het kasteel Huis Loil stond. De havezate De Heegh lag aan de oostzijde van het dorp.
Op 10 augustus 1925 trok een tornado over delen van Nederland. De verwoestingen die er door werden veroorzaakt staan bekend als de Stormramp van Borculo. Ook in Didam werden veel huizen door het natuurgeweld verwoest.
Hanns Albin Rauter, de "Generalkommissar für das Sicherheitswesen" en tevens "Höhere SS-und Polizeiführer" in het bezette Nederland in de Tweede Wereldoorlog, had tijdens de laatste maanden van zijn bewind zijn hoofdkwartier in Didam. Op 6 maart 1945 reed hij 's avonds vanuit Didam, via Zevenaar en Arnhem, richting Apeldoorn. Onderweg werd ter hoogte van Woeste Hoeve een aanslag op Rauter gepleegd.
Gedurende de Holocaust zijn ten minste vijf Joodse Didammers vermoord in de vernietigingskampen Auschwitz en Sobibór.
Activiteiten.
Schutterij.
In Didam is een actief verenigingsleven. De plaats staat bekend als "schuttersplaats" en telt zeven schutterijen en schuttersgilden, die alle in juli/augustus een schuttersfeest vieren in hun eigen dorp/buurtschap. Op de zondag van het schuttersweekend komen alle schutterijen samen op het gemeenteplein voor een vendelhulde aan het gemeentebestuur. In Europa heeft de gemeente Montferland de meeste schutterijen. Daarnaast zijn er in Didam een aantal carnavalsverenigingen.
Didam op stelten.
Didam op stelten is een jaarlijks terugkerend evenement. Het stamt uit 1977, toen er een nieuw stationsgebouw werd geopend. Om dit te vieren werd de Spoorstraat afgesloten met slagbomen en werden er wedstrijden steltlopen gehouden waaraan ook burgemeester en wethouders deelnamen. Het wereldrecord op de 100 meter steltlopen staat, sinds 1992, op naam van de Didammer Roy Luiking. Zijn tijd was 13.01 seconden.
Sport.
Op 1 januari is de traditionele nieuwjaarsduik van het Oosten. Deze wordt gehouden in recreatieplas De Nevelhorst. In de voormalige gemeente Didam zijn drie voetbalverenigingen: SV Loil, DVC'26 en VV Sprinkhanen actief.
Daarnaast telt Didam nog een aantal andere sportverenigingen: DLKV (korfbal), Victoria (volleybal), DeDein (basketbal), Relax (tafeltennis), Badmintonclub Didam (badminton), Watervrienden (zwemsport), Triathliem (triatlon), Sportinstuif Gehandicaptensport de Liemers, JVO (Judo) en TVD Tennisvereniging Didam (tennis).
Markthal.
In 1950 werd begonnen met de bouw van de markthal, bedoeld als veemarkt, en dan met name de handel in varkens, en warenmarkt. Gemeentearchitect P.A.T. Smulders ontwierp de hal in de stijl van de Delftse School. Later is het gebouw nog uitgebreid. In 1974 kwam er een eind aan de veemarkt. De markthal wordt op vrijdag nog steeds gebruikt als warenmarkt. Verder zijn er evenementen als vlooienmarkt, kleindierenshow, concerten en kerstmarkt. Sinds 2007 is de markthal een gemeentelijk monument.
Voorzieningen.
Didam kent de volgende voorzieningen:
Verkeer.
Station Didam ligt aan de spoorlijn Winterswijk - Zevenaar.
De volgende bus rijdt door Didam:
De snelwegen A12 en de A18 hebben beide een afrit richting Didam.

</doc>
<doc id="21135" url="https://nl.wikipedia.org/wiki?curid=21135" title="Wim Chabot">
Wim Chabot

Willem (Wim) Chabot (Rotterdam, 13 mei 1907 - aldaar, 24 juni 1977) was een Nederlandse kunstschilder.
Leven en werk.
Wim Chabot werd geboren in de Schoterbosstraat te Rotterdam. Het gezin Chabot was kort daarvoor vanuit het Brabantse Sprang naar Rotterdam verhuisd. Wim was de vijfde in wat een gezin met zes kinderen zou worden. Zijn broer Henk was de oudste. Chabot werd door Henk gestimuleerd naar de Academie voor beeldende kunsten te gaan. Hij bezocht vanaf zijn 15e jaar gedurende zeven jaar de avondacademie. In 1921 werkt hij een jaar als jongste bediende bij de kunsthandelaren Kranz en De Bruin. In 1922 werkt hij bij de huis- en decoratieschilder Kreijns &amp; Zn. Door een chronische darmziekte, de ziekte van Crohn, was hij vanaf 1928 aan de omgeving van zijn woning gebonden. 
Wim Chabot leerde van Henk het restauratievak en werkte als restaurateur met hem samen in een atelier aan de Wijnstraat 109. Henk vertrok in 1933 naar Zeeland om daar een jaar te werken. Na zijn terugkeer ging hij aan de Rotte wonen en werken. Hij had een schuurtje achter het huisje als atelier ingericht. Het atelier in de Wijnstraat werd formeel aan Wim overgedragen, Wim werd de huurder. Een groot deel van het werk van Henk van vóór 1933 maar ook een enkel werk vanuit Zeeland bleef respectievelijk werd bij Wim opgeslagen. Rond 1936 werd de huur door de verhuurder niet verlengd. Alternatieve ruimte werd gevonden aan de Wijnhaven 105. Het opgeslagen werk van Henk verhuisde mee. In 1937 won Wim Chabot voor het schilderij "Schoenmaker", dat zich in de collectie van het Nederlands Leder en Schoenen Museum bevindt, een prijs uit het Willink van Collenfonds.&lt;br&gt;
Bij het bombardement in mei 1940 werd ook het atelier aan de Wijnhaven 105 getroffen, en verbrandde al het daar aanwezige werk van Wim en Henk. Wim trouwde later dat jaar; uit dit huwelijk werden twee kinderen geboren. In de beginjaren van de oorlog maakte hij een aantal muurschilderingen op zowel binnen- als buitenmuren van verschillende noodwinkels. Twee van zijn ontwerpen zijn in 2005 opgenomen in "Het Rotterdam Boek".
Chabot was lid van de kring van beeldende kunstenaars R 33. In 1949 nam hij deel aan een tentoonstelling in het Schielandshuis te Rotterdam. Deze tentoonstelling werd georganiseerd door de Rotterdamsche Kunststichting en bood een groep jonge kunstenaars, die zichzelf de Autonomen noemden, de mogelijkheid hun "voorstellingsloze" kunst te tonen. Naast Wim waren dit Piet van Stuivenberg, Wout van Heusden, Bas van der Smit, Koos van Vlijmen, Emiel Voeten en Henri van Lamoen. De saamhorigheid tussen deze kunstenaars en anderen leidde indirect tot de oprichting van de VIA (Vereniging voor Irrealisme en Abstractie in de beeldende kunst 1950-1954) in 1950 in Schiedam. Een van de stuwende krachten hierachter, de Schiedammer Steef de Vries, organiseerde lezingen over kunst in zijn Instituut in Schiedam of bij Wim Chabot thuis.
Wim Chabot werkte na de oorlog om in zijn levensonderhoud te kunnen voorzien in het kader van de kunstenaarsregeling BKR en als restaurateur van oude schilderijen voor onder meer kunsthandelaren, die daarvoor zelfs uit Amsterdam en Utrecht naar hem toe kwamen. 
Een groot deel van het werk van Wim Chabot blijft vanwege de bijzondere culturele waarde (BCW) eigendom van het Rijk (in beheer bij de Rijksdienst voor het Cultureel Erfgoed). Daarnaast is een deel nog in eigendom van de gemeente Rotterdam en in het bezit van veel particulieren. 
Van 18 december 1953 tot 11 januari 1954 exposeerde hij met Johan van Berkel, Frans Fritschy, Henri Hoogewegen, Kees van der Laan, Thomas Nix, George Notenboom, Adriaan van der Plas, Antoon Winkel, Maria Winkel-Hendriks en Bob Zijlmans in het Groothandelsgebouw in Rotterdam. Hij sloot zich niet aan bij groepen samenwerkende kunstenaars, maar nam vanaf 1957 slechts deel aan de "Schuurgroep", die in wisselende samenstelling exposities organiseerde in de Schuur aan het Boterdorpse Verlaat. In december 1963 exposeerde Wim Chabot samen met Beer Suringh in de zaal van de Kunststichting aan de Lijnbaan.
In de laatste jaren van zijn leven noteerde Wim Chabot zijn herinneringen. Hij komt daarbij, behoudens zijstapjes naar later en vroeger, chronologisch tot ongeveer 1953. Wim Chabot overleed op 24 juni 1977 te Rotterdam op 70-jarige leeftijd. Hij was op dat moment volgens de medici in het Dijkzigtziekenhuis, voor zover bekend, de oudst geworden patiënt met de ziekte van Crohn.
In september 1978 werd in de toenmalige Galerie NRP in Rotterdam een herdenkingstentoonstelling gehouden. In februari 1998 en februari 2000 werden in Galerie Van Rotterdam te Ridderkerk overzichts- en verkooptentoonstellingen van het werk van Wim Chabot gehouden.

</doc>
<doc id="21137" url="https://nl.wikipedia.org/wiki?curid=21137" title="Pircverdediging">
Pircverdediging

Binnen het schaken is de Pircverdediging (uitgesproken "Piertsch”) een opening die te danken is aan de Joegoslavische schaker Vasja Pirc (1907-1980). De opening valt onder de halfopen spelen en valt onder ECO-code B07. De beginzetten zijn 1.e4 d6, gevolgd door d4 en Pf6 en Pc3 en g6. De Pircverdediging kan ook na 1.d4 bereikt worden, via 1.d4 d6 2.e4 Pf6 3.Pc3 g6.
De Russische grootmeester Ufimtsev heeft deze verdediging ook uitvoerig onderzocht; dit is de reden waarom deze opening ook wel de Ufimtsevverdediging wordt genoemd. De Russische schaker Aleksei Suetin loste dit op door in deel 13 van de Duitse openingsserie "Moderne Eröffnungstheorie", te spreken van "Pirc-Ufimzew-Verteidigung" In de jaren zestig werd het zogenaamde Pirc-Robatschsysteem, ook wel de Moderne Verdediging genoemd, populair. De Oostenrijkse grootmeester Karl Robatsch (1928), speelde toen, wat men nu noemt, het Koningsfianchetto. De zet 3...g6 wordt gespeeld om de koningsloper naar veld g7 te spelen waardoor de opening enigszins lijkt op de Koningsindische opening. Het grote verschil met de Pirc is dat de ontwikkeling van het paard op g8 wordt uitgesteld, waardoor talloze varianten waarbij wit e4-e5 tot zijn beschikking heeft, wordt vermeden.
Viktor Kortsjnoj, Bobby Fischer en Veselin Topalov hebben de Pircverdediging gespeeld, vooral als verrassing.
Partij.
Garry Kasparov – Veselin Topalov, Wijk aan Zee 1999: 1.e4 d6 2.d4 Pf6 3.Pc3 g6 4.Le3 Lg7 5.Dd2 c6 6.f3 b5 7.Pge2 Pbd7 8.Lh6 Lxh6 9.Dxh6 Lb7 10.a3 e5 11.0-0-0 De7 12.Kb1 a6 13.Pc1 0-0-0 14.Pb3 exd4 15.Txd4 c5 16.Td1 Pb6 17.g3 Kb8 18.Pa5 La8 19.Lh3 d5 20.Df4+ Ka7 21.The1 d4 22.Pd5 Pbxd5 23.exd5 Dd6 24.Txd4 cxd4 25.Te7+ Kb6 26.Dxd4+ Kxa5 27.b4+ Ka4 28.Dc3 Dxd5 29.Ta7 Lb7 30.Txb7 Dc4 31.Dxf6 Kxa3 32.Dxa6+ Kxb4 33.c3+ Kxc3 34.Da1+ Kd2 35.Db2+ Kd1 36.Lf1 Td2 37.Td7 Txd7 38.Lxc4 bxc4 9.Dxh8 Td3 40.Da8 c3 41.Da4+ Ke1 42.f4 f5 43.Kc1 Td2 44.Da7 1–0

</doc>
<doc id="21138" url="https://nl.wikipedia.org/wiki?curid=21138" title="V.Pirc">
V.Pirc



</doc>
<doc id="21140" url="https://nl.wikipedia.org/wiki?curid=21140" title="Schaakopening - Pirc">
Schaakopening - Pirc



</doc>
<doc id="21142" url="https://nl.wikipedia.org/wiki?curid=21142" title="Maagdelijke voortplanting">
Maagdelijke voortplanting

Maagdelijke voortplanting of parthenogenese, een vorm van ongeslachtelijke voortplanting, is het verschijnsel dat vrouwtjes van bepaalde diersoorten nakomelingen kunnen krijgen zonder dat hier mannetjes aan te pas komen: maagdelijke vrouwtjes leggen spontaan eitjes of baren jongen. Het woord parthenogenese komt van een samenvoeging van de Oudgriekse woorden παρθένος (maagd) en γένεσις (geboorte). Bij planten spreekt men niet van parthenogenese maar van apomixie.
De nakomelingen van maagdelijke voortplanting zijn gewoonlijk vrijwel uitsluitend vrouwtjes.
Maagdelijke voortplanting is niet hetzelfde als ongeslachtelijke voortplanting; dit laatste begrip is ruimer en slaat bijvoorbeeld ook op vegetatieve vermeerdering, zoals het stekken van planten en op prokaryote organismen die geen meiose kennen en niet in verschillende seksen voorkomen, zoals bacteriën.
Voorbeelden.
De Indische wandelende tak, sommige kevers, beerdiertjes en vele bladluizen, maar ook sommige hagedissen, salamanders en slangen zijn voorbeelden van soorten met maagdelijke voortplanting. 
Ook bij de komodovaraan schijnt sprake te zijn van parthenogenese en bij de haai is dit waargenomen. Er bestaan ook waarnemingen die suggereren dat sommige spinnen hiertoe in staat zijn.
Bij sommige diersoorten lijkt er uitsluitend sprake te zijn van parthenogenese. Er zijn dan vaak in het geheel geen mannetjes. Bij andere soorten is zowel parthenogenese als geslachtelijk voortplanting mogelijk. Soms worden dan één of meer generaties parthenogenetische voortplanting afgewisseld met geslachtelijk voortplanting. Dit komt bij bladluizen veel voor. Parthenogenese wordt soms ook niet opgemerkt omdat er wel gepaard wordt, maar deze paring enkel dient om de hormonenspiegel zodanig aan te passen dat het vrouwtje nakomelingen kan voortbrengen. De zaadcellen van het mannetje worden dan afgebroken zonder dat ze gebruikt zijn.
Arrhenotokie en thelytokie.
Bij de Hymenoptera (bijen, wespen en mieren) komt een bijzondere vorm van parthenogenese voor die arrhenotokie genoemd wordt. Bij de arrhenotoke voortplanting worden uit onbevruchte eieren mannetjes geboren en uit bevruchte eieren vrouwtjes. Maagdelijke vrouwtjes krijgen uitsluitend mannetjes als nakomelingen, bevruchte vrouwtjes kunnen bij de ovipositie de bevruchting al dan niet laten plaatsvinden. Aangezien de onbevruchte eieren haploïd zijn, zijn de mannetjes haploïd. Bevruchte eieren daarentegen zijn diploïd en leveren vrouwtjes op. De sexratio bij soorten die zich op deze manier voortplanten kan enorm variëren naargelang de beschikbaarheid van mannetjes.
Gynogenese.
Bij vissen treedt in de natuur vaak gynogenese op bij bijvoorbeeld de giebel ("Carassius gibelio") en goudvis. De eicel wordt onder kunstmatige omstandigheden met uv-licht geactiveerd, tot delen door vreemd of steriel gemaakt sperma. Het genetisch materiaal van het tweede poollichaampje wordt gebruikt om het embryo diploïd te maken. De nakomelingen zijn homozygoot, maar niet identiek aan het moederdier, tenzij het moederdier ook homozygoot was. Het is ook mogelijk gynogenese te bereiken door een koude of drukschok waardoor endomitose wordt veroorzaakt en de haploïde eicel zijn chromosomen verdubbelt. In de aquacultuur of voor onderzoek is het op deze manier mogelijk genetisch gelijke dieren te verkrijgen. Bij de eerste vorm van gynogenese wordt ook een "bibliotheek" aangelegd, omdat alle nakomelingen homozygoot zijn, maar met verschillende homologe chromosomen komen bij een groot aantal nakomelingen alle recessieve eigenschappen van het moederdier aan het licht.

</doc>
<doc id="21143" url="https://nl.wikipedia.org/wiki?curid=21143" title="Vuursteen">
Vuursteen

Vuursteen of keisteen, ook silex of flint, is een gesteente dat vaak in klompen in kalksteen wordt aangetroffen en meestal bruin of grijs van kleur is. 
Dergelijke klompen worden in de geologie concreties genoemd. De in het tijdperk van het Laat-Krijt afgezette vuursteenconcreties zijn zeer vormrijk en variëren van langwerpige platen tot gewei- en botvormige stenen.
Vuursteen bestaat uit cryptokristallijn siliciumdioxide (kwarts) en veel (chemisch gebonden) kristalwater. Het is een erg hard (7 op de Hardheidsschaal van Mohs), klastisch gesteente dat voornamelijk aangetroffen wordt in opgevulde graafgangen van kreeftachtigen. Bij een harde slag op een stuk vuursteen ontstaat er vaak een schelpvormig breukvlak met scherpe kanten. Dit ontstaat door een spanningsgolf in het gesteente door de inslag.
Het gesteente wordt vuursteen genoemd, omdat een slag met een stuk vuursteen op een stuk ijzer of pyriet kan resulteren in vonken, waarmee, met de nodige ervaring, een droog, brandbaar materiaal (zoals een plukje los katoen of gedroogd mos, of tondelzwam) aangestoken kan worden. De vonken ontstaan door kleine ijzerdeeltjes die spontaan in de lucht oxideren waarbij veel warmte vrij komt zodat de deeltjes gaan gloeien.
Prehistorie.
In prehistorische tijden (de steentijd) maakten mensen zoals de neanderthalers en de vroege moderne mens stenen gebruiksvoorwerpen, zoals schrabbers, pijlpunten, bijlen en klingen, bij voorkeur van dit materiaal.
Aan de mate van verfijning van het product en de gebruikte technieken kan vrij nauwkeurig worden geschat hoe oud het voorwerp is. Omdat dergelijke gebruiksvoorwerpen in tegenstelling tot menselijk en dierlijk weefsel, hout en textiel niet vergaan, zijn ze, naast al dan niet bewerkte botten en potscherven, vrijwel de enige sporen die we hebben van de prehistorische mens.
België en Nederland.
Ook in België en Nederland kunnen op vele plaatsen vuurstenen werktuigen worden aangetroffen, en plaatsen waar mensen in de steentijd vuurstenen werktuigen maakten.
Soms zijn de onbruikbare scherven van een klomp zo dicht bij elkaar blijven liggen dat een flink aantal nog steeds aan elkaar kan worden gepast, wat het mogelijk maakt een goed inzicht te krijgen in de methode van de oorspronkelijke bewerking. Daarnaast hebben in recente decennia veel (amateur)archeologen zich bekwaamd in het maken van vuurstenen gebruiksvoorwerpen wat ook veel inzicht in de benodigde vaardigheden en technieken heeft opgeleverd. Vuurstenen voorwerpen kunnen verder verwerings- en gebruikssporen vertonen die meer inzicht geven in de manier waarop ze zijn gebruikt en of ze lang aan het oppervlak hebben gelegen.
De vuursteenmijnen te Spiennes, ten zuidoosten van Bergen in België, zijn meer dan 100 hectare groot. Het is het grootste en oudste complex van vuursteenmijnen in Europa en behoort tot de werelderfgoedlijst van de UNESCO.
Tussen Rijckholt en Sint Geertruid in Nederlands Limburg bevinden zich in het Savelsbos de vuursteenmijntjes Schone Grub en de vuursteenmijnen van Rijckholt waar tussen 3950 v.Chr. en 2650 v.Chr. vuursteen is gedolven. Deze vuurstenen werden gebruikt om wapens en gebruiksvoorwerpen van te maken. Het is het oudste bekende voorbeeld van mijnbouw in Nederland. Als gevolg van de opgravingen in Rijckholt in de jaren 1960 werd er in Maastricht meermaals een Internationaal Vuursteensymposium gehouden en later ook in andere landen.
Eveneens in Nederlands Limburg bevinden zich de vuursteenmijnen van Valkenburg waar rond 3300 v.Chr. vuursteen gedolven is.
In Eben-Emael bevindt zich het silex-museum in de toren van Eben-Ezer.
Op Texel spoelen geregeld vuurstenen pijlpunten en andere stukken vuursteen aan.
Vuursteenbank.
In de kalksteen waar vuursteen voorkomt, komt de vuursteen vaak niet wijd verspreid door het gesteente heen voor, maar zit het vuursteen in lagen die vuursteenbanken worden genoemd. Op sommige plekken zijn de verschillende vuursteenlagen samengegroeid tot een dikke vuursteenbank. De dikste bekende vuursteenbank ter wereld bevindt zich in de Groeve Blankenberg bij Cadier en Keer.

</doc>
<doc id="21146" url="https://nl.wikipedia.org/wiki?curid=21146" title="Hendrik Chabot">
Hendrik Chabot

Hendrikus "Henk" Chabot (Sprang, 2 augustus 1894 – Rotterdam, 2 mei 1949) was een Nederlandse kunstschilder en beeldhouwer.
Leven en werk.
Chabot was een zoon van Willem Chabot en Johanna Aantje van den Hoven. Hij verhuisde als kind in 1906 met zijn ouders naar Rotterdam. Hij volgde de avondcursus aan de Rotterdamse Academie en kreeg lessen van onder anderen Antoon Derkzen van Angeren (etsen). Vanaf 1915 werkte hij als restaurateur, zoals de beoefenaar van het vak van restaureren van kunstvoorwerpen toen nog heette ; vanaf 1916 in een atelier van hem zelf, op de Zuidblaak en kort daarna in de Wijnstraat. Begin jaren twintig maakte hij reizen naar Duitsland en Oostenrijk en bezocht hij de musea van onder andere Dresden, München en Wenen. Kort daarop maakte hij zijn eerste sculpturen.
In 1924 en '26 heeft hij als genodigde drie keer met De Branding geëxposeerd.
Vanaf de jaren dertig kreeg het schilderen meer de overhand op het beeldhouwen: onderwerpen werden ontleend aan het Rotterdamse stads- en havenleven. In 1933 verbleef hij in Vrouwenpolder in Zeeland en ontmoette hij Charley Toorop. Nieuwe onderwerpen werden: de zee, boeren, paarden en koeien. Chabot sloot zich aan bij de kunstenaarsgroep R 33 (opgeheven in 1940). In 1934 vestigde hij zich aan de Rotte in Bergschenhoek nabij Rotterdam. Het meeste werk bleef opgeslagen in de bergruimte van het atelier aan de Wijnstraat, waar zijn broer Wim bleef werken. Als Wim in 1936 z'n atelier naar de Wijnhaven verhuist, verhuist het opgeslagen werk van Henk mee. In 1937 werd "De Voetballer" onthuld, een groot beeld in beton (Feijenoordstadion). Hij kreeg een opdracht voor een schilderij in de kapiteinshut van de Nieuw Amsterdam van de Holland-Amerika Lijn: Chabot huurde hiervoor een ruimer atelier en schilderde een groot landschap.
Voor de oorlog exposeerde hij regelmatig bij Carel van Lier in diens Kunstzaal Van Lier in Amsterdam. De laatste jaren voor de oorlog en kort daarna was hij min of meer het boegbeeld van de Nederlandse beeldende kunst.
In 1943 maakte hij een reeks schilderijen met een donker palet, op het thema ‘vlucht’: hoogtepunt van de werken die betrekking hebben op de oorlog. In de jaren daarna wordt het palet in snel tempo lichter. Nieuwe thema’s onder meer: dubbele en afzonderlijke koppen (fysionomie van de lach) en in 1948 variaties op het motief ‘moeder met kind’.
Chabot overleed in 1949 in Rotterdam. Hij wordt gezien als een van de belangrijkste vertegenwoordigers van het expressionisme in Nederland. Zijn bekendste werk is waarschijnlijk "De brand van Rotterdam".
In 1965 heeft het Anjerfonds de Hendrik Chabot Prijs ingesteld, een driejaarlijkse prijs voor kunstenaars die wonen of werken in de regio Rotterdam of met die stad een band hebben. Deze prijs van tienduizend euro wordt door het Chabot Museum uitgereikt.
Publieke collecties.
Werken van Hendrik Chabot zijn in de openbare collecties van:
Chabotprijs.
Door het Prins Bernhard Cultuurfonds werd in 1965 de driejaarlijkse Chabotprijs ingesteld voor kunstenaars uit Rotterdam en omgeving. De prijs wordt toegekend door het Chabot Museum.

</doc>
